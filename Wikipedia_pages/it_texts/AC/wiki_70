{"id": "125367", "revid": "775372", "url": "https://it.wikipedia.org/wiki?curid=125367", "title": "Jules Gr\u00e9vy", "text": "\u00c8 stato Presidente della Repubblica di Francia dal 20 gennaio 1879 al 2 dicembre 1887.\nBiografia.\nNato a Mont-sous-Vaudrey, nelle montagne del Giura, primo dei tre figli (lui, Albert e Paul, avvocati e poi senatori) di Fran\u00e7ois Hyacinthe Gr\u00e9vy (1773-1857) e Jeanne Gabrielle Planet (1782-1855), Jules Gr\u00e9vy divenne avvocato nel 1837 e, avendo mantenuto saldi principi repubblicani anche sotto la monarchia degli Orleans, venne eletto nel proprio dipartimento nativo all'Assemblea Costituente del 1848. Prevedendo che Luigi Napoleone Bonaparte sarebbe stato eletto presidente dal popolo, egli si propose in veste di autorit\u00e0 nella presidenza del concilio eletto o, in altre parole, per sopprimere la presidenza della repubblica. Dopo il colpo di Stato la sua proposta diede a Gr\u00e9vy riconoscenza di sagacit\u00e0, e al suo ritorno alla vita politica nel 1868 egli occup\u00f2 un ruolo rilevante nelle file del partito repubblicano francese.\nDopo la caduta dell'Impero egli venne scelto quale presidente dell'Assemblea il 16 febbraio 1871 e mantenne tale posizione sino al 2 aprile 1873 quando egli diede le proprie dimissioni dietro le pressanti richieste della destra nazionale. L'8 marzo 1876 venne eletto Presidente della Camera dei Deputati e dopo le dimissioni del maresciallo Mac-Mahon egli sembrava il candidato naturale a succedergli alla presidenza della repubblica e venne eletto senza opposizioni il 30 gennaio 1879.\nLe dimissioni.\nTranquillo, schivo e attento al pubblico interesse e al proprio, ma senza particolari distinzioni, Gr\u00e9vy avrebbe lasciato di s\u00e9 un'immagine umile e quasi tersa se non avesse accettato una seconda volta la rielezione (18 dicembre 1885). Poco dopo suo cognato, Daniel Wilson, venne coinvolto in uno scandalo per la concessione delle decorazioni della Legion d'Onore. Gr\u00e9vy non venne accusato di partecipazione personale in questo scandalo, ma la sua ostinazione nel voler difendere i membri della sua famiglia e la sua carica, resero le sue dimissioni inevitabili il 2 dicembre 1887.\nEgli mor\u00ec a Mont-sous-Vaudrey il 9 settembre 1891. Nella vita privata di lui si sa che era un accanito giocatore di biliardo e come tale venne rappresentato in un'edizione di \"Vanity Fair\" del 1879. Da lui prese il nome anche la zebra di Gr\u00e9vy, una specie di zebra appunto.\nMassone, appartenne alla Loggia di Arras \"La Constante Amiti\u00e9\", all'obbedienza del Grande Oriente di Francia."}
{"id": "125368", "revid": "2210194", "url": "https://it.wikipedia.org/wiki?curid=125368", "title": "Led Zeppelin (album)", "text": "Led Zeppelin (conosciuto anche come Led Zeppelin I) \u00e8 l'album di debutto del gruppo britannico Led Zeppelin, pubblicato il 12 gennaio 1969 negli Stati Uniti d'America e il 31 marzo dello stesso anno nel Regno Unito dalla Atlantic Records.\nL'album \u00e8 spesso annoverato tra le pietre miliari della storia del rock, infatti la rivista statunitense \"Rolling Stone\" lo ha inserito alla 29\u00aa posizione nella sua lista dei 500 migliori album.\nStoria.\nJimmy Page si un\u00ec agli Yardbirds nel 1966 divenendone presto il secondo chitarrista solista al fianco di Jeff Beck e poi leader per le sue capacit\u00e0 tecniche. Nel 1968 il gruppo si sciolse a causa di liti e divergenze musicali in quanto Page voleva un suono pi\u00f9 blues rock che folk e allora il cantante, Keith Relf, e il batterista, Jim McCarty, se ne andarono per creare un gruppo folk progressivo, i Renaissance; in seguito abbandon\u00f2 anche Chris Dreja e Page si ritrov\u00f2 i diritti del nome Yardbirds ma anche i contratti di un tour in Scandinavia, cos\u00ec rifond\u00f2 la band chiamandola New Yardbirds e contatt\u00f2 John Paul Jones per il basso, Terry Reid come cantante ma questi rifiut\u00f2 indicando Robert Plant che a sua volta propose John Bonham come batterista.\nPresto il nome venne mutato in Led Zeppelin: su questo cambio di nome ci sono molte leggende ma la pi\u00f9 accreditata riferisce che il batterista degli Who, Keith Moon, disse che il vecchio supergruppo composto da Beck, Page e John Entwistle sarebbe caduto come un \"lead Zeppelin\" ovvero come un \"dirigibile di piombo\", Page riprese il nome ma cambi\u00f2 \"lead\" con \"led\" per evitare problemi di pronuncia.\nLa nuova band registr\u00f2 quindi un primo album nel settembre 1968 in circa due o tre settimane (in appena 36 ore e con un costo di sterline come dichiarato poi da Page) e l'11 novembre dello stesso anno firmarono con la Atlantic Records un contratto di dollari, somma molto cospicua per i tempi e per un artista emergente.\nDescrizione.\nL'album \u00e8 fortemente influenzato dal blues, soprattutto da Willie Dixon, del quale vengono riproposte \"You Shook Me\" e \"I Can't Quit You Baby\". I Led Zeppelin stravolgono i brani originali portando avanti il progetto di blues psichedelico iniziato dai Cream.\nA causa della propensione della band a non segnalare i compositori originali in alcuni brani, come quelli citati precedentemente, sfoci\u00f2 in una serie di cause legali con l'accusa di plagio (la stessa cosa accadr\u00e0 poi per l'album \"Led Zeppelin II\"). Jimmy Page si \u00e8 difeso dichiarando che nel blues \u00e8 cosa comune che gli artisti condividano idee musicali tra di loro e che le rielaborino secondo la propria particolare sensibilit\u00e0, dunque ne deriva che l'azione compiuta dagli Zeppelin \u00e8 concettualmente lontana dal plagio vero e proprio. \nDue canzoni furono inoltre estromesse dal disco, si tratta di \"Baby Come on Home\" e \"Sugar Mama\", queste verranno pubblicate nella ristampa del 2015 dell'album \"Coda\".\nRistampa del 2014.\nLa ristampa di \"Led Zeppelin I\", insieme a \"Led Zeppelin II\" e \"Led Zeppelin III\", \u00e8 uscita il 2 giugno (in Italia il 3 giugno) in 6 versioni: una versione CD standard, una deluxe con 2 CD, una standard con un vinile, una deluxe con 3 vinili, una versione digitale e una versione super deluxe contenente la versione deluxe CD e vinile, la versione digitale e un booklet con varie immagini della band; inoltre le prime 30.000 stampe delle versioni deluxe edition sono dotate di un foglio stampato ad alta qualit\u00e0 della copertina dell'album, ognuno con il proprio numero. La versione deluxe dell'album, che come copertina ha il negativo della copertina originale, contiene le registrazioni della band al teatro Olympia di Parigi.\nCopertina.\nLa copertina dell'album riprende, rielaborandolo, un fotogramma della ripresa del disastro dello Zeppelin LZ 129 Hindenburg avvenuto il 6 maggio 1937, mentre sul retro viene rappresentata una foto dei quattro membri della band scattata dall'ex bassista degli Yardbirds, Chris Dreja.\nLa nipote del conte von Zeppelin, la contessa Eva von Zeppelin, dopo aver visto la copertina dell'album che agganciava il nome Zeppelin alla tragedia dell'Hindenburg, minacci\u00f2 di querelare i Led Zeppelin per uso illegale del nome di famiglia e quindi durante una loro esibizione a Copenaghen nel 1970 dovettero chiamarsi \"The Nobs\".\nAccoglienza.\nLe prime recensioni furono piuttosto negative, per poi migliorare nel corso del tempo, un esempio \u00e8 la rivista \"Rolling Stone\".\nNonostante le critiche, l'album fu un successo commerciale, infatti entr\u00f2 dopo 2 mesi dall'uscita nella classifica \"Billboard\" \"200\" alla posizione numero 10 ed ottenne il disco d'oro americano nel luglio dello stesso anno."}
{"id": "125369", "revid": "466539", "url": "https://it.wikipedia.org/wiki?curid=125369", "title": "Patrice de Mac-Mahon", "text": "Figura tra le pi\u00f9 rilevanti del Risorgimento italiano come generale prima e Maresciallo di Francia poi, a seguito della caduta del secondo impero venne prescelto quale presidente della Terza Repubblica francese, proclamata il 30 gennaio 1875.\nBiografia.\nLa famiglia.\nNato al castello di Sully (presso Autun), nel \"d\u00e9partement\" della Saona e Loira, Patrice de Mac Mahon era il sedicesimo dei diciassette figli di Maurice-Fran\u00e7ois de Mac Mahon (1754-1831), conte di Mac Mahon e generale francese, e di sua moglie, P\u00e9lagie de Riquet de Caraman (1769-1819) la quale era inoltre discendente diretta di Pierre-Paul Riquet, ideatore e costruttore del \"Canal du Midi\". In realt\u00e0 la nobilitazione della sua famiglia era abbastanza recente: nel 1749 suo nonno Jean-Baptiste de Mac Mahon era stato nominato marchese di Mac Mahon e d'\u00c9guilly (feudo quest'ultimo ricevuto in dote dalla moglie Charlotte Le Belin, dama d'\u00c9guilly) da re Luigi XV. Per queste ascendenze, la politica vigente in famiglia era prevalentemente di corrente realista.\nI suoi antenati, per\u00f2, erano originari dell'Irlanda dalla quale erano stati costretti ad emigrare dopo le Leggi penali irlandesi emanate sotto il governo di Guglielmo III d'Inghilterra contro i cattolici irlandesi; fu cos\u00ec che la famiglia Mac Mahon giunse in Francia dove si naturalizz\u00f2 appunto nel 1749.\nL'inizio della carriera militare.\nPatrice de Mac Mahon entr\u00f2 dal 1820 nel \"Petit S\u00e9minaire des Marbres\" di Autun, continuano poi i propri studi al Collegio \"Louis-le-Grand\". Il 23 ottobre 1825 fece il proprio ingresso all'Accademia di St-Cyr, ove si diplom\u00f2 il 1\u00ba ottobre 1827. Dal 1827 inizi\u00f2 anche la sua carriera nell'esercito entrandone a far parte.\nL'esperienza in Algeria.\nMac Mahon venne agganciato al 4\u00ba reggimento ussari e prest\u00f2 servizio nell'esercito come aiutante di campo del generale Achard, partecipando alla campagna di Algeri nel 1830. Trasferito al 20\u00ba fanteria di linea, si distinse sia nella presa di Algeri per capacit\u00e0 e coraggio oltre che il 24 novembre 1830 quando sostenne un combattimento sul colle di Mouzaia, azione che gli valse la Legion d'Onore. Richiamato in Francia, port\u00f2 nuovamente l'attenzione su di s\u00e9 durante la spedizione ad Anversa del 1832 al termine della quale venne nominato capitano nel 1833.\nFece ritorno nuovamente nei territori delle colonie francesi in Africa dove rimase dal 1834 al 1854. Durante questi anni, dapprima sotto il comando del generale Clauzel e poi di Damr\u00e9mont, prese parte ad una serie di azioni belliche, venendo ferito pesantemente durante l'Assedio di Costantina del 1837, ove aveva condotto anche un'audace carica di cavalleria contro le pianure occupate dai beduini. Nel 1840 fece ritorno brevemente in Francia dove ottenne il rango di \"Chef d'escadron\" e dove rimase sino al 1841 quando decise, alla testa del 10\u00ba battaglione cacciatori a piedi, di tornare in Algeria dove nell'aprile di quell'anno prese parte alla battaglia del colle di Bab el-Thaza e nello scontro con le truppe di Abd el-Kader il 25 maggio di quello stesso anno.\nIl 31 dicembre 1842, venne promosso tenente colonnello del 2\u00ba reggimento della Legione Straniera e nel 1843 ne divenne comandante in sostituzione del titolare malato sino al 1845. Ebbe modo di distinguersi ancora una volta nei combattimento di Chaab el Gitta e di A\u00efn Kebira il 14 e il 17 ottobre 1844. Abbandonato il suo incarico presso la Legione Straniera, nel dicembre del 1845 venne promosso colonnello e ottenne il comando del 41\u00ba reggimento di fanteria di linea allora d'istanza a Maghnia, sempre in Algeria.\nAll'inizio del 1848, venne nominato comandante della suddivisione di Tlemcen, e il 12 giugno di quello stesso anno venne nominato generale di brigata. Nel 1849, ottenne la commenda della Legion d'Onore. Venne promosso al grado di generale di divisione nel 1852, rimanendo in Algeria sino al 1855.\nLa guerra di Crimea e la Battaglia di Magenta.\nAllo scoppio della guerra di Crimea, prese parte al conflitto come comandante della 1\u00aa divisione di fanteria del 2\u00ba corpo d'armata d'oriente e da subito si distinse nella battaglia di Malachov presso Sebastopoli (8 settembre 1855), durante la quale sembra abbia esclamato la frase che gli viene sovente associata: \"J'y suis, j'y reste\" (\"Qui sono, qui resto\"). Dopo questi eventi gli venne offerto il posto di Capo delle armate francesi, ma egli declin\u00f2 l'offerta preferendo fare ritorno in Algeria.\nNel 1856 venne nominato Senatore dell'Impero di Francia, rifiutando per\u00f2 ancora una volta il titolo di comandante supremo delle armate francesi e preferendo invece su sua richiesta essere inviato nuovamente in Algeria ove si dedic\u00f2 alla sconfitta della resistenza del popolo cabilo. Durante questo periodo ebbe inizio inoltre la sua attivit\u00e0 politica votando contro una legge sulla sicurezza nazionale voluta dagli estremisti dopo il tentativo fallito di assassinio dell'Imperatore Napoleone III di Francia da parte del repubblicano \"mazziniano\" Felice Orsini.\nEgli combatt\u00e9 anche valorosamente nella seconda guerra d'indipendenza italiana come comandante del II Corpo dell'Armata d'Italia vincendo, con le forze piemontesi, gli austriaci di Ferencz Gyulai nella battaglia di Magenta del 4 giugno 1859 al comando del 2\u00ba corpo d'armata francese. Dopo questo scontro ricevette il titolo di Duca di Magenta e di Maresciallo di Francia direttamente da Napoleone III sul campo di battaglia. Durante la battaglia a Magenta ebbe modo di mostrare ancora una volta la sua fede verso la Legion d'Onore che aveva servito e comandato in Algeria gridando a gran voce: \"La Legione \u00e8 qui. Siete nel sacco! (\"Voici la L\u00e9gion ! L'affaire est dans le sac!\"). La vittoria delle armate francesi nello scontro di Magenta garantirono a Vittorio Emanuele II di Savoia e a Napoleone III l'ingresso e la presa di Milano l'8 giugno di quello stesso anno.\nPrese parte anche alle battaglie di Solferino e San Martino (24 giugno) e Melegnano in quello stesso anno, risultando ancora una volta vittorioso e rimanendo sul campo sino all'11 luglio quando, con la firma dell'Armistizio di Villafranca, le armate francesi abbandonarono l'Italia e venne decretata l'annessione della Lombardia al Piemonte.\nLa guerra franco-prussiana.\nTerminata la guerra in Italia, Mac Mahon fece ritorno in Francia ed acclamato come eroe, con l'imperatore che ormai lo considerava suo uomo di fiducia. Proprio per questo nel 1861 venne inviato come rappresentante dell'Impero francese all'incoronazione di Guglielmo I di Prussia. Torn\u00f2 successivamente in Algeria dove venne nominato governatore generale dal 1\u00ba settembre 1864, facendo ritorno in Francia solo con lo scoppio della guerra franco-prussiana, durante la quale guid\u00f2 le armate alsaziane.\nDurante questi scontri, Mac Mahon comand\u00f2 il I ed il V Corpo d'armata francese dell'armata del Reno del Sud. Il 4 agosto 1870 la 3\u00aa Armata prussiana attacc\u00f2 la sua linea presso la citt\u00e0 di Wissembourg, giungendo alla battaglia di W\u0153rth.\nIl 1\u00ba settembre di quello stesso anno, i prussiani tentarono di assediare la citt\u00e0 di Sedan, con una forza di 200.000 soldati prussiani al comando del feldmaresciallo Helmuth von Moltke. Gli sforzi dei francesi per contrastare gli attaccanti furono indecisi e lo stesso Mac Mahon venne ferito e il comando passato al generale de Wimpffen che annunci\u00f2 la resa dei francesi, seguita a breve da quella di Napoleone III del 2 settembre, al termine della conclusione degli scontri che egli stava guidando personalmente a Sedan con altri 83.000 soldati.\nLa Comune di Parigi e il ruolo di Presidente della Terza Repubblica Francese.\nQuando la Comune di Parigi venne soppressa nel maggio del 1871, Mac Mahon si occup\u00f2 delle armate di stanza a Versailles, uccidendo nel corso degli scontri circa 30.000 comunardi, catturandone altri 38.000, di cui 7.000 vennero deportati.\nPer le sue azioni in difesa della sicurezza della Francia e considerata la sua gloriosa carriera militare, nel maggio del 1873 venne eletto Presidente della Terza Repubblica francese, assumendo quale suo Primo Ministro il controverso repubblicano Jules Simon, rimpiazzato poi con l'orleanista duca di Broglie, prima di sciogliere l'Assemblea Nazionale il 16 maggio 1877, gesto che lasci\u00f2 indubbiamente emergere la sua natura filo-monarchica; Mac Mahon era infatti intenzionato a reprimere i sentimenti repubblicani a favore del ritorno al trono degli Orl\u00e9ans.\nMalgrado tutto, l'intento non ebbe seguito, ma la posizione di Mac Mahon ne rimase pesantemente compromessa. Le forze progressiste della sinistra riportarono un notevole successo alle elezioni del 5 gennaio 1879 per il rinnovo del Senato e conseguentemente Mac Mahon si trov\u00f2 privo della maggioranza parlamentare, sicch\u00e9 il 30 gennaio seguente il Presidente della Repubblica rassegn\u00f2 le dimissioni.\nGli ultimi anni.\nRitiratosi dalla politica per la vita privata, trascorse gli ultimi quattordici anni della sua vita in una quasi totale solitudine, morendo al Castello di Sully (presso Montcresson, Loiret) nel 1893. Le esequie di stato solenni vennero celebrate nella Cattedrale di Notre-Dame a Parigi con la partecipazione di molti personaggi del mondo militare e politico internazionale. Venne sepolto coi massimi onori militari nella cripta dell'H\u00f4tel des Invalides di Parigi. Tra le alte personalit\u00e0 francesi presenti al suo funerale vi furono il generale Victor F\u00e9vrier, gran cancelliere della Legion d'Onore, l'ammiraglio Henri Rieunier, ministro della Marina, il generale Julien Loizillon, ministro della Guerra, Charles Merlin in rappresentanza del senato francese ed il deputato Malvy per la Camera. L'orazione funebre venne tenuta da monsignor Adolphe Perraud.\nSulla facciata della sua residenza su \"rue de Bellechasse\" si trova ancora oggi una lapide voluta dalla pronipote:\nNel 1959, in occasione del 100\u00ba anniversario della battaglia di Magenta, il Pastificio Castiglioni di Magenta cre\u00f2 appositamente gli \"Spaghetti del Duca\", cos\u00ec chiamati in onore del generale Mac-Mahon, eroe di quella giornata.\nMatrimonio e figli.\nPatrice de Mac Mahon si spos\u00f2 a Parigi il 13 marzo 1854 con Elizabeth de la Croix de Castries, dalla quale ebbe quattro figli:"}
{"id": "125370", "revid": "287204", "url": "https://it.wikipedia.org/wiki?curid=125370", "title": "Heimat (serie di film)", "text": "Heimat (parola tedesca che indica la casa o il luogo natio) \u00e8 una serie di film diretti dal regista tedesco Edgar Reitz.\nIntroduzione.\nA partire dalla fine degli anni settanta Reitz, regista appartenente alla scuola del cosiddetto Nuovo cinema tedesco (movimento a cui appartengono tra gli altri Wim Wenders, Rainer Werner Fassbinder e Werner Herzog), inizi\u00f2 un progetto che voleva ricostruire la storia del Novecento tedesco. Da qui nacque il progetto \"Heimat\", partito nel gennaio 1979 con l'inizio della stesura del soggetto da parte del regista, e proseguito fino al 2013, con l'uscita del prequel \"Die Andere Heimat - Chronik einer Sehnsucht\", raggiungendo cos\u00ec la durata complessiva di circa 59 ore."}
{"id": "125372", "revid": "8596", "url": "https://it.wikipedia.org/wiki?curid=125372", "title": "Patrice de MacMahon", "text": ""}
{"id": "125374", "revid": "1821847", "url": "https://it.wikipedia.org/wiki?curid=125374", "title": "Louis-Jules Trochu", "text": "Fu nominato Presidente del Governo di Difesa Nazionale dopo l'uscita di scena di Napoleone III di Francia. Rimase in carica dal 4 settembre 1870 al 13 febbraio 1871.\nBiografia.\nI primi anni e la carriera militare.\nLouis-Jules Trochu nacque a Le Palais (Belle \u00cele) il 12 marzo 1815, mentre Napoleone Bonaparte si apprestava a marciare trionfalmente su Parigi per la seconda volta. Suo zio Benjamin Cleman\u00e7on, fu una figura fondamentale nella sua vita e lo avvi\u00f2 alla carriera militare avendo egli stesso servito nelle armate napoleoniche.\nTrochu venne educato all'\u00c9cole sp\u00e9ciale militaire de Saint-Cyr, ove usc\u00ec nel 1837 per poi essere promosso tenente nel 1840 e capitano nel 1843. Egli prest\u00f2 servizio col grado di capitano in Algeria al comando del maresciallo Thomas Robert Bugeaud de la Piconnerie il quale, in riconoscimento del valore dimostrato nelle battaglie di Sidi Yussuf e Isly, lo nomin\u00f2 suo aiutante di campo personale conferendogli importanti commissioni. Promosso maggiore nel 1845, Trochu venne nominato colonnello dal 1853 e prese quindi parte alla Guerra di Crimea dapprima come aiutante di campo del maresciallo Jacques Leroy de Saint Arnaud e poi come generale di brigata. In questo stesso periodo egli ricevette la commenda della Legion d'Onore e venne nominato poi generale di divisione a seguito del suo ferimento durante l'Assedio di Sebastopoli. Durante la campagna in Italia del 1859, ottenne il comando della 2\u00aa divisione e si guadagn\u00f2 il titolo di Grand'Ufficiale della Legion d'Onore dopo aver combattuto valorosamente a Magenta e a Solferino alla testa dei propri uomini.\nNel 1866 Trochu divenne ispettore d'esercito in preparazione della riorganizzazione degli schemi militari dell'impero e pubblic\u00f2 anonimamente quello stesso anno il volume \"L'Arm\u00e9e fran\u00e7aise en 1867\", lavoro ispirato da sentimento orleanisti che raggiunse le dieci riedizioni nel giro di pochi mesi e giunse a venti nel 1870. La fama acquisita gli apr\u00ec le porte della corte imperiale ed egli ricopr\u00ec un ruolo sempre pi\u00f9 rilevante nei preparativi alla guerra franco-prussiana. Dopo i primi disastri del 1870, egli venne nominato dall'imperatore in persona primo comandante delle truppe del campo di Ch\u00e2lons e poco dopo, il 17 agosto, divenne governatore di Parigi e comandante in capo di tutte le forze destinate alla difesa della capitale, forze che includevano 120.000 soldati regolari, 80.000 mobili e 330.000 membri della guardia nazionale.\nCapo di Stato francese.\nTrochu lavor\u00f2 alacremente per la difesa di Parigi e anche durante l'assedio di Parigi diede prova di essere un maestro delle tecniche di difesa passiva. Allo scoppio della rivoluzione il 4 settembre di quell'anno, divenne presidente del Governo Nazionale della Difesa, sebbene una manifestazione popolare il 31 ottobre di quell'anno si scagli\u00f2 contro la sua presenza al governo, essendo egli sentito come una rappresentanza di quell'imperatore che durante la battaglia di Sedan qualche tempo prima era stato catturato e dichiarato decaduto. Il suo piano per difendere la citt\u00e0 venne per\u00f2 alla fine vanificato ed egli dovette dimettersi dalla carica di governatore di Parigi il 22 gennaio 1871, consegnando la carica al generale Joseph Vinoy, mantenendo la presidenza del governo sino all'armistizio firmato nel febbraio di quell'anno. Dopo la disastrosa battaglia di Buzenval, infatti, la popolazione stessa richiese la rimozione di Trochu dal governo, ritenuto responsabile del fallimento di una parte cruciale della guerra franco-prussiana.\nGli ultimi anni.\nVenne eletto all'Assemblea Nazionale in otto dipartimenti, ma decise di rappresentare Morbihan. Nell'ottobre del 1871 venne eletto anche presidente del consiglio generale per Morbihan. Nel luglio del 1872 si ritir\u00f2 dalla vita politica e nel 1873 anche dall'esercito. Pubblic\u00f2 nel 1873 l'opera \"Pour la v\u00e9rit\u00e9 et pour la justice\", una giustificazione pubblica del governo della difesa nazionale, e nel 1879 \"L'Arm\u00e9e fran\u00e7aise en 1879, par un officier en retraite\", una sorta di supplemento al suo lavoro del 1867.\nTrochu mor\u00ec a Tours nella notte tra il 6 e il 7 ottobre 1896. I funerali, tenutisi il 10 ottobre successivo nella chiesa di Saint Pierre des Corps, vennero celebrati dall'arcivescovo di Tours, Ren\u00e9 Fran\u00e7ois Renou. Secondo la sua volont\u00e0, venne sepolto in una tomba spartana nel cimitero de la Salle."}
{"id": "125379", "revid": "2181294", "url": "https://it.wikipedia.org/wiki?curid=125379", "title": "Partito Socialista (Francia)", "text": "Il Partito Socialista (\"Parti Socialiste\", PS) \u00e8 un partito politico francese.\nIl PS \u00e8 un partito socialista e democratico molto legato ai valori del repubblicanesimo francese. Propone un sistema \"economico misto\", uno Stato aconfessionale marcatamente laico, un sistema istituzionale accentrato e poco federale.\nIl PS \u00e8 stato fondato nel 1969 dalla fusione tra la Sezione Francese dell'Internazionale Operaia e alcuni movimenti socialisti (quali l'\"Unione dei Club per il Rinnovamento della Sinistra\" e l\"'Unione dei Gruppi e Club Socialisti\").\nHa subito diverse scissioni tra cui la pi\u00f9 recente del Partito di Sinistra (Fronte di Sinistra, oggi La France Insoumise).\nStoria del Partito Socialista.\nDal 1889 al 1914: L'unificazione del socialismo.\nIl socialismo era stato presente in Francia fin dalla fine del XIX secolo. Nel 1889, infatti, si svolse a Parigi l'Internazionale Socialista. In quegli anni, del resto, erano presenti in Francia vari movimenti di ispirazione socialista: la Federazione dei lavoratori socialisti (detta Partito possibilista), il Partito Operaio (filomarxista) ed il Partito operaio socialista rivoluzionario. Questi ultimi due partiti confluiranno nel 1901 nel Partito Socialista di Francia (PRDG), i socialisti indipendenti, i brussisti e gli allemanisti diedero vita al Partito Socialista Francese (PSF). Nel 1905, spronati dall'Internazionale socialista, il PRDG ed il PSF diedero vita alla Sezione Francese dell'Internazionale Operaia (SFIO).\nDopo diversi successi elettorali all'inizio Novecento, la SFIO perse molto credito all'alba della Prima guerra mondiale. Infatti il suo leader storico Jean Jaur\u00e8s, risolutamente pacifista, fu assassinato da un nazionalista, e la SFIO decise di sostenere il governo di \"unit\u00e0 nazionale\" costituito durante la guerra.\nDal 1914 al 1945: La SFIO tra le due guerre.\nLa SFIO partecip\u00f2 al governo di unit\u00e0 nazionale prima di uscirne verso la fine della guerra. Alle elezioni politiche del 1919 la destra ottenne una maggioranza schiacciante e la SFIO fu severamente battuta.\nNel 1920, influenzata dagli eventi della Rivoluzione russa, la componente che aveva aderito all'Internazionale Comunista, quella marxista intransigente e fautrice del \"Centralismo democratico\", diede vita alla Sezione Francese dell'Internazionale Comunista (\"Section Fran\u00e7aise de l'Internationale Communiste\"), poi Partito Comunista Francese.\nNel 1924 la SFIO partecip\u00f2 alle elezioni politiche con il \"Cartello di Sinistra\" (\"Cartel des gauches\"), che raccoglieva altri tre gruppi: radicali moderati, radicali socialisti, repubblicani socialisti. Il centro-destra si present\u00f2 nel Blocco nazionale, in chiave antisocialista. Il Blocco era formato da Alleanza Democratica, partito conservatore e maggior partito francese, Federazione Repubblicana, cristiano-nazionalista, Azione Liberale, cattolico-liberale, Nazionalisti e Radicali di destra. Alle elezioni, il Cartello ottenne il 48,3% dei voti, contro il 51% del Blocco, che, per\u00f2, si ritrov\u00f2 minoranza a causa di alcune divisioni nel collegi periferici. Il governo della sinistra, con i pochi deputati comunisti eletti all'opposizione, dur\u00f2 appena due anni, sostituito da un governo sostenuto dai partiti conservatori e quelli radicali (i radicali saranno per tutta la Terza Repubblica la principale formazione politica), con i socialisti ed i comunisti all'opposizione. Alle politiche del 1928, lo SFIO prese nuovamente parte al Cartello, ma questa volta il Blocco ebbe la maggioranza assoluta dei seggi. Alle elezioni del 1932, si ripropose il Cartello, ma i socialisti si videro rifiutare le proprie proposte, e decisero di dare un sostegno esterno a governi composti da radicali e \"moderati\".\nIl 1935 segna, dopo l'avanzata della destra filofascista nelle manifestazioni di piazza del 1934, la nascita del \"Fronte popolare\" che raccolse radicali, socialisti e comunisti. Alle elezioni del 1936, il Fronte ebbe la meglio sui partiti moderati e su quelli conservatori e L\u00e9on Blum, capofila dei socialisti, fu nominato primo ministro. Il governo Blum, nonostante le importanti riforme sociali dei primi anni di governo, fu costretto ad abbandonare il proprio incarico nel 1938. Non mancarono le divisioni interne allo SFIO dopo la caduta del governo Blum. Nello stesso 1938 parte della sinistra del partito diede vita al Partito Socialista Operaio e Contadino (PSOP), che si posizion\u00f2 tra lo SFIO, considerato troppo riformista, ed il PCF, considerato troppo statalista. La vita della nuova formazione politica dur\u00f2, per\u00f2, appena due anni. Nel 1940, il PSOP, infatti, si sciolse e molti dei suoi membri passarono allo SFIO o ai comunisti. Lo SFIO nel frattempo, come un po' tutte le formazioni politiche in quegli anni, si vide diviso circa il modo di rapportarsi con la Germania nazista e l'Italia fascista dopo lo scoppio della Seconda guerra mondiale; alcuni, infatti, sostenevano, anche dopo l'invasione della Cecoslovacchia, una linea pacifista, altri, maggioritari e guidati da Blum, scelsero la linea della fermezza.\nLa seconda guerra mondiale vide durante l'occupazione nazista l'impegno dei socialisti, come di quasi tutti i partiti francesi, nella lotta di resistenza. I socialisti costituirono il secondo gruppo, dopo i comunisti, per numero di partigiani. Il partito, sciolto con la nascita del governo di Vichy, fu ricostruito nel 1943.\nDal 1945 al 1958: La quarta repubblica.\nAlla fine del conflitto mondiale lo SFIO prese parte insieme al Movimento Repubblicano Popolare (cristiano - sociali) ed al PCF al governo di unit\u00e0 nazionale del conservatore moderato de Gaulle. Nel 1946 il socialista F\u00e9lix Gouin succedette a de Gaulle alla guida del governo. Alle politiche del 1946, per\u00f2, la SFIO venne superata dal PCF (26 contro 24%). Guy Mollet, allora, giunse alla guida del partito sostenendo una posizione di fedelt\u00e0 alla tradizione marxista e di collaborazione con il PCF. Blum ed i socialisti che avevano incarichi di governo, mantennero, invece, intatta la propria politica di \"mediet\u00e0\" tra il modello statunitense e quello sovietico, dando la propria disponibilit\u00e0 alla nascita di un mercato comune europeo (la futura Unione europea).\nIn questi anni lo SFIO prefer\u00ec collaborare con le \"terze forze\" (radicali di sinistra e MRP) cercando di dar vita a governi che escludessero conservatori e comunisti. Nel 1956 il governo di Guy Mollet si trov\u00f2 impantanato nella Guerra d'Algeria, che apr\u00ec le porte, nel 1958, alla presa del potere da parte del generale De Gaulle e alla nascita della V Repubblica.\nDal 1958 al 1969: Scissioni ed unificazioni.\nIl decennio tra il 1958 ed il 1970 segna un periodo di profonde divisioni in seno allo SFIO. Molti socialisti, considerando l'azione di De Gaulle un colpo di Stato pretesero un'azione pi\u00f9 incisiva del partito, che non ci fu.\nEdouard Depreux abbandon\u00f2 il partito fondando il \"Partito Socialista Autonomista\", che nel 1960 si fuse con l'Unione della sinistra socialista (cristiani marxisti) e con la Tribuna del Comunismo (trotskisti) e diede vita al Partito Socialista Unificato. Il PSU manterr\u00e0 la propria autonomia organizzativa fino al 1989, quando si sciolse ed i suoi militanti confluirono nelle formazioni della sinistra trotskista ed alternativa. Alain Savary, che aveva aderito al PSA, abbandon\u00f2 questo prima della nascita del PSU e diede vita all'Unione dei club per il rinnovamento della sinistra (UCRG). Jean Poperen, invece, inizialmente membro della Tribuna del Comunismo, pur aderendo al nuovo PSU lo abbandon\u00f2 nel 1967 dando vita all'Unione dei gruppi e club socialisti (UGCS). Nel 1964, Fran\u00e7ois Mitterrand, membro dello SFIO, diede vita alla Convenzione delle istituzioni repubblicane (\"Convention des institutions r\u00e9publicaines\", CIR), di ispirazione repubblicana e socialista.\nNello stesso anno nacque, per\u00f2, la Federazione della Sinistra Democratica e Socialista (FGDS) (SFIO, CIR e Radicali di sinistra), che aveva lo scopo di proporre una candidatura unitaria della sinistra non comunista alle presidenziali del 1965. Mitterrand venne scelto come candidato unitario e riusc\u00ec, con il 32% dei consensi, nella sorpresa generale, a portare al ballottaggio il generale de Gaulle, anche se poi fu battuto al secondo turno con un onorevole 45% dei voti. Alle elezioni legislative del 1967, continu\u00f2 l'esperienza della FGDS che, allargata all'UGCS, ottenne il 46%, superando, cos\u00ec, i gollisti ed i loro alleati.\nIl movimento giovanile del \"1968\" non fu subito compreso dai partiti della FGDS, tanto che alle presidenziali del dopo-De Gaulle, il tandem socialista formato da Gaston Defferre e Pierre Mend\u00e8s France ottenne appena il 5% dei voti, poco sopra Michel Rocard del PSU che ottenne il 3,6%. Jacques Duclos del PCF ottenne il 21,5% dei voti e Alain Poher del \"Centro democratico\" (MRP e radicali) il 23,4%. Le elezioni furono vinte al ballottaggio da Georges Pompidou dell'Unione dei Democratici per la Repubblica (centro-destra), che ebbe la meglio sul centrista Poher. Tutto ci\u00f2 acceler\u00f2 il processo di unificazione del variegato modo socialista, tanto che lo SFIO decise di fondersi con l'URCG e l'UCGS.\nDal 1969 al 1981: La rinascita del Partito Socialista.\nIl 1969 \u00e8 comunemente considerato l'anno di fondazione del PS, anche se nel 1971 il partito cambi\u00f2 il proprio nome in Partito Socialista e nel congresso di Epinay si fuse con il CIR di Mitterrand, che divenne segretario del partito ed ebbe il mandato di stabilire una strategia di collaborazione col PCF. Nel 1974 il PS sfior\u00f2 la vittoria delle presidenziali con Fran\u00e7ois Mitterrand come suo candidato, che ottenne 49,2% dei voti contro il rinnovatore di centrodestra Val\u00e9ry Giscard d'Estaing.\nIl PCF ruppe gli accordi nel 1978. Lo stesso anno, i due partiti vennero sconfitti alle elezioni politiche dalla maggioranza conservatrice di Giscard, ma si defin\u00ec la leadership del PS all'interno della sinistra francese. Nel 1979 prevalse la linea di Mitterrand, anticapitalista e unitaria nei confronti del PCF, contro quella di Michel Rocard, pi\u00f9 riformista e moderata.\nDal 1981 al 2002: Il PS al governo.\nNel 1981 Mitterrand fu eletto presidente e il Ps vinse le elezioni politiche, mettendo fine a 23 anni di dominazione della destra. Segretario del Partito divenne Lionel Jospin, mentre Pierre Mauroy divenne capo di un governo con quattro ministri comunisti. Il governo socialista disegn\u00f2 un ambizioso e innovativo programma economico-sociale, ma fu ostacolato dalla pesante crisi finanziaria ed economica iniziata negli anni settanta. Tuttavia il governo delle sinistre realizz\u00f2 importanti riforme, come quella che aboliva definitivamente la pena di morte. A partire dal 1983 il governo Mauroy dovette cambiare completamente la sua politica per una gestione pi\u00f9 rigorosa delle spese pubbliche, provocando le dimissioni dei ministri comunisti e la fine del sostegno del PCF al governo. In seguito, il PS sub\u00ec numerose sconfitte elettorali consecutive, che provocarono nel 1984 le dimissioni di Pierre Mauroy, sostituito da Laurent Fabius, che divenne il pi\u00f9 giovane primo ministro.\nL'aggravarsi della crisi economica e della disoccupazione provoc\u00f2 come previsto da tempo la sconfitta del Partito Socialista e la vittoria dei partiti di centrodestra Unione per la Democrazia Francese (UDF, liberale) e Raggruppamento per la Repubblica (RPR, post-gollista), alle elezioni politiche del 1986. In conseguenza, Mitterrand nomin\u00f2 il presidente dell'RPR Jacques Chirac primo ministro. Tuttavia, la politica economica di Chirac (privatizzazioni, abbassamento delle tasse) non imped\u00ec l'aggravamento della situazione economica e il governo fu confrontato anche a notevoli manifestazioni contro una riforma del sistema scolastico, e anche a una grave situazione in Nuova Caledonia.\nNel 1988 Mitterrand fu rieletto presidente col 54 % dei voti contro Jacques Chirac e il PS ottenne una maggioranza relativa alle elezione politiche tenutesi poco dopo. Con un programma pi\u00f9 moderato rispetto a quello del 1981, Mitterrand decise di promuovere una politica di \"apertura\" a centristi e personalit\u00e0 senza partito. Il simbolo di questa apertura fu la nomina di Michel Rocard come primo ministro. Costui, bench\u00e9 socialista, rappresentava infatti l'opposizione storica a Mitterrand e una corrente pi\u00f9 moderata del PS. Nel 1990, il PS sub\u00ec la scissione del Movimento dei cittadini (oggi Movimento Repubblicano e Cittadino) di Jean-Pierre Chev\u00e8nement, che si oppose all'intervento militare in Iraq e ai tentativi di decentramento amministrativo. Malgrado i buoni risultati di Rocard in materia economica, costui venne dimesso da Mitterrand nel 1991 e sostituito da \u00c9dith Cresson, che divenne l'unica donna primo ministro.\nL'inizio degli anni novanta videro il PS attraversato da gravi tensioni. L'immagine del partito era ormai danneggiata dalla corruzione che aveva colpito sia la Presidenza della Repubblica che il Governo. Pierre B\u00e9r\u00e9govoy, che nel 1992 sostitu\u00ec \u00c9dith Cresson diventata molto impopolare, ingiustamente accusato di corruzione, si suicid\u00f2 il primo maggio 1993, poco dopo le sue dimissioni.\nIl 1993 per il PS fu un anno drammatico. Il centrodestra vinse le legislative, il PS pass\u00f2 da 258 a soli 54 seggi, e il suo risultato elettorale pass\u00f2 dal 34% al 17%, minimo storico. Mitterrand nomin\u00f2 primo ministro il conservatore \u00c9douard Balladur e difatti non ebbe pi\u00f9 da questo momento nessun ruolo politico. Per le elezioni presidenziali del 1995 divenne candidato del PS Lionel Jospin, che inaspettatamente riusc\u00ec a arrivare per primo al primo turno, sorpassando i due candidati del centrodestra Jacques Chirac e \u00c9douard Balladur. Al secondo turno, Jospin fu sconfitto da Chirac con 47% dei voti.\nJospin, eletto segretario, riapr\u00ec la collaborazione con comunisti, verdi e radicali di sinistra formando la cosiddetta \"Sinistra plurale\". Nel 1997, la Sinistra Plurale conquist\u00f2 il 45% dei voti (di cui 24% per il PS) e 319 seggi (250 per il PS). Jospin divenne dunque Primo Ministro di un governo sostenuto anche dal PCF (36 seggi) e dal gruppo \"Radicali, Cittadini e Verdi\" (33 seggi). Fran\u00e7ois Hollande si avvicend\u00f2 alla guida del partito. Il governo di Jospin realizz\u00f2 riforme ambiziose tra le quali la settimana di 35 ore, il PACS o la Copertura Sanitaria Universale. I risultati economici furono eccellenti, e la disoccupazione arriv\u00f2 a un minimo storico.\nDal 2002 a 2007: Sconfitta e incoerenze.\nNonostante i successi della \"Sinistra plurale\" in materia economica e sociale il PS usc\u00ec indebolito dalle divisioni che avevano attraversato la compagine di governo. Alle presidenziali del 2002, il PS candid\u00f2 Jospin. La \"Sinistra plurale\" non si present\u00f2, per\u00f2, unita. Il primo turno delle presidenziali dimostr\u00f2 un'estrema frammentazione del panorama politico francese. Si presentarono 16 candidati, nessun dei quali raggiunse il 20% dei suffragi. Jacques Chirac, sostenuto dai partiti che avrebbero dato vita all'Unione per un Movimento Popolare, ottenne il 19,88% dei voti, secondo arriv\u00f2 a sorpresa il nazionalista Le Pen (Fronte nazionale) (16,8%), che super\u00f2 di appena lo 0,7% proprio Jospin. Gli altri candidati della sinistra raccolsero il 28,5% dei voti: Arlette Laguiller (Lotta operaia, trotskisti) 5,72%; Jean-Pierre Chev\u00e8nement (MRC, ed ex socialista) 5,33%; No\u00ebl Mam\u00e8re (Verdi) 5,25%; Olivier Besancenot (Lega Comunista Rivoluzionaria, trotskisti) 4,25%; Robert Hue (PCF) 3,37%; Christiane Taubira (PRG) 2,23%; Corinne Lepage (ecologisti) 1,88%; Daniel Gluckstein (Partito dei Lavoratori, filotrotskisti) 0,47%. Anche volendo escludere i vari candidati trotskisti, la sola \"Sinistra plurale\" avrebbe raccolto, se unita, il 34,7% dei voti, portando il proprio candidato al primo posto. Va considerato che Le Pen venne anche penalizzato dalla presenza di Bruno M\u00e9gret, ex portavoce del Fronte Nazionale, che raccolse il 2.34% dei voti.\nLe presidenziali evidenziarono che l'estrema destra poteva contare sul 18% dei voti, il centro-destra (futura UMP, tradizionalisti, repubblicani sociali, democratici liberali) sul 29%, il centro (UDF) sul 7%, il centro-sinistra sul 34%, l'estrema sinistra sul 10,4%. Al ballottaggio tutti candidati esclusi, ad eccezione della Laguiller e di Gluckstein, chiesero di votare per Chirac, pur di non far prevalere Le Pen. Il risultato fu una vittoria di Chirac che raccolse l'82% dei voti, il risultato pi\u00f9 alto di tutte le elezioni presidenziali.\nLe elezioni legislative dello stesso anno peggiorarono ulteriormente la situazione per la sinistra. Il voto \"presidenziale\" alla sinistra trotskista si vaporizz\u00f2 (dal 10,4% al 2,5%); Radicali e Verdi ottennero il 7% (-2% rispetto alle precedenti legislative); il PCF si attest\u00f2 sul 4,8% (-5%). Solo il Partito Socialista mantenne inalterata la propria percentuale di voti (24%). La \"Sinistra plurale\" pot\u00e9 contare 36% dei voti, contro il 33% dei voti che da solo raccolse l'UMP. In termini di seggi, il PS ne ottenne 142 perdendone 100, calo corrispondente solo a quello dei centristi dell'UDF, che persero 91 seggi, ma che aveva subito una consistente scissione (Democrazia liberale, Partito radicale, Partito Popolare per la Democrazia Francese) verso l'UMP. Il Fronte Nazionale si attest\u00f2 sull'11% (-3%), non eleggendo alcun deputato. La sinistra francese, nel giro di pochi mesi, perse due competizioni elettorali, ottenendo il duplice risultato di vedere confermare un Presidente della Repubblica particolarmente impopolare e perdere il governo del Paese.\nAlle elezioni europee del 2004, il PS ha recuperato consensi giungendo al 29% dei voti. Fortemente penalizzata \u00e8 stata l'UMP che ha conquistato appena il 17% contro il 33% delle politiche. Il calo dei conservatori \u00e8 stato determinato dal buon risultato dell'UDF che \u00e8 salita al 12% (+7,2%), perch\u00e9 si \u00e8 posta come l'unico partito decisamente europeista. I conservatori hanno perso consensi anche a vantaggio di formazioni minori di destra, presentatesi, invece, come decisamente euro-scettiche. Tre mesi prima, alle regionali del 2004, la sinistra, ritrovata un'unit\u00e0 d'intenti, riusc\u00ec a prevalere in 20 regioni su 22. In una di queste ultime, l'Alsazia, del resto essendo in vigore un sistema elettorale proporzionale a due turni col premio di maggioranza, il PS sostiene dall'esterno il governo a guida UDF.\nIL PS, nel 2005, in vista del Referendum confermativo della Convenzione europea, si divise in due tronconi: uno, guidato dal segretario Hollande, favorevole al trattato, l'altro, guidato da Fabius ed Emmanuelli, decisamente contrario. Bench\u00e9 il Si fu maggioritario all'interno del partito, la vittoria del No al Referendum mise in crisi la dirigenza del PS, che si dimostr\u00f2 per l'ennesima volta incapace di ridurre le fratture interne, puntualmente confermate dalle numerose candidature alle primarie interne al partito per la scelta del candidato socialista alle presidenziali del 2007. Le primarie vennero vinte dall'ex ministro, nonch\u00e9 moglie del segretario Hollande, S\u00e9gol\u00e8ne Royal. La Royal prevalse sul moderato Dominique Strauss-Kahn ed il radicale Laurent Fabius, con oltre il 60% dei consensi.\nDal 2007 al 2008: Il PS alla ricerca di un'identit\u00e0.\nLa Royal condusse una campagna elettorale particolarmente mediatica. L'UMP candid\u00f2 il ministro degli interni Sarkozy, che non faceva mistero di porsi come un gaullista conservatore. L'UDF ripresent\u00f2 il proprio segretario Bayrou, mente FN ricandid\u00f2 Le Pen. La sinistra comunista ed ecologista si present\u00f2 con sei candidati, anche se questa scelta alle presidenziali precedenti aveva favorito l'ingresso al ballottaggio di Le Pen. Al primo turno prevalsero Sarkozy (31,18%) e la Royal (25,87%). Le Pen si ferm\u00f2 al 10,44%, con un calo, rispetto alle presidenziali precedenti, del 6,2%. Vera sorpresa fu il candidato dell'UDF, il centrista Bayrou, che conquist\u00f2 il 18,5% dei voti. La sinistra estrema (trotskisti, comunisti ed ecologisti) ottenne il 10% dei consensi e garant\u00ec il proprio sostegno alla candidata socialista. Altrettanto fecero i candidati tradizionalisti Nihous e De Villiers (in tutto 3,3%) verso Sarkozy. Decisivi risultarono i voti dei nazionalisti e dei moderati. Nonostante Le Pen non si fosse schierato con Sarkozy i sondaggi mostravano come il 67% dell'elettorato nazionalista avrebbe sicuramente scelto il candidato conservatore. Alla Royal non rimase che cercare di conquistare i voti centristi, tanto da accettare un insolito confronto televisivo con Bayrou. Il candidato centrista disse che non avrebbe votato per il candidato conservatore, pur non invitando esplicitamente a votare per la socialista. Nonostante i tentativi della Royal, al secondo turno prevalse Sarkozy, con il 53% dei consensi.\nIl risultato delle presidenziali palesavano la difficolt\u00e0 per i socialisti di conquistare il voto centrista, necessario per vincere. Alcuni esponenti della destra socialista come Rocard, ex primo ministro, proposero, pertanto, di ripensare l'esperienza del PS e di aprirsi ad un'alleanza con i centristi di Bayrou.\nAlle elezioni politiche del 2007, il PS ha visto incrementare i propri consensi di appena lo 0,6%, giungendo, cos\u00ec, al 24,7%. Ci\u00f2 nonostante i socialisti sono passati da 141 a 186 seggi, ben 45 in pi\u00f9. Il centrosinistra francese nel suo complesso (PS, comunisti, verdi, radicali di sinistra, indipendenti di sinistra) ha raggiunto 241 seggi, contro 178 precedenti. Il dato \u00e8 stato particolarmente significativo vista la netta vittoria di Sarkozy alle elezioni presidenziali.\nIl PS ha vinto le elezioni municipali di marzo 2008, conquistando numerose citt\u00e0 grandi e medie, probabilmente a causa di un voto di protesta contro Sarkozy divenuto presto impopolare (soltanto 36% di opinioni favorevoli a febbraio 2008 secondo i sondaggi). Significativa \u00e8 stata la rielezione trionfale a Parigi del socialista Bertrand Delano\u00eb. Questa vittoria fa di Delano\u00eb un candidato potenziale per l'elezione presidenziale del 2012.\nIl congresso di Reims: Aubry segretaria e la scissione del Partito della Sinistra.\nIl 6 novembre 2008 gli aderenti del partito votarono per le diverse mozioni per il Congresso di Reims, ognuna delle quali presentava un candidato alla funzione di primo segretario del partito. I risultati sono stati i seguenti:Mozione E (S\u00e9gol\u00e8ne Royal): 37\u00a0941 voti (29,1%)Mozione A (Bertrand Delano\u00eb): 32\u00a0942 voti (25,2%)Mozione D (Martine Aubry): 31\u00a0734 voti (24,3%)Mozione C (Beno\u00eet Hamon): 24\u00a0162 voti (18,5%)La partecipazione \u00e8 stata del 56,6%.\nI risultati del voto mostrarono la profonda divisione degli aderenti socialisti. Rilevante fu il buon risultato del giovane Beno\u00eet Hamon, principale rappresentante della sinistra del partito. Ma il risultato pi\u00f9 inaspettato fu la sconfitta di Delano\u00eb, sorpassato con quattro punti di vantaggio di Royal, contraddicendo tutti i sondaggi che predicevano la sua vittoria. Dopo giorni di dibattiti i delegati eletti di ogni mozione non trovarono nessun compromesso per eleggere un primo segretario, lasciando cos\u00ec la scelta alla successiva votazione degli aderenti a due turni. Delano\u00eb, deluso dal suo pessimo risultato, decise di ritirarsi e fin\u00ec coll'appoggiare Aubry. Rimasero quindi per l'elezione Hamon, Aubry e Royal. I risultati furono:\nAl seguito del primo turno, Royal acquis\u00ec un solido vantaggio di 8 punti rispetto ad Aubry. Tuttavia Beno\u00eet Hamon, eliminato, chiese ai suoi elettori di votare \"massicciamente\" per Martine Aubry.\nIl secondo turno fu un evento drammatico: dopo essere stata annunciata vincitrice con pi\u00f9 di dieci punti di vantaggio, S\u00e9gol\u00e8ne Royal fini col perdere l'elezione con soltanto 42 voti di meno della sua rivale. Alcuni sostenitori di Royal, come Manuel Valls, non esitarono a lanciare accuse di frode contro la fazione Aubry. Il giorno stesso, il Consiglio Nazionale del PS decise di organizzare un riconteggio di tutti i voti.\nIl 25 novembre il consiglio nazionale del partito ratific\u00f2 i risultati della votazione, nominando segretario Martine Aubry, che dopo i riconteggi aveva un vantaggio di 102 voti.\nLa vittoria di misura della Aubry spinse alcuni esponenti della sinistra del partito (2 deputati e 2 senatori), guidati da Jean-Luc M\u00e9lenchon, ad abbandonare il PS, visto come troppo moderato dopo il risultato conseguito dalla Royal, e a fondare il \"Partito della Sinistra\".\nDal 2011 al 2012: il ritorno del PS alla presidenza della Repubblica.\nNell'ottobre 2011 i socialisti scelgono il candidato alla Presidenza della Repubblica tramite primarie, tra i concorrenti figurano Francois Hollande (ex segretario del partito), Martine Aubry (segretaria del partito) e Segolene Royal (candidata alla presidenza nel 2007). Al primo turno prevale Hollande con il 39% dei voti seguito da Martine Aubry con il 31%, terzo Arnaud Montebourg con il 17%, poi Segolene Royal con il 7% dei consensi, Manuel Valls 5% e Jean-Michel Baylet 1%.\nIl 16 ottobre 2011 al ballottaggio tra Hollande e Aubry vince il primo con il 56% dei consensi contro il 44% ottenuto dal segretario Aubry.\nIl 22 aprile 2012 si svolge il primo turno delle Elezioni presidenziali in Francia del 2012 e Francois Hollande arriva in testa con il 28,6% seguito dal presidente uscente Nicolas Sarkozy che raccoglie il 27,1% (\u00e8 la prima volta che il presidente uscente viene battuto al primo turno), Hollande consegue il secondo miglior risultato di sempre per il partito socialista. Al secondo turno affronta Nicolas Sarkozy, che si svolge il 6 maggio: Francois Hollande viene eletto ventiquattresimo Presidente della Repubblica francese (il settimo della Quinta Repubblica) con il 51,6% dei voti e riporta i socialisti al potere dopo 17 anni (l'ultimo presidente socialista era stato Fran\u00e7ois Mitterrand).\nIl congresso di Tolosa e le segreterie D\u00e9sir e Cambad\u00e9lis.\nIl 12 settembre 2012 Harlem D\u00e9sir \u00e8 designato primo firmatario della mozione congressuale \"Mobilitare i francesi per il cambiamento di successo\", sostenuto dal segretario uscente Martine Aubry e dal primo ministro in carica Jean-Marc Ayrault; il 18 ottobre 2012 Harlem D\u00e9sir \u00e8 eletto primo segretario del Partito Socialista ottenendo il 72,5% dei voti contro il 27,4% di Emmanuel Maurel. Entra in carica ufficialmente il 28 ottobre 2012 alla conferenza nazionale di Tolosa. Dopo la sua nomina come sottosegretario di Stato agli Affari europei nel primo governo Valls, D\u00e9sir ha rassegnato le dimissioni da segretario e il 15 aprile 2014 il Consiglio nazionale del partito ha eletto al suo posto Jean-Christophe Cambad\u00e9lis.\nLa crisi del 2017.\nDopo la presidenza Hollande, il partito, che ha subito anche una scissione guidata dal futuro presidente della repubblica Emmanuel Macron, ha avuto un fortissimo ridimensionamento alle elezioni presidenziali francesi del 2017, in cui i voti del candidato Beno\u00eet Hamon sono scesi al 6,44% e poco pi\u00f9 di 2 milioni di voti, minimo storico dal 1969 che ha fatto parlare molti di \"fine del Partito Socialista\" e \"partito morto\". Il crollo elettorale si \u00e8 ripetuto poco dopo alle elezioni politiche, dove il PS ottiene il 7,4% al primo turno e il 5,7% al secondo e perde 250 seggi, riducendosi a 31. Molti storici membri, come Manuel Valls e lo stesso Hamon, hanno abbandonato il PS. A settembre, il partito in crisi finanziaria, decide di vendere la storica sede in Rue de Solferino per 55 milioni di euro.\nIl Congresso di Aubervilliers del 2018.\nNel 2018 si sono tenute le primarie per l'elezione del nuovo segretario. Oliver Faure, leader del gruppo socialista nell'assemblea nazionale, ha ottenuto 48,37% dei voti dei 37.991 elettori che hanno votato al primo turno, il 15 marzo, St\u00e9phane Le Foll il 26.45%, Emmanuel Maurel il 18.80% e Luca Carvounas il 6,38%. Al secondo turno, il 29 marzo, dopo il ritiro di Le Foll, Faure ha ottenuto l'86% dei voti. Sabato 7 aprile 2018, Oliver Faure \u00e8 stato investito ufficialmente come capo del Partito Socialista.\nI giovani socialisti (Mouvement Des Jeunes Socialistes) hanno votato all'unanimit\u00e0 al Congresso di Parigi per \"l'indipendenza del loro movimento e di lasciare il Partito Socialista\". Hanno poi esortato \"il PS a rispettare la loro scelta libera e autonoma\". La Presidente del MJS, Roxane Lundy, ha annunciato due settimane fa il loro desiderio di unirsi a G\u00e9n\u00e9ration.s , il movimento lanciato da Beno\u00eet Hamon. La decisione viene per\u00f2 smentita dalla dirigenza del MJS e del PS, che hanno confermato l'affiliazione al Partito Socialista.\nNel giugno 2018 il Partito Socialista vende la sua storica sede parigina in rue de Solf\u00e9rino 10 e stabilisce la nuova sede in rue Moli\u00e8re 99, a Ivry-sur-Seine.\nFazioni.\nLe fazioni sono organizzate nel partito attraverso dichiarazioni politiche chiamate \"mozioni\" sulle quali i membri del partito votano ad ogni Congresso:"}
{"id": "125381", "revid": "9282", "url": "https://it.wikipedia.org/wiki?curid=125381", "title": "Kiwi (botanica)", "text": ""}
{"id": "125382", "revid": "11930", "url": "https://it.wikipedia.org/wiki?curid=125382", "title": "Non morto", "text": ""}
{"id": "125386", "revid": "125608614", "url": "https://it.wikipedia.org/wiki?curid=125386", "title": "Cronache del ghiaccio e del fuoco", "text": "Le Cronache del ghiaccio e del fuoco (in lingua originale \"A Song of Ice and Fire\") sono una serie di romanzi fantasy scritti dall'autore statunitense George R. R. Martin. Martin incominci\u00f2 a scrivere la saga nel 1991, e il primo libro venne pubblicato negli Stati Uniti nel 1996. Concepita inizialmente come una trilogia, la serie ha acquistato spessore durante il corso degli anni, al punto che, secondo lo stesso Martin, per poter portare a conclusione la storia saranno necessari almeno sette volumi. Al 2022 sono stati pubblicati cinque capitoli, con il sesto \"The Winds of Winter\" in corso d'opera.\nLa storia si svolge in un mondo immaginario composto da due continenti principali, Westeros a occidente ed Essos a oriente, dove la civilizzazione \u00e8 di tipo feudale e la magia e le creature leggendarie (come i draghi) sono esistite ma si reputa siano scomparse. In questo mondo si intersecano tre linee narrative principali: le lotte intestine tra casate nobiliari per l'ottenimento del trono di Westeros, il risveglio nel nord del reame di una razza di creature appartenenti alle leggende, e le peripezie dell'ultima erede della dinastia regnante di Westeros in esilio nel continente orientale per riottenere il trono.\nOgni capitolo \u00e8 presentato attraverso il punto di vista di uno dei personaggi principali. Essi sono spesso ambigui sul piano morale e gli intrighi politici e i ribaltamenti di fronte sono frequenti. I temi trattati sono rivolti a un pubblico pi\u00f9 adulto rispetto al fantasy tradizionale, con la violenza e la sessualit\u00e0 che rivestono un ruolo importante.\nPubblicata inizialmente senza troppo successo, la saga ha in seguito ottenuto una crescente popolarit\u00e0, vendendo al settembre 2013 pi\u00f9 di 24 milioni di copie nel solo Nord America e venendo tradotta in pi\u00f9 di 20 lingue, grazie anche alla ribalta della trasposizione televisiva nella serie \"Il Trono di Spade\" (\"Game of Thrones\"). Il quarto e il quinto volume hanno entrambi raggiunto la vetta della classifica dei best seller del \"New York Times\", mentre i restanti hanno comunque ricoperto le prime posizioni. Tra le molte opere derivate, oltre all'adattamento televisivo, vi sono alcuni racconti spin-off, fumetti, giochi e videogiochi.\nAmbientazione.\nLe \"Cronache del ghiaccio e del fuoco\" sono ambientate in un mondo fittizio che ricorda l'Europa medievale, ma nel quale le stagioni possono durare per anni. Gran parte delle vicende si svolgono nei Sette Regni del continente occidentale di Westeros, entit\u00e0 feudali governate dalle nobili case Baratheon, Stark, Lannister, Arryn, Tully, Tyrell e Martell. La casata minore dei Greyjoy domina invece le Isole di Ferro. Anni prima degli eventi raccontati nel primo libro, i Sette Regni furono riuniti sotto la dinastia Targaryen; una rivolta scoppiata in seguito tra i signori feudali, port\u00f2 all'uccisione dell'ultimo re e alla conquista del trono di spade da parte del capo dei ribelli, Robert Baratheon.\nA nord del continente occidentale si erge la Barriera, un imponente muro di ghiaccio che protegge i Sette Regni dai pericoli provenienti dal profondo nord, gelido e perlopi\u00f9 inesplorato, in cui vivono popoli barbari, comunemente detti Bruti, e creature leggendarie. A est del continente occidentale, oltre il Mare Stretto, v'\u00e8 un continente chiamato Essos, dove vivono popolazioni nomadi e fioriscono le citt\u00e0 libere. Qui sono stati esiliati da anni gli ultimi membri della casa Targaryen, un tempo al comando dei Sette Regni.\nTrama.\nNel continente occidentale di Westeros, in seguito alla misteriosa morte del Primo Cavaliere Jon Arryn, re Robert Baratheon, che aveva conquistato il trono durante la battaglia del Tridente e lo aveva consolidato attraverso il matrimonio con Cersei Lannister, nomina il signore di Grande Inverno, Eddard Stark, suo nuovo Primo Cavaliere. Alla morte di Robert, intrighi di corte, tradimenti e desiderio di potere porteranno i Sette Regni dell'Occidente alla guerra per la conquista del trono di spade.\nIntanto nel nord di Westeros, presso la Barriera, i pochi e male assortiti Guardiani della notte, tra cui Jon Snow, figlio bastardo di Eddard Stark, devono fronteggiare l'imminente arrivo dell'inverno e proteggere il reame dalla minaccia dei Bruti e dalle creature note come Estranei, risvegliatesi dopo secoli di assenza. Nel continente orientale di Essos, invece, il crudele Viserys Targaryen cede la sorella Daenerys in sposa al potente guerriero nomade dothraki Khal Drogo per ottenere un esercito col quale riconquistare il trono che \u00e8 appartenuto alla sua famiglia per quasi 300 anni.\nPersonaggi.\nConsiderando i personaggi come il nucleo centrale della storia, Martin pens\u00f2 fin dall'inizio di dare alle \"Cronache\" un vasto cast di personaggi e una variet\u00e0 di ambientazioni, riservando grande attenzione nel definire i loro tratti psicologici e sforzandosi di renderli complessi sul piano morale. L'ispirazione gli viene dalla storia (anche se le figure storiche reali non vengono ricalcate direttamente) e dalla sua esperienza personale, attingendo da modi di fare di amici e conoscenti, o da personaggi pubblici.\nMartin ignor\u00f2 deliberatamente la convenzione di non dare a due personaggi diversi nomi che iniziano con la stessa lettera. I nomi scelti riflettono invece l'antico sistema in uso in varie famiglie europee, dove nomi particolari erano associati a specifiche dinastie e gli stessi nomi ricorrevano all'interno delle stesse famiglie da una generazione all'altra. Sono frequenti dunque i bambini chiamati \"Robert\", in ossequio a Re Robert della Casa Baratheon; ogni due generazioni della Casa Stark \u00e8 presente un \"Brandon\", in onore di Brandon il Costruttore; e la sillaba \"ty\" \u00e8 comune nei nomi di battesimo degli esponenti della Casa Lannister. I nomi delle famiglie vennero scelti in base al gruppo etnico di appartenenza: i Primi Uomini nel nord hanno nomi semplici e descrittivi come \"Stark\" e \"Strong\", mentre i discendenti degli Andali nel sud hanno nomi pi\u00f9 elaborati come \"Lannister\" o \"Arryn\"; i Targaryen e gli abitanti del continente di Essos hanno invece nomi pi\u00f9 esotici.\nMartin \u00e8 molto attaccato ai suoi personaggi, che paragona quasi a dei figli, ma allo stesso tempo non esita a mutilare o uccidere alcuni dei suoi personaggi principali, in modo che i lettori non possano contare sul fatto che i buoni riescano a prevalere o che escano indenni dalle loro varie peripezie. I personaggi principali e secondari sono molto numerosi, con alcuni che fanno poco pi\u00f9 di una comparsa prima di morire o scomparire per lunghi tratti della storia. Dalle numerose discussioni con i suoi fan e dalle lettere che riceve, Martin ha avuto la sensazione che i personaggi pi\u00f9 popolari presso il pubblico siano Tyrion Lannister, Arya Stark, Jon Snow e, in misura minore, Daenerys Targaryen. Egli stesso nutre un affetto particolare per Tyrion, che considera il personaggio pi\u00f9 \"grigio\" moralmente e del quale \u00e8 pi\u00f9 divertente scrivere a causa della sua scaltrezza e ironia. Di contro, Bran Stark \u00e8 il personaggio con il quale ha pi\u00f9 difficolt\u00e0, poich\u00e9 \u00e8 il pi\u00f9 giovane dei personaggi POV (narratori interni) e il pi\u00f9 implicato con il soprannaturale.\nStoria editoriale.\nPrimi tre volumi.\nDopo aver scritto diversi romanzi e numerosi racconti brevi, verso la met\u00e0 degli anni ottanta George R. R. Martin si ciment\u00f2 nella scrittura di sceneggiature per serie televisive. Qualche anno pi\u00f9 tardi, tuttavia, infastidito dalle limitazioni imposte dal budget e dalla durata degli episodi, che lo costringevano sovente a tagliare sulla caratterizzazione dei personaggi e accorciare le scene di battaglia, Martin ritorn\u00f2 alla letteratura, per non dover scendere a compromessi e limitare la sua fantasia. Grande ammiratore in anni giovanili dell'opera di J. R. R. Tolkien, desiderava scrivere un fantasy epico, senza per\u00f2 avere idee specifiche al riguardo. Nell'estate del 1991 inizi\u00f2 a scrivere un romanzo di fantascienza intitolato \"Avalon\", ma dopo pochi capitoli venne colto da una visione improvvisa: un ragazzo che assiste alla decapitazione di un uomo e trova poi dei cuccioli di meta-lupo nella neve. Lasciando da parte \"Avalon\", Martin scrisse in pochi giorni quello che in seguito divenne il primo capitolo de \"Il gioco del trono\" (\"A Game of Thrones\") e matur\u00f2 la convinzione che potesse far parte di un racconto pi\u00f9 ampio. Dopo aver scritto qualche capitolo supplementare, incominci\u00f2 a inquadrare meglio la storia e a tracciare mappe e genealogie. Tuttavia fu costretto a interrompere per due anni la scrittura del suo romanzo per dedicarsi al progetto della serie televisiva \"Doorways\", ordinato dalla ABC ma mai andato in onda.\nMartin riprese la scrittura de \"Il gioco del trono\" (\"A Game of Thrones\") e, nel 1994, consegn\u00f2 al suo agente le prime cento pagine del romanzo come parte di una trilogia i cui capitoli successivi sarebbero stati \"A Dance with Dragons\" e \"The Winds of Winter\". Ben presto, tuttavia, si rese conto che una trilogia sarebbe stata insufficiente per narrare nella sua interezza la storia che aveva in mente e sent\u00ec che sarebbero stati necessari prima quattro e infine sei volumi, che si immaginava come due trilogie collegate a formare un'unica storia. Attirato dai titoli ambigui, scelse di intitolare la sua saga \"A Song of Ice and Fire\" (\"Una canzone di ghiaccio e di fuoco\"), adducendo come possibili significati per \"ghiaccio\" gli Estranei, le creature venute dal freddo, e per \"fuoco\" i draghi; la parola \"song\" era inoltre gi\u00e0 apparsa nei titoli di alcune sue antologie di racconti, come \"Canzone per Lya\" (\"A Song for Lya\") e \"Canzoni d'ombre e di stelle\" (\"Songs of Stars and Shadows\"), e derivava dalla sua ossessione per le canzoni. Martin cit\u00f2 inoltre il poema di Robert Frost \"Fire and Ice\" come una possibile influenza per il titolo della serie. Il manoscritto finito e revisionato de \"Il gioco del trono\" (\"A Game of Thrones\") raggiunse la lunghezza di 1088 pagine e venne pubblicato nell'agosto 1996 dalla Bantam Books. Robert Jordan, autore de \"La Ruota del Tempo\", scrisse un messaggio promozionale per la copertina del volume, per aiutare ad assicurare successo all'opera. Il racconto \"Blood of the Dragon\", che raggruppa i capitoli incentrati su Daenerys, venne pubblicato in anticipo sul romanzo, come operazione pubblicitaria, e ottenne il premio Hugo per il miglior romanzo breve nel 1997.\nIl manoscritto di \"Lo scontro dei re\" (\"A Clash of Kings\"), il secondo volume della serie, contava 1184 pagine, di cui 300 erano gi\u00e0 state scritte per \"Il gioco del trono\" (\"A Game of Thrones\") ma non inserite, dato che Martin aveva deciso di risuddividere la saga. Il libro venne pubblicato nel febbraio 1999 negli Stati Uniti e fu il primo libro delle \"Cronache\" a entrare nella \"New York Times Best Seller list\", il 21 febbraio, posizionandosi al 13\u00ba posto. Visto il contemporaneo successo della trilogia di film de \"Il Signore degli Anelli\", Martin ricevette delle prime offerte per i diritti delle \"Cronache del ghiaccio e del fuoco\" da parte di vari produttori e registi. Continuando senza sosta la scrittura della serie, Martin consegn\u00f2 il manoscritto del terzo volume, \"Tempesta di spade\" (\"A Storm of Swords\"), l'anno successivo, con tre mesi di ritardo. L'ultimo capitolo scritto fu quello delle \"nozze rosse\", una scena centrale e particolarmente violenta che si posiziona ai due terzi del romanzo. Il romanzo venne pubblicato negli Stati Uniti dalla Bantam nel novembre 2000 in un unico volume, ma la taglia dell'opera, con le sue 1521 pagine di manoscritto, cre\u00f2 delle difficolt\u00e0 a molti editori esteri, che decisero di dividerla in due, tre o addirittura quattro volumi. \"Tempesta di spade\" (\"A Storm of Swords\") fece il suo ingresso nella \"New York Times Best Seller list\" il 19 novembre al 12\u00ba posto.\nVolumi quattro e cinque.\nDopo \"Il gioco del trono\" (\"A Game of Thrones\"), \"Lo scontro dei re\" (\"A Clash of Kings\") e \"Tempesta di spade\" (\"A Storm of Swords\"), Martin aveva in mente di concludere la saga in altri tre romanzi. Il quarto volume, intitolato provvisoriamente \"A Dance with Dragons\", avrebbe raccontato del ritorno di Daenerys a Westeros e dei conseguenti conflitti e sarebbe stato ambientato cinque anni dopo gli eventi de \"Tempesta di spade\" (\"A Storm of Swords\"), per mostrare i personaggi pi\u00f9 giovani e i draghi cresciuti. Un lungo prologo avrebbe illustrato quello che era successo nel frattempo e sarebbero stati introdotti tre nuovi punti di vista per narrare eventi incompatibili con i personaggi POV esistenti. Convenendo con il suo editore che il nuovo romanzo avrebbe dovuto essere pi\u00f9 breve di \"Tempesta di spade\" (\"A Storm of Swords\"), Martin si predispose per renderlo pi\u00f9 simile in lunghezza a \"Lo scontro dei re\" (\"A Clash of Kings\"). Nel 2001 era ottimista sul fatto che il volume avrebbe visto le stampe nell'ultimo trimestre del 2002. Tuttavia il salto di cinque anni non sembrava funzionare per tutti i personaggi: da un lato Martin non era soddisfatto nel raccontare gli eventi incorsi nel frattempo solo attraverso \"flashback\", dall'altro sarebbe apparso improbabile che non fosse accaduto nulla per tutto questo lasso di tempo. Dopo aver lavorato alla sua idea iniziale per un anno, Martin si rese conto che era necessario scrivere un libro supplementare, portando quindi il computo totale della serie a sette. Decise quindi di abbandonare l'idea del salto temporale e di collocare il nuovo quarto volume, \"Il banchetto dei corvi\" (\"A Feast for Crows\"), subito dopo gli eventi di \"Tempesta di spade\" (\"A Storm of Swords\"). Le 250 pagine di prologo gi\u00e0 scritte vennero riassemblate come capitoli di nuovi personaggi POV di Dorne e delle Isole di Ferro, mentre l'espansione della storia port\u00f2 alla creazione di nuove linee narrative e rese pi\u00f9 complesso l'intreccio.\nIl manoscritto de \"Il banchetto dei corvi\" (\"A Feast for Crows\") fin\u00ec per superare in lunghezza quello di \"Tempesta di spade\" (\"A Storm of Swords\"), nonostante Martin non avesse ancora iniziato a scrivere le storie di tutti i personaggi. Egli era tuttavia riluttante a effettuare i tagli necessari a portare il libro a una lunghezza accettabile per la pubblicazione, perch\u00e9 ci\u00f2 avrebbe compromesso la storia che aveva in mente; e non approv\u00f2 neanche la proposta del suo editore di dividere il romanzo cronologicamente in due volumi: \"Il banchetto dei corvi\" (\"A Feast for Crows\") parte uno e parte due. Dal momento che i personaggi principali della saga erano a quel punto sparsi per il mondo, un amico gli sugger\u00ec di dividere geograficamente la storia in due volumi e Martin adott\u00f2 questo approccio, che gli dava modo di completare gli archi narrativi dei singoli personaggi cos\u00ec come li aveva pensati in origine: spost\u00f2 quindi al quinto volume, \"A Dance with Dragons\", le storie ambientate nel nord di Westeros e nel continente orientale, appena abbozzate, e dedic\u00f2 \"Il banchetto dei corvi\" (\"A Feast for Crows\") al racconto degli eventi dei Sette Regni. Entrambi i romanzi iniziano immediatamente dopo la fine di \"Tempesta di spade\" (\"A Storm of Swords\") e si svolgono in parallelo, mentre le sovrapposizioni sono minime, limitate dal fatto che i personaggi implicati sono diversi.\nPubblicato negli Stati Uniti nel novembre 2005, \"Il banchetto dei corvi\" (\"A Feast for Crows\") debutt\u00f2 immediatamente al primo posto nella \"New York Times Best Seller list\", ma, nonostante il successo commerciale, numerosi fan e critici furono delusi dalla divisione della storia che lasciava in sospeso il destino di alcuni dei personaggi pi\u00f9 popolari della saga. Martin tranquillizz\u00f2 i suoi lettori annunciando che \"A Dance with Dragons\" era per met\u00e0 completato e nella postfazione de \"Il banchetto dei corvi\" (\"A Feast for Crows\") menzion\u00f2 che il volume sarebbe uscito l'anno seguente, ma negli anni successivi la data di pubblicazione venne ripetutamente rimandata. I motivi di questo ritardo furono attribuiti principalmente alle difficolt\u00e0 dell'autore nel far convergere le trame dei singoli personaggi e nell'aver speso troppo tempo a riscrivere e perfezionare la storia, mentre vennero smentite le voci di alcuni critici, secondo i quali il differimento era dovuto a un calo di interesse di Martin nei confronti della sua opera o a una speculazione commerciale. Nel frattempo, nel 2007, la HBO acquist\u00f2 i diritti per adattare la saga in una serie televisiva e trasmise la prima stagione di dieci episodi nell'aprile 2011. Il manoscritto di \"A Dance with Dragons\", lungo circa 1600 pagine, venne finalmente concluso agli inizi del 2011, dopo sei anni di lavoro, e pubblicato nel giugno dello stesso anno, debuttando al primo posto della \"New York Times Best Seller list\". La storia si spingeva pi\u00f9 in l\u00e0 di quella de \"Il banchetto dei corvi\" (\"A Feast for Crows\"), ma in misura minore di quanto Martin aveva inizialmente pianificato, costringendolo a omettere almeno una grande battaglia e a lasciare in sospeso molte linee narrative con dei \"cliffhanger\".\nVolumi sei e sette.\nIl sesto volume della serie sar\u00e0 intitolato \"The Winds of Winter\" e comprender\u00e0, tra l'altro, quattro capitoli scritti in origine per \"A Dance with Dragons\" a cui si aggiungono un centinaio di pagine gi\u00e0 scritte al momento della pubblicazione del romanzo precedente. \"The Winds of Winter\" risolver\u00e0 rapidamente i \"cliffhanger\" con cui erano rimaste in sospeso le storie di vari personaggi e \u00abaprir\u00e0 con le due grandi battaglie verso cui [il quinto libro] stava procedendo\u00bb. A ottobre 2012 Martin ha gi\u00e0 prodotto circa quattrocento pagine di romanzo e spera di concluderne la scrittura in tempi decisamente pi\u00f9 rapidi di \"A Dance with Dragons\". Ha indicato infatti tre anni come una stima realistica per finire il libro, astenendosi comunque dal fare previsioni precise visto che quelle dei volumi precedenti si sono rivelate troppo ottimistiche.\nIl titolo annunciato per il settimo volume \u00e8 \"A Dream of Spring\". Martin conta di concludere la sua saga con questo romanzo ma lascia la porta aperta a un eventuale ottavo volume se si dovesse rendere necessario, possibilit\u00e0 paventata nel 2014 anche dalla sua editrice Anne Groell. Ha gi\u00e0 delineato a grandi linee il finale della serie e il destino dei personaggi principali, accennando che la conclusione sar\u00e0 dolce amara piuttosto che lieta. In risposta alle insinuazioni sull'eventualit\u00e0 della sua morte prima della conclusione della saga, Martin ha annunciato che non permetter\u00e0 a un altro autore di finire la storia al suo posto, ma ha rivelato ai produttori della serie televisiva la conclusione che ha in mente per la storia in caso di suo decesso.\nConsiderando le \"Cronache del ghiaccio e del fuoco\" come il suo \"opus magnum\", Martin ha dichiarato che se in futuro dovesse ritornare a scrivere nell'universo narrativo della saga sarebbe solo nell'ambito di singoli racconti e romanzi \"spin-off\", piuttosto che una continuazione diretta della serie.\nPubblicazione.\nEdizioni italiane e traduzione.\nL'edizione in lingua italiana dell'opera \u00e8 stata curata dalla Mondadori. La casa editrice ha deciso nelle prime edizioni di spezzare i volumi originali, suddividendo ogni romanzo in due o tre tomi e introducendo dei titoli non legati ai titoli originali per la maggior parte di essi, di conseguenza la corrispondenza con il materiale originale non risulta sempre immediatamente evidente. \"Il gioco del trono\" (\"A Game of Thrones\", lett. \"Un gioco di troni\") \u00e8 stato pubblicato in due parti intitolate rispettivamente \"Il trono di spade\" e \"Il grande inverno\". \"Lo scontro dei re\" (\"A Clash of Kings\", lett. \"Uno scontro tra re\") \u00e8 stato suddiviso in \"Il regno dei lupi\" e \"La regina dei draghi\". \"Tempesta di spade\" (\"A Storm of Swords\", lett. \"Una tempesta di spade\") \u00e8 stato suddiviso in tre parti, \"Tempesta di spade\", \"I fiumi della guerra\" e \"Il portale delle tenebre\". \"Il banchetto dei corvi\" (\"A Feast for Crows\", lett. \"Un banchetto per corvi\") \u00e8 stato pubblicato come \"Il dominio della regina\" e \"L'ombra della profezia\". \"A Dance with Dragons\" (lett. \"Una danza con i draghi\") \u00e8 stato diviso in tre volumi come \"I guerrieri del ghiaccio\", \"I fuochi di Valyria\" e \"La danza dei draghi\".\nIn un secondo momento la Mondadori ha ripubblicato i romanzi riunendoli in volumi unici come nel formato originale. La prima di queste edizioni, all'interno della collana Urania - Le grandi saghe fantasy, \u00e8 stata pubblicata dal 2007 e presenta una traduzione grossomodo letterale dei titoli inglesi; la pubblicazione \u00e8 finita nel 2010 con il quarto e, all'epoca, ultimo romanzo. A causa della sua eccessiva lunghezza \"Tempesta di spade\" (\"A Storm of Swords\") \u00e8 stato diviso anche in questa edizione, ma in sole due parti uscite a distanza di pochi mesi. Dal 2011 \u00e8 stata distribuita l'edizione tascabile Oscar grandi best seller, che ha sfruttato l'uscita della serie tv riecheggiandola nel titolo e nelle copertine, adattando al 2015 tutti e cinque i romanzi in volumi singoli. L'edizione deluxe \u00e8 uscita nel 2012 e copre, al 2015, tutti i romanzi, intitolati \"Il trono di spade\" volume 1, 2, 3, 4 e 5.\nLa traduzione \u00e8 stata affidata a Sergio Altieri, il quale, nel lavoro sul quarto libro originale, \u00e8 stato affiancato da Michela Benuzzi. La traduzione \u00e8 stata criticata per alcune scelte di adattamento, come l'aggiunta o la rimozione di periodi o parole e la traduzione dei nomi di gran parte delle localit\u00e0 mentre alcune sono state lasciate in originale. Sono presenti inoltre alcuni errori che minano la comprensione dei libri, come personaggi lasciati volutamente ambigui nell'edizione originale che sono stati identificati nella traduzione italiana e familiari scambiati. Tra le scelte pi\u00f9 contestate quella di far diventare il palco del cervo, che ha ucciso la madre dei meta-lupi nella scena di apertura del primo libro, il rostro di un unicorno, perdendo l'allusione al fatto che la casa Baratheon (il cui simbolo \u00e8 il cervo) porter\u00e0 sventura alla casa Stark (il cui simbolo \u00e8 il meta-lupo). Molto discussa anche la traduzione di \"Hand of the King\", che diventa Primo Cavaliere in italiano, perdendo i riferimenti a una serie di battute che coinvolgono il suo ruolo da \"mano del re\" e rendendo difficile capire perch\u00e9 la sua spilla distintiva \u00e8 in foggia di una mano. La Mondadori ha revisionato alcuni errori (come quello dell'unicorno) mano mano che venivano segnalati, per cui le ultime ristampe sono state parzialmente corrette.\nTemi.\nLe \"Cronache del ghiaccio e del fuoco\" \u00e8 strutturata in modo tale da apparire come una storia politica piuttosto che di eroismo, dove la lotta per il potere \u00e8 il risultato del sistema feudale e non di una contrapposizione netta tra bene e male. Martin non desidera solamente riflettere le frizioni tra le differenti classi sociali medievali, ma anche esplorare le conseguenze delle decisioni dei regnanti, convinto che la bont\u00e0 non renda automaticamente dei capi competenti e viceversa. Egli evita deliberatamente la semplificazione bene-male tipica del fantasy tradizionale, troppo distante dalla realt\u00e0, e si impegna affinch\u00e9 i suoi personaggi non siano totalmente bianchi o neri ma di diverse sfumature di grigio. I suoi personaggi sono continuamente posti di fronte a scelte difficili tra valori come l'amore, la compassione, l'onore e il dovere e non sempre chi fa le scelte pi\u00f9 nobili ne esce indenne, ma ne paga con la vita. Tramite alcuni personaggi Martin esplora i temi della redenzione e della capacit\u00e0 di rimettersi in discussione e di cambiare. La struttura stessa del romanzo fa inoltre s\u00ec che anche i cattivi dichiarati abbiano la possibilit\u00e0 di presentare il loro punto di vista e di giustificare i loro comportamenti, cos\u00ec che il lettore \u00e8 lasciato libero di decidere per s\u00e9 chi siano i buoni e chi i cattivi in base alle conseguenze delle loro azioni.\nMartin sente la necessit\u00e0 di trascrivere nel suo universo immaginario la realt\u00e0 del mondo che lo circonda, dove anche persone care possono morire in maniera atroce. La violenza, cos\u00ec come la morte o la mutilazione di alcuni dei personaggi principali, servono ad accrescere il senso di realismo, trovando particolarmente frustrante che i personaggi principali di molti romanzi fantasy attraversino la storia senza essere mai neanche feriti. Inoltre la morte di creature soprannaturali o fantastiche non ha un particolare impatto sui lettori, al contrario del decesso di una persona cara. Prendendo ad esempio l'episodio delle \"nozze rosse\", particolarmente doloroso per molti lettori, Martin ha spiegato che la scena \u00ab\u00e8 stata dolorosa da scrivere e dovr\u00e0 quindi essere dolorosa da leggere, \u00e8 una scena che dovr\u00e0 lacerarvi il cuore e riempirvi di terrore e di dolore\u00bb. La guerra \u00e8 presentata nei suoi aspetti pi\u00f9 macabri e i romanzi riflettono i tassi di mortalit\u00e0 effettivamente documentati in conflitti medievali.\nSebbene l'aspetto sessuale sia spesso trascurato o presentato in modo \"naif\" nel fantasy, Martin ritiene la sessualit\u00e0 una forza motrice importante nella vita umana che non dovrebbe essere esclusa dalla narrazione. L'assenza del concetto di adolescenza nel medioevo gli \u00e8 servito da modello per presentare l'attivit\u00e0 sessuale di personaggi molto giovani (a partire dai tredici anni). I romanzi alludono anche all'incesto all'interno di certe casate nobiliari, tale a come era praticato in alcune dinastie dell'antico Egitto o in certe nobili famiglie europee per preservare la \"purezza\" della loro linea. Martin si sforza di rendere i personaggi femminili credibili quanto quelli maschili e, senza schierarsi a favore o contro il femminismo, si dichiara soddisfatto del numero delle sue lettrici e del fatto che apprezzino almeno alcuni dei personaggi femminili che ha creato.\nStile.\nGenere e influenze.\nMartin ha classificato la propria saga come \"epic fantasy\". Tra gli autori che hanno maggiormente influenzato la sua scrittura cita J. R. R. Tolkien e Tad Williams. Egli ha inoltre dichiarato a pi\u00f9 riprese che \"I re maledetti\" di Maurice Druon ha costituito una delle fonti di ispirazione principali per \"Il gioco del trono\" (\"A Game of Thrones\"). Prima di iniziare la sua opera, Martin osserv\u00f2 che molti autori fantasy che si ispiravano a Tolkien scrivevano di un \"medioevo in stile Disneyland\", senza cogliere la reale brutalit\u00e0 di quell'epoca storica. Il romanzo storico, al contrario, gli appariva molto pi\u00f9 realistico e sfumato e ne apprezzava le possibilit\u00e0 drammatiche date dal contrasto tra concetti come la cavalleria e gli orrori della guerra, o gli immensi castelli che si elevano al di sopra di misere baracche. Tuttavia il punto debole di un romanzo storico sarebbe stato che i lettori pi\u00f9 attenti avrebbero conosciuto in anticipo l'esito della vicenda, mentre un mondo e dei personaggi inventati avrebbero potuto attirare pi\u00f9 simpatia e accrescere la \"suspense\". Martin ha quindi combinato il realismo del romanzo storico con il lato soprannaturale del fantasy, riducendo al contempo l'importanza della magia a favore delle battaglie e degli intrighi politici. Decise inoltre di evitare la convenzionale dicotomia bene-male tipica del genere, citando la battaglia tra Achille ed Ettore nell\"Iliade\", dove nessuno dei due emerge come eroe o cattivo, come un esempio di quello che desidera raggiungere con la sua opera.\nWesteros, il continente nel quale si svolge la maggior parte della storia, ricorda essenzialmente l'Inghilterra del medioevo, mentre il continente distrutto di Valyria si avvicina all'Impero romano, tramontato durante le invasioni barbariche. Martin \u00e8 sempre stato attirato infatti dalla storia delle civilt\u00e0 e degli imperi scomparsi. Martin si \u00e8 ampiamente documentato sulla storia, l'abbigliamento, l'alimentazione e i tornei medievali per dare delle basi di realismo ai suoi libri e si \u00e8 costruito negli anni una biblioteca personale sull'argomento. Eventi storici come la guerra dei cent'anni, le crociate, la crociata albigese e soprattutto la guerra delle due rose gli sono servite da fonte di ispirazione.\nLa colossale parete di ghiaccio che protegge la frontiera settentrionale di Westeros \u00e8 ispirata direttamente dal vallo di Adriano, visitato da Martin, anche se le dimensioni e la lunghezza del muro sono state aumentate per rispondere alle esigenze di un racconto fantasy. Le \"nozze di sangue\" derivano da un episodio della storia scozzese chiamato \"Black Dinner\" (1440), in seguito al quale il giovane capo del clan Douglas venne giustiziato.\nA Martin \u00e8 ampiamente dato credito di aver allargato il genere fantasy a dei contenuti pi\u00f9 adulti. Diversi scrittori fantasy, come Joe Abercrombie, hanno riconosciuto l'influenza che ha avuto sul loro stile la lettura delle \"Cronache\" e Martin stesso ha ammesso che il genere \u00e8 divenuto pi\u00f9 aspro da quando, autori come Daniel Abraham, Scott Lynch e lo stesso Abercrombie, si sono spinti pi\u00f9 in l\u00e0 di lui a livello di maturit\u00e0 dei temi trattati.\nStruttura narrativa.\nI libri sono divisi in capitoli, ognuno dei quali narrato in terza persona attraverso il punto di vista di un singolo personaggio, un approccio che Martin ha ripreso dai suoi anni da studente di giornalismo. Queste figure (chiamate personaggi POV, acronimo di \"Point Of View\") passano da essere nove, in \"Il gioco del trono\" (\"A Game of Thrones\"), a 31 in \"A Dance with Dragons\"; tra di essi vi sono anche personaggi POV di un solo capitolo e dalla vita breve, che vengono solitamente confinati ai prologhi o agli epiloghi. Al lettore viene cos\u00ec proposta una visione della storia presentata da molteplici punti di vista, che possono essere in contrasto tra loro e avere i propri ritmi; in questo modo uno stesso personaggio pu\u00f2 apparire un eroe o un cattivo in base al punto di vista che lo ritrae.\nMartin inizia ciascun nuovo romanzo della saga inquadrando a grandi linee i capitoli e i personaggi POV e spesso si trova pi\u00f9 facilit\u00e0 a scrivere una serie di capitoli dal punto di vista di un solo personaggio invece di rispettare l'ordine cronologico. I capitoli sono poi riarrangiati per ottimizzare i collegamenti tra i personaggi, la cronologia e la \"suspense\". Influenzato dalla sua formazione da sceneggiatore, termina spesso i suoi capitoli con un momento di tensione o una rivelazione, ricorrendo regolarmente alla tecnica del \"cliffhanger\", mentre eventi che ha previsto fin dall'inizio vengono vagamente presagiti e preannunciati. A detta dell'autore, una parte significativa dell'intrigo della storia \u00e8 collocato nel passato, con ogni nuovo volume che ne rivela qualche informazione in pi\u00f9. I diversi personaggi POV possono chiarire un evento del passato o fornirne delle prospettive differenti in base ai loro ricordi soggettivi, rendendo difficile per il lettore distinguere la verit\u00e0 dalla menzogna.\nIn linea generale, il realismo dei suoi personaggi, la ricchezza dell'universo che ha creato, il suo senso della narrazione e la capacit\u00e0 di creare degli sviluppi imprevisti sono considerati i punti forti dell'opera di Martin, mentre i punti deboli sono identificati con un'eccessiva semplicit\u00e0 nella prosa e una ripetizione di certi termini ed espressioni.\nAccoglienza.\nVendite.\nI dati delle vendite totali delle \"Cronache del ghiaccio e del fuoco\" non sono univoci. Il \"New Yorker\" ha scritto nell'aprile 2011 (prima della pubblicazione di \"A Dance with Dragons\") che erano stati venduti nel mondo pi\u00f9 di 15 milioni di volumi della saga, una cifra ripresa anche da \"The Globe and Mail\" nel luglio 2011. \"Reuters\" ha riportato nel settembre 2013 che, considerando le edizioni cartacee, e-book e gli audiolibri, i romanzi avevano venduto pi\u00f9 di 24 milioni di copie in Nord America. Il \"Wall Street Journal\" ha riportato sei milioni di copie vendute in Nord America fino a maggio 2011, invece \"USA Today\" si assesta su 8,5 milioni di copie cartacee e digitali al giugno 2011 e pi\u00f9 di 12 milioni al dicembre 2011. La saga \u00e8 stata tradotta in pi\u00f9 di 20 lingue, con il quinto libro che ha ricevuto pi\u00f9 di 40 adattamenti diversi.\nGli editori si aspettavano che \"Il gioco del trono\" (\"A Game of Thrones\") sarebbe rapidamente diventato un best seller, ma il primo volume della serie non raggiunse neanche le ultime posizioni delle classifiche. Tuttavia il romanzo raccolse gradualmente l'interesse dei lettori e la sua popolarit\u00e0 crebbe tramite il passaparola. Il successo commerciale arriv\u00f2 con i volumi successivi, con \"Lo scontro dei re\" (\"A Clash of Kings\") e \"Tempesta di spade\" (\"A Storm of Swords\") che entrarono nella \"New York Times Best Seller list\" nel 1999 e nel 2000, debuttando al 13\u00ba e al 12\u00ba posto rispettivamente. \"Il banchetto dei corvi\" (\"A Feast for Crows\") scal\u00f2 le classifiche fino al primo posto al momento della sua pubblicazione nel 2005, che, per un romanzo fantasy, significava che la saga stava attirando anche il pubblico \"mainstream\". L'edizione tascabile de \"Il gioco del trono\" (\"A Game of Thrones\") raggiunse la 34\u00aa ristampa nel 2010, superando cos\u00ec il milione di copie vendute. La diffusione della serie televisiva rilanci\u00f2 le vendite dei primi quattro tomi, con crescite a tre cifre nelle percentuali di vendita rispetto all'anno precedente. La Bantam Books fece stampare 4,5 milioni di copie della saga a inizio 2011 e i quattro volumi riapparvero nella classifica dei 20 migliori best seller dell'anno.\n\"A Dance with Dragons\" ha debuttato al primo posto della \"New York Times Best Sellers list\" e ha stabilito il record di vendite del 2011 con 170\u00a0000 copie rilegate, 110\u00a0000 e-book e 18\u00a0000 audiolibri venduti nel primo giorno. Tutti e cinque i libri sono stati inseriti all'interno dei 100 best seller del 2011 e 2012 negli Stati Uniti.\nCritica.\nLa maggior parte della critica specializzata conviene che le \"Cronache del ghiaccio e del fuoco\" \u00e8 l'opera pi\u00f9 importante di Martin, cos\u00ec come uno dei migliori cicli fantasy mai scritti. I commenti dei grandi quotidiani e settimanali statunitensi sono stati generalmente eccellenti e Martin \u00e8 stato soprannominato a pi\u00f9 riprese dalla stampa il \"Tolkien americano\", mentre il \"New York Times\" si \u00e8 spinto a dire che l'allievo avrebbe ormai superato il maestro. Il successo commerciale e di critica \u00e8 stato sottolineato come un fatto raro in un genere letterario spesso denigrato e ancora pi\u00f9 sorprendente se si considera che la serie ha fatto il suo debutto sulla scena fantasy senza un'estesa campagna pubblicitaria.\nIn seguito all'uscita di \"A Dance with Dragons\", il \"Washington Post\" ha affermato che nessun romanzo fantasy era stato cos\u00ec atteso dai tempi dell'ultimo volume della serie di \"Harry Potter\". Nel 2011 \"USA Today\" ha eletto Martin autore dell'anno e il periodico \"TIME\" lo ha inserito nell'elenco delle 100 persone pi\u00f9 influenti del mondo. Il rallentamento della storia in \"Il banchetto dei corvi\" (\"A Feast for Crows\") e, in misura minore, in \"A Dance with Dragons\", cos\u00ec come l'assenza di una parte del cast principale in questi due volumi, hanno portato a qualche critica.\nFandom.\nIl successo delle \"Cronache del ghiaccio e del fuoco\" ha generato un vasto \"fandom\". Westeros.org, il primo sito web dedicato alla saga e quello pi\u00f9 consultato, con pi\u00f9 di 13 milioni di pagine viste e circa 17\u00a0000 utenti registrati al 2011, \u00e8 nato nel 1999 per volere di Elio Garc\u00eda e della sua ragazza; il loro impegno con l'opera di Martin ha raggiunto col tempo un livello semi-professionale. Un fan club non ufficiale chiamato \"Brotherhood without Banners\" \u00e8 stato fondato nel 2001 in occasione della World Science Fiction Convention di Filadelfia. Martin \u00e8 stato invitato a molte delle loro riunioni e conta ormai i fondatori del club e alcuni dei membri di pi\u00f9 lunga data tra i suoi amici personali. Due blog \"Inn at the Crossroads\" e \"Cooking Ice and Fire\" si dedicano interamente a creare ricette per i numerosi piatti descritti nei romanzi e i due responsabili hanno siglato nel 2011 un accordo con la Random House per la pubblicazione di un libro di ricette intitolato \"A Feast of Ice and Fire\".\nMentre Martin assicura che i suoi ammiratori sono per la maggior parte \"fantastici\" ed \u00e8 felice di incontrarli o di interagire con loro, alcuni di loro gli si sono rivoltati contro a causa dei sei anni di tempo impiegati per la pubblicazione di \"A Dance with Dragons\". Un movimento di fan delusi fondato nel 2009 e autodefinitosi GRRuMblers ha esternato il suo malcontento in una serie di siti come \"Finish the Book, George\" e \"Is Winter Coming?\". Esasperato da quest'ondata di malcontento, Martin ha pubblicato una lettera aperta ai suoi detrattori in cui ha fatto il punto sulle sue attivit\u00e0 esterne alla saga, affermando che \u00e8 suo diritto continuare ad avere progetti alternativi e che il suo unico obbligo verso i lettori \u00e8 di dare loro una \"buona storia\". Il \"New York Times\" ha notato che non \u00e8 raro per Martin essere attaccato anche in incontri pubblici, cosa che il \"New Yorker\" ha definito \u00abun'incredibile profusione di sforzi per condannare l'autore dei libri che uno professa di amare. Pochi autori contemporanei possono vantarsi di aver ispirato una passione simile\u00bb.\nAdattamenti e opere derivate.\nRacconti.\nAlcuni estratti dei romanzi della saga sono stati raccolti in tre racconti, pubblicati tra il 1996 e il 2003 sulle riviste \"Asimov's Science Fiction\" e \"Dragon\":\nMartin ha composto anche tre racconti ambientati novant'anni prima degli eventi dei romanzi. Sono conosciuti con il nome di \"Tales of Dunk and Egg\", dal nome dei due protagonisti: il cavaliere errante Ser Duncan e il suo giovane scudiero \"Egg\", il futuro re Aegon V Targaryen. Le storie si svolgono nello stesso universo narrativo delle \"Cronache\" ma non hanno collegamenti diretti con la storia principale, anche se entrambi i personaggi vengono nominati in \"Tempesta di spade\" (\"A Storm of Swords\") e \"Il banchetto dei corvi\" (\"A Feast For Crows\"). I primi due racconti, \"The Hedge Knight\" e \"The Sworn Sword\", sono stati pubblicati rispettivamente nelle antologie \"Legends\" (1998) e \"Legends II\" (2003) e adattati in due fumetti, i quali sono stati tradotti anche in italiano. Il terzo racconto, intitolato \"The Mystery Knight\", \u00e8 uscito nel 2010 nell'antologia \"Warriors\". Martin intende continuare la serie con altri capitoli, ma il suo impegno sulla saga principale non gli permette di fare previsioni certe per quanto riguarda il numero di volumi o le date di uscita. Una ristampa in volume unico e illustrato dei tre racconti \u00e8 avvenuta il 6 ottobre 2015 con il titolo \"A Knight of the Seven Kingdoms\". Il corrispondente di questa edizione \u00e8 stato tradotto in italiano con il titolo \"Il cavaliere dei Sette Regni\" e pubblicato l'8 aprile 2014 dalla Mondadori.\nUn settimo racconto, \"The Princess and the Queen\", \u00e8 apparso nell'antologia \"Dangerous Women\" nel 2013: ambientato circa ottant'anni prima dell'inizio degli avvenimenti della serie di Dunk ed Egg, racconta lo svolgersi della \"Danza dei draghi\", guerra civile che port\u00f2 all'estinzione dei draghi Targaryen. Un ulteriore racconto, \"The Rogue Prince\" \u00e8 stato pubblicato nel 2014 nell'antologia \"Rogues\" come prequel agli eventi di \"The Princess and the Queen\".\nSerie televisiva.\nCon l'aumento della popolarit\u00e0 della \"Cronache\", l'emittente statunitense HBO ha acquistato nel 2007 i diritti della saga con l'intento di adattarla in una serie televisiva. Un episodio pilota \u00e8 prodotto da David Benioff e D.B. Weiss nel 2009, con il coinvolgimento di attori famosi come Sean Bean e Lena Headey, e a marzo 2010 vengono confermate altre nove puntate. La serie, intitolata \"Il Trono di Spade\" (\"Game of Thrones\") \u00e8 stata trasmessa a partire dal 17 aprile 2011. L'immediato successo ha spinto la HBO a commissionarne una seconda stagione, trattante gli eventi de \"Lo scontro dei re\" (\"A Clash of Kings\") e trasmessa dal 1\u00ba aprile 2012. Nello stesso mese l'emittente ha annunciato l'uscita per l'anno successivo di una terza stagione. A causa della lunghezza del romanzo, la terza stagione copre solo la prima parte di \"Tempesta di spade\" (\"A Storm of Swords\"), mentre la seconda, insieme a parti de \"Il banchetto dei corvi\" (\"A Feast for Crows\") e \"A Dance With Dragons\", viene trattata nella quarta stagione, trasmessa dal 6 aprile 2014. Due giorni dopo l'uscita della quarta stagione, la HBO ha rinnovato la serie per una quinta e una sesta stagione.\nLa prima trasmissione in italiano \u00e8 avvenuta sulla piattaforma a pagamento Sky, mentre la prima visione in chiaro \u00e8 stata affidata a Rai 4.\nGiochi e videogiochi.\nLe \"Cronache del ghiaccio e del fuoco\" \u00e8 stato adattato in un gioco di carte collezionabili, \"Il trono di spade\", pubblicato nel 2002 da Fantasy Flight Games e non pi\u00f9 in produzione. Dal 2015 viene distribuita la seconda edizione del gioco in formato LCG, \"\", versione aggioranta e migliorata, inoltre lo stesso editore ha pubblicato nel 2003 il gioco da tavolo \"Il Trono di Spade\", con una riedizione nel 2011. Un primo gioco di ruolo, \"A Game of Thrones\", \u00e8 stato pubblicato nel 2005 dalla Guardians of Order. Nel 2009 la Green Ronin fa uscire un nuovo gioco di ruolo intitolato \"A Song of Ice and Fire Roleplaying\". Il wargame tridimensionale \"Battles of Westeros\" \u00e8 pubblicato nel 2010.\nNel 2011 \u00e8 stato pubblicato \"A Game of Thrones - Genesis\", un videogioco strategico in tempo reale in cui l'azione si svolge un migliaio di anni prima degli eventi dei romanzi. Sviluppato da Cyanide Studio, il gioco ha ricevuto critiche perlopi\u00f9 negative. Sempre la Cyanide Studio ha pubblicato nel 2012 un videogioco di ruolo intitolato \"Game of Thrones\" e ambientato durante gli eventi della saga.\nIl 12 luglio 2012 \u00e8 stato diffuso il trailer di un MMORPG intitolato \"Game of Thrones: Seven Kingdoms\", la cui data di uscita non \u00e8 ancora stata confermata. Inoltre Disruptor Beam ha annunciato di essere al lavoro su un videogioco per social network che permetter\u00e0 ai giocatori di vestire i panni di un nobile e di agire all'interno dell'ambientazione della serie per portare lustro alla propria casata.\nIl 2 dicembre 2014 \u00e8 stato pubblicato il primo di sei episodi dell'avventura grafica \"Game of Thrones\", sviluppata da Telltale Games, che permette ai giocatori di calarsi nei panni di un membro della Casa Forrester e di plasmarne le fortune dopo che la famiglia si ritrova tra i perdenti della Guerra dei Cinque Re.\nAltro.\nTra gli altri prodotti derivati vi sono due \"databook\". \"Il mondo del ghiaccio e del fuoco\" \u00e8 una guida sull'universo delle \"Cronache\" scritta da Elio Garc\u00eda e Linda Antonsson in collaborazione con Martin; il volume, riccamente illustrato da oltre 170 tavole a colori \u00e8 stato pubblicato in inglese e in italiano il 28 ottobre 2014. \"The Lands of Ice and Fire\" comprende un set di dodici mappe riguardanti i luoghi in cui si svolgono i romanzi, disegnate da Jonathan Roberts e da Martin stesso.\nIl fumetto \"A Game of Thrones\", scritto da Daniel Abraham e illustrato da Tommy Patterson, \u00e8 un adattamento del primo romanzo della serie. \u00c8 stato pubblicato nel 2011 dalla Dynamite Entertainment e riproposto sotto forma di \"graphic novel\" dalla Bantam Books."}
{"id": "125387", "revid": "1318658", "url": "https://it.wikipedia.org/wiki?curid=125387", "title": "Lionel Jospin", "text": "Dopo aver studiato all'IEP di Parigi e all'ENA, ha intrapreso la carriera diplomatica.\nDapprima membro dell'Organizzazione Comunista Internazionalista, aderisce al Partito Socialista nel 1971. Eletto deputato per l'Alta Garonna nel 1981, ha ricoperto la carica di primo segretario del PS durante il primo mandato presidenziale di Fran\u00e7ois Mitterrand (1981-1988). Fu poi, dal 1988 al 1992, membro nei governi di Michel Rocard e \u00c9dith Cresson, ministro di Stato e ministro dell'educazione nazionale.\nNominato candidato alle elezioni presidenziali del 1995 durante le primarie del suo partito, \u00e8 stato battuto al secondo turno da Jacques Chirac. Mentre trova la prima segreteria del PS, la vittoria della \"sinistra plurale\" alle elezioni legislative del 1997 gli permette di diventare primo ministro, inaugurando cos\u00ec la terza coabitazione. A capo di un governo di coalizione (\"maggioranza plurale\"), contribuisce all'istituzione della settimana di 35 ore e dei lavori giovanili. Il governo Jospin \u00e8 ad oggi il pi\u00f9 lungo della Quinta Repubblica.\nDi nuovo candidato alle presidenziali del 2002, \u00e8 stato eliminato al primo turno, preceduto dal presidente uscente, Jacques Chirac, e dal candidato del Fronte Nazionale, Jean-Marie Le Pen. Ha subito fatto appello a un \"fronte repubblicano\" contro l'estrema destra, ha annunciato il suo ritiro dalla vita politica e si \u00e8 dimesso dalla carica di capo del governo.\nPresentato come possibile candidato del PS per le elezioni presidenziali del 2007, ha affrontato la concorrenza di S\u00e9gol\u00e8ne Royal, la cui popolarit\u00e0 lo ha portato a rinunciare alle primarie presidenziali socialiste del 2006. Nominato da Claude Bartolone, \u00e8 stato membro del Consiglio costituzionale di 2015 al 2019.\nBiografia.\nStudi.\nSuo padre Robert Jospin, di religione protestante, \u00e8 maestro elementare in una scuola del VII \"arrondissement\" di Parigi e, nel Dopoguerra, direttore di istituto per ragazzi difficili. Socialista e pacifista, candidato non eletto alle elezioni politiche del 1936, Robert Jospin sar\u00e0 espulso dalla SFIO nell'agosto 1944 per aver accettato la nomina a consigliere comunale di Meudon da parte del prefetto collaborazionista (sar\u00e0 riammesso nel partito dieci anni pi\u00f9 tardi). \nSua madre \u00e8 levatrice, ed \u00e8 una donna dotata di grande apertura mentale e di forte personalit\u00e0. Una delle sue sorelle, No\u00eblle Ch\u00e2telet, ha lavorato in alcuni film ed \u00e8 attualmente scrittrice. \nStudente brillante, dopo il liceo frequenta \"l'Institut d'\u00e9tudes politiques\" (IEP) di Parigi ed \u00e8 ammesso all'Ecole Nationale d'Administration (ENA). Dopo il servizio militare come ufficiale di complemento, Lionel Jospin entra a far parte del corpo diplomatico. Nel 1970 si colloca in aspettativa per assumere l'insegnamento di economia politica presso l\"'Institut universitaire de technologie\" (IUT) di Sceaux, incarico che lascer\u00e0 nel 1981 a seguito dell'elezione a deputato.\nAttivit\u00e0 politica.\nSegretario del PS e ministro con Mitterrand.\nDopo aver aderito inizialmente a una formazione trotskista, nel 1971 entra nel Parti Socialiste da poco rifondato da Fran\u00e7ois Mitterrand. Questi lo prende immediatamente sotto la sua ala protettrice e ne favorisce l'ingresso nella gerarchia del partito. \n\u00c8 eletto deputato all'Assembl\u00e9e Nationale nel 1981, 1986, 1988 e 1997.\nPrimo segretario del Parti Socialiste (PS) dal 1981 al 1987.\nMinistro dell'educazione nazionale, della ricerca e dello sport, con il rango di ministro di Stato, dei governi Rocard (1988 - 1991). Ministro dell'educazione nazionale e della ricerca, sempre con il rango di ministro di Stato, nel governo di \u00c9dith Cresson (1991-1992). Come rango protocollare, \u00e8 il numero due del governo dopo il Primo ministro. Nel 1992 il suo nome \u00e8 escluso dal governo di Pierre B\u00e9r\u00e9govoy, e questo provocher\u00e0 un'incrinatura nei rapporti con Mitterrand.\nAlle elezioni legislative del marzo 1993, che vedono una grave sconfitta del Parti Socialiste, non \u00e8 rieletto.\nCandidato alle presidenziali del 1995.\nDopo il ritiro di Jacques Delors, alle elezioni presidenziali del maggio 1995 \u00e8 il candidato espresso dal Parti Socialiste. Entra nel ballottaggio, ma al secondo turno ha il 47,4% ed \u00e8 battuto dal candidato neogollista Jacques Chirac.\nPrimo ministro in coabitazione con Chirac.\nRieletto segretario del Parti Socialiste, dopo la vittoria dello schieramento progressista alle elezioni politiche anticipate del giugno 1997 \u00e8 incaricato dal presidente della Repubblica Jacques Chirac di formare governo di \"coabitazione\". Per la prima volta nella storia della Quinta Repubblica francese, un presidente espresso dallo schieramento conservatore deve convivere con un primo ministro dello schieramento opposto (le due precedenti coabitazioni, quella guidata da Jacques Chirac nel 1986-1988 e quella guidata da \u00c9douard Balladur nel 1993-1995, vedevano invece un primo ministro neo gollista e un presidente della Repubblica, Fran\u00e7ois Mitterrand, socialista). \u00c8 dunque primo ministro dal 4 giugno 1997 al 7 maggio 2002. Pur tra frequenti attriti con Chirac e numerosi rimpasti, Jospin riesce a rimanere in carica per l'intera legislatura.\nCandidato alle presidenziali del 2002, la sconfitta e il ritiro.\n\u00c8 nuovamente il candidato unico socialista alle elezioni presidenziali del 2002, avendo come avversario lo stesso Jacques Chirac e, tra gli altri, il presidente del Movimento dei Cittadini, Jean-Pierre Chev\u00e8nement, che era stato per un triennio ministro dell'interno del suo governo. L'entrata in lizza di un candidato espressione della sinistra moderata finisce per comportare una grave erosione di voti ai danni di Jospin, gi\u00e0 indebolito dalla presenza del candidato comunista, di quello verde e della candidata radicale, e perfino di due candidati della sinistra extraparlamentare.\nA sorpresa, \u00e8 eliminato al primo turno dal candidato di estrema destra, il presidente del Front National Jean-Marie Le Pen. Quest'ultimo, infatti, entra inaspettatamente nel ballottaggio (al secondo turno sar\u00e0 schiacciato da Jacques Chirac che ha l'82% grazie anche ai voti degli elettori socialisti). A seguito della disfatta, Jospin annuncia pubblicamente il suo ritiro definitivo dalla vita politica alla fine delle presidenziali.\nDa semplice militante del PS, interviene periodicamente con discorsi, libri ed articoli, e le sue dichiarazioni sono sempre seguite con grande attenzione dalla stampa e dall'intera classe politica. Il 4 settembre 2006 dichiara di possedere \"i requisiti per poter assumere la carica di capo di Stato\" (e quindi di non escludere una sua candidatura alle elezioni presidenziali del 2007), ma il 28 dello stesso mese dichiara che non sar\u00e0 candidato.\nNel gennaio 2010 pubblica un libro-intervista, \"Lionel reconte Jospin\", nel quale analizza la sua carriera politica e la sua storia personale, rivendicando le scelte significative degli anni di governo (35 ore, copertura medica universale, PACS).\nUn film-documentario dallo stesso titolo, diretto da Patrick Rotman (riduzione di questa intervista) \u00e8 presentato in anteprima al Forum des images di Parigi all'inizio del 2010, e diffuso sulla rete nazionale France 2 il 14 ed il 21 gennaio dello stesso anno.\nLa commissione Jospin.\nIl 14 luglio 2012 \u00e8 designato dal presidente della Repubblica Fran\u00e7ois Hollande alla presidenza di una commissione cui \u00e8 dato il compito di avanzare proposte per la moralizzazione e il rinnovamento della vita pubblica. La commissione si \u00e8 insediata il successivo 25 luglio.\nAl Consiglio costituzionale.\nIl 9 dicembre 2014 il presidente dell'Assembl\u00e9e nationale, Claude Bartolone, annuncia la sua decisione di nominare Lionel Jospin membro del Consiglio costituzionale, in sostituzione di Jacques Barrot deceduto il 3 dicembre 2014. Il mandato di Jospin decorre dal 6 gennaio 2015, giorno in cui effettua il giuramento, e termina il 12 marzo 2019. La sua durata, infatti, \u00e8 destinata a esaurire quella del mandato (12 marzo 2010-12 marzo 2019) lasciato incompiuto dal predecessore Barrot.\nCuriosit\u00e0.\nA Parigi, pu\u00f2 capitare facilmente d'imbattersi in Jospin in bicicletta, o alle \"prime\" degli spettacoli lirici e teatrali. \nJospin parla perfettamente l'italiano, ed aveva una nonna italiana. Uno dei suoi libri \u00e8 stato tradotto in italiano: \"Il mondo come lo vedo io\" (Sapere 2000).\nNel corso degli anni settanta, Jospin ha seguito in modo fin troppo rigoroso i canoni della moda maschile dell'epoca: capigliatura folta, occhiali dalla montatura enorme, borsello a tracolla, giacche attillate, cravatte dal nodo gigante, pantaloni zampa d'elefante e stivaletti.\nIl governo Jospin.\nIl governo Jospin \u00e8 stato in carica dal 4 giugno 1997 al 7 maggio 2002.\nPrincipali ministri:\nTra le numerose modifiche che il governo Jospin subir\u00e0 nel corso della sua durata, \u00e8 da segnalare l'ingresso nel marzo 2000 di:"}
{"id": "125388", "revid": "154893", "url": "https://it.wikipedia.org/wiki?curid=125388", "title": "Nocciolo", "text": ""}
{"id": "125394", "revid": "933835", "url": "https://it.wikipedia.org/wiki?curid=125394", "title": "Alain Jupp\u00e9", "text": "Studi e prime esperienze in politica.\nDopo studi superiori brillanti nella sua citt\u00e0 natale - arriva a conquistare il primo premio di latino e di greco al concorso generale fra tutti i liceali di Francia - frequenta le classi preparatorie letterarie a Parigi. Studia all'\u00c9cole normale sup\u00e9rieure e ottiene l'abilitazione all'insegnamento negli istituti secondari. Quindi, frequenta l'Institut d'\u00e9tudes politiques e poi l'\u00c9cole nationale d'administration. Dal 1977 \u00e8 braccio destro del sindaco Jacques Chirac al comune di Parigi (del quale dal 1983 al 1995 \u00e8 assessore, occupandosi soprattutto delle finanze).\nMandati parlamentari e locali e incarichi ministeriali.\nNel 1984 \u00e8 eletto deputato al Parlamento europeo. Rieletto nel 1989, opta per il mandato nazionale. Nel 1986 \u00e8 eletto deputato all'Assembl\u00e9e Nationale (rieletto nel 1988, 1993, 1997 e 2002).\n\u00c8 ministro delegato al Bilancio nel secondo governo Chirac (1986-1988). Nel governo di \u00c9douard Balladur (1993-1995) \u00e8 ministro degli Esteri. Alle elezioni amministrative del giugno 1995 \u00e8 eletto sindaco di Bordeaux, succedendo a Jacques Chaban-Delmas che aveva retto ininterrottamente il capoluogo girondino per 48 anni. Sempre succedendo a Chaban-Delmas, \u00e8 eletto anche presidente della Comunit\u00e0 Urbana Bordolese (\"CUB\"), l'autorit\u00e0 sovracomunale che amministra l'area metropolitana.\nPrimo ministro.\nIl suo governo risente di un duplice ordine di problemi. Da una parte, le casse dello Stato risultano a corto di liquidit\u00e0, a causa della linea del precedente governo guidato da \u00c9douard Balladur che per non alienarsi i consensi non ha attuato una politica di rigore. Jupp\u00e9, quindi, \u00e8 costretto a inasprire la pressione fiscale. Dall'altra, le lacerazioni provocate dalla scelta di \u00c9douard Balladur di candidarsi alle elezioni presidenziali entrando in competizione con Chirac. Gran parte degli esponenti di spicco del RPR che si erano schierati dalla parte del precedente Primo ministro, infatti, vengono esclusi dal nuovo governo, formato per lo pi\u00f9 da personalit\u00e0 secondarie.\nL'\"autunno caldo\" dei trasporti.\nIl 7 novembre 1995 forma un secondo governo, pi\u00f9 snello del precedente, giacch\u00e9 escono di scena otto delle dodici donne che - soprattutto allo scopo di ottenere un riscontro mediatico - sei mesi prima erano state nominate ministro o segretario di Stato. Il 15 novembre il nuovo governo Jupp\u00e9 decide di attuare la linea dura nei confronti dei sindacati, promuovendo una riforma non concertata dei regimi pensionistici speciali che scatena la reazione delle organizzazioni dei trasporti pubblici, ferroviari e urbani. Queste proclamano uno sciopero a oltranza che dal 25 novembre si trascina per tre settimane, fino al 10 dicembre 1995 quando il Primo ministro \u00e8 costretto a fare marcia indietro. Nello stesso periodo, \u00e8 fatto oggetto di un'indagine giudiziaria a proposito di un appartamento di propriet\u00e0 del Comune di Parigi da lui occupato a canone di favore. Per ottenere l'archiviazione dell'inchiesta, Jupp\u00e9 \u00e8 costretto a traslocare in fretta. Il tasso di impopolarit\u00e0 continua a salire, e nella primavera del 1997 Chirac decide di sciogliere l'Assembl\u00e9e Nationale con un anno di anticipo. Jupp\u00e9 resta a capo del governo fino al 4 giugno 1997, quando la vittoria della coalizione progressista alle elezioni legislative anticipate costringe Chirac a nominare Primo ministro il segretario del Parti Socialiste Lionel Jospin. Si dimette anche dalla presidenza del RPR, per essere sostituito da Philippe S\u00e9guin.\nFondatore dell'UMP.\nDopo cinque anni di eclisse, torna in pista nel maggio 2002, quando contribuisce alla rielezione di Jacques Chirac alla presidenza della Repubblica e fonda l'Unione per un Movimento Popolare (UMP), nato dalla fusione del RPR con una parte considerevole dell'Unione per la Democrazia Francese (UDF), diventandone presidente. Nel gennaio 2004 \u00e8 condannato dal tribunale di Nanterre a quattordici mesi con la condizionale e a dieci anni d'ineleggibilit\u00e0 per distrazione di fondi pubblici e abuso d'ufficio. Nel dicembre 2004, la corte d'appello di Versailles riduce la pena a quattordici mesi con la condizionale e un anno di ineleggibilit\u00e0. In conseguenza, deve dimettersi dai vertici dell'UMP (dove sar\u00e0 sostituito dal suo antagonista storico Nicolas Sarkozy) e da tutti i mandati nazionali e locali. Nell'ottobre 2006 \u00e8 eletto sindaco di Bordeaux, e ottiene la prima vicepresidenza della \"CUB\".\nL'appoggio a Sarkozy.\nNel periodo d'inattivit\u00e0 politica si dedica esclusivamente all'insegnamento universitario in Canada. Il 9 gennaio 2007 annuncia nel suo blog (https://web.archive.org/web/20070115102833/http://www.al1jup.com/) il suo sostegno a Nicolas Sarkozy per l'investitura a candidato unico dell'UMP alle elezioni presidenziali.\nIl 6 maggio 2007 Sarkozy \u00e8 eletto presidente della Repubblica, e il 18 maggio Jupp\u00e9 \u00e8 nominato ministro dell'ecologia, dello sviluppo e della programmazione durevole (con competenze estese alle politiche dell'energia e dei trasporti) nel governo di Fran\u00e7ois Fillon. \u00c8 anche ministro di Stato, ossia numero due del governo. Alle elezioni legislative \u00e8 candidato al seggio di deputato di Bordeaux. Ma il 17 giugno, al secondo turno, ha il 49,07% dei voti ed \u00e8 quindi battuto dalla candidata socialista Mich\u00e8le Delaunay (50,93 %). Decide quindi di lasciare il governo, in ottemperanza dell'ordine di scuderia impartito da Fillon che prima delle elezioni aveva chiesto a tutti i ministri candidati di lasciare l'incarico in caso di insuccesso elettorale. In compenso, alle elezioni amministrative del 9 marzo 2008 \u00e8 rieletto sindaco di Bordeaux con il 56,62% dei voti, battendo al primo turno un candidato socialista \"forte\" (il presidente della Regione Aquitania Alain Rousset).\nNel giugno 2009 rifiuta di tornare al governo con l'incarico di ministro dell'educazione nazionale. Il 26 agosto 2009 \u00e8 nominato da Nicolas Sarkozy co-presidente della commissione incaricata di avanzare delle ipotesi sull'utilizzo dei mezzi finanziari che saranno raccolti con il prestito nazionale annunciato per il 2010 dal presidente della Repubblica. L'altro co-presidente \u00e8 Michel Rocard. Nel gennaio 2010, declina la nomina a primo presidente della Corte dei conti, carica rimasta vacante dopo il decesso di Philippe S\u00e9guin, anche per non dover rinunciare al mandato di sindaco di Bordeaux. Il 14 novembre 2010 \u00e8 nominato ministro di Stato, ministro della difesa nel III governo Fillon. Il 27 febbraio 2011, passa alla guida del ministero degli affari esteri ed europei, sempre con la dignit\u00e0 di ministro di Stato. Dopo il Primo ministro, \u00e8 al secondo posto nell'ordine protocollare. Lascia l'incarico il 16 maggio 2012 a seguito delle dimissioni del governo dopo l'elezione del presidente della Repubblica Fran\u00e7ois Hollande.\nDal 15 giugno 2014, insieme a Fran\u00e7ois Fillon e Jean-Pierre Raffarin \u00e8 membro di un triumvirato che regger\u00e0 l'UMP fino al congresso straordinario previsto in ottobre.\nIl 20 agosto 2014 annuncia sul suo blog https://web.archive.org/web/20100106001739/http://www.al1jup.com/ l'intenzione di presentarsi alle primarie del suo partito, per ottenere l'investitura dell'UMP per le presidenziali del 2017.\nRieletto sindaco di Bordeaux.\nIl 23 marzo 2014 \u00e8 rieletto sindaco di Bordeaux con il 60,97% dei voti al primo turno, e il 2 aprile \u00e8 eletto alla presidenza della Communaut\u00e9 urbaine de Bordeaux (CUB).\nSindaco di Bordeaux.\nDa sindaco Alain Jupp\u00e9 attu\u00f2 la pedonalizzazione del centro storico e il ripristino, a partire dal 2003, delle linee tranviarie utilizzando una tecnologia che permette alle vetture di fare a meno dell'alimentazione elettrica tramite linee aeree. Nell'ottobre 2009 ha lanciato la manifestazione artistica biennale \"Evento\", con mostre, esposizioni di sculture, proiezioni di video, spettacoli per la citt\u00e0, affidandone la responsabilit\u00e0 a Michelangelo Pistoletto. Tra l'altro, Jupp\u00e9 ha promosso la realizzazione di un Auditorium da 1300 posti in cours Clemenceau, inaugurato nel 2013.\nConsigliere costituzionale.\nIl 13 febbraio 2019, il presidente dell'Assemblea nazionale Richard Ferrand lo nomina membro del Consiglio costituzionale in sostituzione di Lionel Jospin. Il giorno successivo presenta le dimissioni da sindaco di Bordeaux.\nRapporto con l'Italia.\n\u00c8 autore di biografie e saggi politici e non, fra cui \"La tentation de Venise\" (1993).\nIl primo governo Jupp\u00e9.\nIl primo governo Jupp\u00e9 \u00e8 rimasto in carica dal 18 maggio al 7 novembre 1995.\nPrincipali ministri:\nIl secondo governo Jupp\u00e9.\nIl secondo governo Jupp\u00e9 \u00e8 rimasto in carica dal 7 novembre 1995 al 4 giugno 1997."}
{"id": "125395", "revid": "365417", "url": "https://it.wikipedia.org/wiki?curid=125395", "title": "Ulisse Stacchini", "text": "Si fece conoscere nel mondo soprattutto per la progettazione della Stazione ferroviaria \"Milano Centrale\" e lo Stadio Giuseppe Meazza di Milano.\nBiografia.\nDopo essersi laureato a Roma si trasfer\u00ec a Milano per iniziare a progettare edifici e negozi privati (come il famoso \"Ristorante Savini\") seguendo i canoni dell'Art Nouveau. Realizza un considerevole numero di edifici attraverso i quali il suo linguaggio liberty, legato fin dagli esordi alle esperienze della scuola austriaca: del 1903-04 \u00e8 la casa Donzelli di via Gioberti 1 a Milano, cui fanno seguito, sempre nel capoluogo lombardo: la casa Cambiaghi di via Pisacane 22 (1904); le case Motta e Prisia rispettivamente in via Castel Morrone 8 e 19 (1905); la sistemazione interna del Banco Ambrosiano di via Clerici 2 (1906); la casa Apostolo di via Tasso 10-12 (1906-08); la casa Donzelli di via Revere 7 (1907-09); la sede del Credito Varesino in via Porrone 6 (1908); alle quali va aggiunta la villa Magnani a Induno Olona (1903-05) e la Villa Ambrosini Spinella a Osnago. Progetta inoltre una serie di edicole funebri al Cimitero Monumentale di Milano, tra cui ricordiamo le tombe Beaux e Pinardi entrambe dei 1904 e in chiaro stile \"liberty\".\nNonostante questa fitta sequenza di opere, il successo dovr\u00e0 arridergli solo quando vincer\u00e0 il concorso per la Stazione Centrale di Milano, bandito nel 1906, ma espletato solo nel 1911-12, e quello per il Cimitero di Monza, bandito per la seconda volta in due ordini di grado fra il 1912 e il 1914. Entrambi i progetti furono poi realizzati fra il 1925 e il 1931.\nNel 1929 progetta la sede della Cassa di Risparmio delle Provincie Lombarde di Pavia.\nNel 1915 partecipa al concorso per la nuova sede della Cassa di Risparmio in piazza delle Erbe a Verona. Per la stessa Cassa di Risparmio realizzer\u00e0 poi le sedi di Brescia, Lecco, Pavia, Gavirate, Gallarate e Legnano.\nNell'anno accademico 1913-14 sostituisce O. Nioretti, impegnato a Montevideo, nell'insegnamento alla Scuola di Architettura del Politecnico.\nIn seguito a recenti studi critici sono state attribuite a Stacchini altre due importanti opere milanesi: la casa di via Cavallotti 5 (1914, demolita) e quella di via S. Michele del Carso 24 (presumibilmente del medesimo periodo).\nNel 1933 viene nominato Grand'Ufficiale dell'Ordine della Corona d'Italia con Regio decreto.\nNel dopoguerra partecipa ad alcuni importanti concorsi, vincendo con l'ingegner Alberto Cugini quello per lo Stadio Giuseppe Meazza, ma la sua attivit\u00e0 professionale si riduce sensibilmente, anche se mantiene l'incarico di insegnamento al Politecnico di Milano.\nIl suo nome \u00e8 iscritto nel Famedio del Monumentale di Milano, cimitero dove si trova anche la tomba dell'architetto.\nCuriosit\u00e0.\nLo Stacchini don\u00f2 il basamento del monumento a Francesco Baracca, posto nell'omonima piazza di Milano e inaugurato il 27 settembre 1931: la statua bronzea \u00e8 dello scultore Silvio Monfrini (1896-1969)."}
{"id": "125396", "revid": "119750599", "url": "https://it.wikipedia.org/wiki?curid=125396", "title": "Silano", "text": "Il silano \u00e8 un composto chimico con formula chimica SiH4. Come il metano, da cui prende il nome per analogia, la molecola ha forma tetraedrica; l'atomo di silicio, ibridato \"sp\"3, \u00e8 al centro di un tetraedro regolare ai cui vertici si trovano gli atomi di idrogeno.\n\u00c8 il pi\u00f9 semplice dei silani.\nA temperatura ambiente il silano si presume essere un gas piroforico, subisce spontaneamente la combustione in aria senza esigere accensione esterna. Tuttavia alcuni sostengono che il silano sia stabile e che \u00e8 la formazione naturale di silani pi\u00f9 grandi durante la loro produzione a causarne la piroforicit\u00e0. \nSintesi.\nSu scala industriale il silano \u00e8 prodotto a partire dallo stato metallurgico del silicio in un processo in due tappe:\nI catalizzatori pi\u00f9 comunemente usati per questo processo sono alogenuri di metallo, specialmente cloruro di alluminio e il cloruro platinico che velocizza ulteriormente la reazione.\nApplicazioni.\nSopra i 690 K (417 \u00b0C), il silano si decompone in silicio ed idrogeno; pu\u00f2 quindi essere usato nelle deposizioni chimiche di silicio da fase vapore (tecnica CVD) nell'industria dei semiconduttori."}
{"id": "125400", "revid": "2184720", "url": "https://it.wikipedia.org/wiki?curid=125400", "title": "Oasi", "text": "In geografia, un'oasi \u00e8 un'area di vegetazione isolata in un deserto, che di solito circonda una sorgente o una simile fonte d'acqua naturale.\nOrigine e uso del termine.\nLa parola \"oasi\" deriva dal greco (\"oasis\"), che deriva a sua volta dall'egiziano o dal demotico \"w\u1e25\u1ec9\"; non proviene direttamente dal copto \"oua\u1e25e\" (*/wa\u0127e/), come \u00e8 stato a volte suggerito. La parola, attestata gi\u00e0 nell'Antico Regno, in origine era un toponimo che designava una specifica localit\u00e0, sembra nell'attuale oasi di Dakhla, e probabilmente era un termine della lingua locale (libico-berbero).\nNatura delle oasi.\nNonostante costituisca lo sfruttamento di una risorsa naturale gi\u00e0 presente, ossia l'acqua e l'ambiente favorevole da essa creato, in realt\u00e0 un'oasi non \u00e8 mai di origine integralmente naturale. Infatti per oasi si intende tutto il complesso ecosistema formato da insediamento umano: palmeto, coltivazioni, e spesso elaborati sistemi di captazione e gestione idrica. Si tratta quindi di un paesaggio colturale in cui le palme da dattero sono piantate e meticolosamente coltivate e dove si arriva a volte a controllare anche gli stessi sistemi dunari, creando dune artificiali protettive. Pietro Laureano d\u00e0 questa definizione di oasi:\nPer ottenere una variet\u00e0 di prodotti vegetali quali datteri, fichi, olive, pesche e albicocche, l'acqua disponibile deve essere utilizzata in modo accorto. La coltivazione avviene quindi in strati altimetrici dei quali il primo e pi\u00f9 importante \u00e8 costituito dalle palme da datteri, piante a elevato sviluppo verticale che forniscono l'ombreggiatura per alberi pi\u00f9 bassi come quelli da frutta. A loro volta questi possono fornire un ambiente adeguato alla coltivazione di verdure ed eventualmente, se le condizioni lo consentono, di cereali. Questo sistema minimizza la dispersione idrica dovuta all'esposizione al sole diretto e quindi consente un utilizzo efficiente dell'acqua disponibile. Inoltre si coltiva il tabacco, diffuso nell'Africa Settentrionale.\nOasi e societ\u00e0.\nLa posizione di un'oasi \u00e8 di importanza critica per le rotte commerciali e di trasporto delle aree desertiche. Le carovane devono viaggiare di oasi in oasi per assicurarsi il rifornimento di acqua e cibo. Quindi in molti casi il controllo militare o politico di un'oasi pu\u00f2 significare il controllo di un particolare commercio o di una rotta commerciale. Per esempio le oasi di Augila, Ghadames e Kufra, nella Libia moderna sono state in vari momenti vitali sia al commercio Nord-Sud, sia a quello Est-Ovest nel Deserto del Sahara."}
{"id": "125402", "revid": "2011980", "url": "https://it.wikipedia.org/wiki?curid=125402", "title": "Maurice Couve de Murville", "text": "Biografia.\nIspettore delle finanze dal 1930, diplomatica, diventa direttore delle Finanze Estere del regime di Vichy nel settembre 1940, e con queste funzioni siede alla Commissione d'armistizio di Wiesbaden.\nNel marzo 1943, dopo lo sbarco americano in Nordafrica, parte per Algeri, passando per la Spagna, dove l'aveva inviato Jean Jardin, capo di Gabinetto di Pierre Laval, per avere un suo uomo nel campo avversario. Avendo l'ispettore delle finanze ricevuto un passaporto ufficiale del governo di Vichy, Charles de Gaulle avrebbe dichiarato: \u00ab Couve ha passato i Pirenei dormendo\u00bb Si mette al servizio del generale Henri Giraud.\nIl 7 giugno 1943 \u00e8 nominato Commissario alle Finanze del Comitato francese di Liberazione nazionale (CFLN). Qualche mese pi\u00f9 tardi raggiunge il generale Charles de Gaulle.\nNel febbraio 1945 diventa membro del Governo provvisorio della Repubblica francese (GPRF) col rango di ambasciatore presso il governo italiano.\nOccupa quindi diversi posti d'ambasciatore della Repubblica francese, al Cairo (dal 1950 al 1954), presso la NATO (1954), a Washington (dal 1955 al 1956) e a Bonn (dal 1956 al 1958).\nMinistro degli esteri di De Gaulle.\nAl ritorno al potere del generale de Gaulle nel maggio 1958, \u00e8 nominato ministro degli Esteri, incarico che mantiene fino all'ultimo governo Pompidou (31 maggio - 10 luglio 1968), dove sostituisce Michel Debr\u00e9 al ministero dell'Economia e Finanze. Gi\u00e0 a partire dal 1967 il nome di Couve incomincia a circolare come possibile successore di Pompidou. L'operazione \u00e8 tuttavia rimandata giacch\u00e9 alle elezioni legislative del 1967 Couve non riesce a farsi eleggere, pertanto non ha la legittimit\u00e0 per ambire alla guida di governo.\nPrimo ministro.\nAlle elezioni anticipate del 1968 \u00e8 eletto deputato, e il successivo 10 luglio \u00e8 nominato Primo ministro al posto di Georges Pompidou in disgrazia con il presidente della Repubblica De Gaulle. Pompidou, infatti, aveva dato prova di possedere una forte personalit\u00e0 durante i moti studenteschi e sindacali nel maggio 1968, ed era riuscito a vincere le elezioni anticipate. Couve, invece, \u00e8 solo un esecutore che non pu\u00f2 certo fare ombra a De Gaulle.\nCon solo diciotto ministri, il governo Couve \u00e8 il pi\u00f9 stringato della Quinta Repubblica francese, record soltanto uguagliato dal primo governo di Fran\u00e7ois Fillon (17 maggio 2007 - 18 giugno 2007). La durata del governo Couve sar\u00e0 brevissima, perch\u00e9 nell'aprile 1969 De Gaulle, prendendo atto del voto contrario della maggioranza dei francesi al referendum sulla riforma del Senato e delle Regioni, decide di dimettersi a tre anni dalla scadenza del suo mandato. In giugno \u00e8 eletto presidente Georges Pompidou e Couve, inviso al nuovo presidente della Repubblica (nell'autunno 1968 lo aveva tenuto all'oscuro del tentativo di coinvolgere la moglie Claude Pompidou nel \"caso Markovic\"), deve lasciare l'incarico di Primo ministro.\nDeclino politico.\nCouve de Murville continua la sua carriera politica facendosi eleggere deputato nel 1973 dell'UDR, il partito gollista che nel 1978 sar\u00e0 trasformato da Jacques Chirac nel RPR. Rieletto nel 1979 e nel 1981, nel 1986 lascia l'Assembl\u00e9e Nationale per il Senato, dove rester\u00e0 fino al 1995.\n\u00c8 stato sepolto nel cimitero di Montparnasse (18\u00aa divisione)."}
{"id": "125405", "revid": "1318658", "url": "https://it.wikipedia.org/wiki?curid=125405", "title": "Jacques Chaban-Delmas", "text": "Nel suo passato sportivo c'\u00e8 anche una parentesi rugbistica: nel ruolo di tre quarti ala rappresent\u00f2 la in un \"test match\" nel 1945.\nAl suo nome \u00e8 intitolato lo stadio di Bordeaux un tempo noto come Parc Lescure.\nLa Resistenza e la Quarta Repubblica.\nFunzionario dell'amministrazione finanziaria, entrato giovanissimo nella Resistenza e nominato generale a 29 anni, diventa un fedelissimo del generale Charles de Gaulle. Dopo un'iniziale adesione al partito radical-socialista, nel 1947 entra nell'RPF, il partito di De Gaulle. Entra ben presto a far parte della ristretta cerchia dei \"baroni del gollismo\".\n\u00c8 pi\u00f9 volte ministro nei governi della Quarta Repubblica francese:\n\u00c8 deputato all'Assemblea Nazionale dal 1946 al 1958.\nLa Quinta Repubblica.\nNel 1958, si adopera in prima persona per l'avvento della Quinta Repubblica francese. La sua ripetuta presenza nei governi della Quarta Repubblica gli pregiudica tuttavia l'ingresso nei governi sotto la presidenza di Charles de Gaulle. Oltre a essere deputato dal 1958 al 1969 e dal 1972 al 1997, \u00e8 presidente dell'Assemblea Nazionale dal 1958 al 1969, e poi dal 1978 al 1981 e dal 1986 al 1988.\nPrimo ministro.\nUna volta eletto alla presidenza della Repubblica nel giugno 1969, Georges Pompidou \u2013 gi\u00e0 sotto accusa presso una parte dell'opinione pubblica, che gli imputava di voler rinnegare, sia pure con gradualit\u00e0, l'eredit\u00e0 ideologica del gollismo \u2013 si trov\u00f2 nella necessit\u00e0 di nominare alla seconda carica dello Stato il fedelissimo di De Gaulle, appunto Chaban-Delmas. Visto come un simbolo di continuit\u00e0 col generale De Gaulle, il governo Chaban-Delmas rimase in carica dal 22 giugno 1969 al 6 luglio 1972.\nLa \"nouvelle soci\u00e9t\u00e9\".\nIl 18 settembre 1969 presenta all'Assemblea Nazionale il suo programma di governo, denunciando una societ\u00e0 bloccata dalla fragilit\u00e0 dell'economia, dal funzionamento spesso carente dello Stato, dall'arcaismo e conservatorismo delle strutture sociali, auspicando una nuova societ\u00e0 prospera, giovane, generosa e libera e insistendo sulla liberalizzazione della televisione di Stato, l'autonomia delle imprese pubbliche, il decentramento, la formazione professionale e la promozione di nuove relazioni sociali. Ottiene il consenso della maggioranza del parlamento, ma irrita Pompidou, che da una parte paventa un discostarsi dai princ\u00ecpi fondamentali del gollismo e dall'altra vede il Primo ministro attribuirsi un ruolo di determinatore dell'indirizzo politico che la costituzione della Quinta Repubblica non gli riconosce.\nPersonaggio consensuale, nel corso dei tre anni di permanenza alla guida del governo Chaban-Delmas attua alcuni provvedimenti di notevole rilevanza sociale, come, per esempio, l'istituzione dello \"Smic\" (il salario minimo garantito), l'estensione del salario mensile ad alcune delle categorie di lavoratori che ne erano escluse, i contratti di programma nelle imprese nazionali e la formazione permanente. Nel gennaio 1971 istituisce il ministero dell'Ambiente. A capo dei programmi d'informazione della televisione di Stato colloca Pierre Desgraupes, un giornalista d'idee progressiste che svecchier\u00e0 la programmazione, ma la cui nomina provoca la collera di Pompidou. Nel 1972 introduce una cauta riforma delle autonomie regionali.\nLa sua attivit\u00e0 di capo di governo \u00e8 messa in crescente difficolt\u00e0 a causa dei frequenti contrasti con Georges Pompidou e, soprattutto, dell'ostilit\u00e0 manifesta di due membri influenti del circolo presidenziale: Marie-France Garaud e Pierre Juillet. Chaban-Delmas tende del resto a sottovalutare i malumori del gruppo parlamentare e del gruppo dirigente del suo stesso partito, ed \u00e8 anche vittima di una campagna di stampa, e perfino di una campagna diffamatoria, probabilmente alimentata da esponenti del centrodestra, che riprender\u00e0 quota in occasione delle elezioni presidenziali anticipate del 1974.\nLe dimissioni.\nL'avvicinarsi della data delle elezioni legislative del 1973 rende ancor pi\u00f9 fragile la poltrona di Chaban-Delmas. Insoddisfatto dai risultati del referendum del 23 aprile 1972 sull'adesione alla futura Unione europea, approvata dai francesi con una debole maggioranza e una massiccia astensione, Pompidou incomincia a prendere in considerazione l'ipotesi di nominare un nuovo Primo ministro. Chaban-Delmas decide di prendere in contropiede le mosse presidenziali, chiedendo la fiducia all'Assemblea Nazionale. Il 22 maggio il parlamento vota la fiducia al governo a schiacciante maggioranza: 368 favorevoli, 96 contrari e 6 astensioni. Nondimeno, il 5 luglio Jacques Chaban-Delmas \u00e8 costretto da Pompidou a rassegnare le dimissioni. \u00c8 sostituito da Pierre Messmer.\nCandidato alle presidenziali del 1974.\nAlla morte improvvisa di Pompidou, il 2 aprile 1974, Chaban-Delmas \u00e8 il candidato unico del partito gollista alle elezioni presidenziali. I primi sondaggi sembrano darlo in vantaggio, ma col passare dei giorni i pronostici si fanno sempre pi\u00f9 sfavorevoli. Il 5 maggio, giorno del primo turno, ha solo il 15,1%, e arriva terzo dietro al socialista Fran\u00e7ois Mitterrand (43,24%) e a Val\u00e9ry Giscard d'Estaing (32,60%), venendo cos\u00ec escluso dal ballottaggio. Numerose le ragioni della sconfitta. Indebolito in partenza dalla campagna diffamatoria e da alcuni errori tattici, Chaban-Delmas deve anche incassare il voltafaccia del collega di partito Jacques Chirac, il quale, anzich\u00e9 sostenerlo, il 13 aprile, insieme ad altri 3 ministri e a 39 deputati gollisti, invita pubblicamente a votare per il candidato liberale Val\u00e9ry Giscard d'Estaing (l'\"appello dei 44\"). Al secondo turno, Giscard sar\u00e0 eletto presidente della Repubblica battendo, sia pure di misura, Fran\u00e7ois Mitterrand.\nIl ritorno alla presidenza dell'Assemblea Nazionale.\nNel 1978 torna alla presidenza dell'Assemblea Nazionale, battendo il presidente uscente Edgar Faure, sostenuto da Chirac, ora a capo del Raggruppamento per la Repubblica, il partito neogollista. All'inizio del 1981 Val\u00e9ry Giscard d'Estaing gli prospetta riservatamente la possibilit\u00e0 di una nomina a Primo ministro al posto di Raymond Barre, travolto dall'impopolarit\u00e0. Chaban-Delmas, che non ha mai digerito la sconfitta del 1974, si dichiara indisponibile.\nProbabile Primo ministro della coabitazione.\nDopo le elezioni politiche del marzo 1986, che vedono l'affermazione di una maggioranza di centrodestra in parlamento, Fran\u00e7ois Mitterrand, presidente della Repubblica dal 1981, \u00e8 sul punto di nominare Chaban-Delmas Primo ministro di un governo di coabitazione. Chaban, infatti, \u00e8 amico di Mitterrand fin dai tempi della Resistenza. Ma, a causa delle pressioni di Jacques Chirac, il presidente della Repubblica deve ripiegare su quest'ultimo.\nNell'aprile 1986 torna alla presidenza dell'Assemblea Nazionale, grazie anche a un accordo con Chirac a spese di Giscard, che puntava a quella carica. Lo scioglimento anticipato, nel 1988, porr\u00e0 fine alla sua presidenza, durata complessivamente 16 anni.\nPresidente onorario dell'Assemblea Nazionale.\nDopo le elezioni legislative del giugno 1988, bench\u00e9 il centrodestra non abbia pi\u00f9 la maggioranza, Chaban-Delmas tenta di farsi rieleggere presidente dell'Assemblea Nazionale, facendo assegnamento soprattutto sulle defezioni dei socialisti dissidenti. Ma l'operazione non gli riesce, ed \u00e8 eletto il socialista Laurent Fabius. Ritenta nel gennaio 1992, ma stavolta saranno le defezioni dei deputati di centrodestra a impedirgli di prendere pi\u00f9 voti del candidato socialista Henri Emmanuelli. Nel marzo 1993 la sua candidatura a guidare un nuovo governo di coabitazione \u00e8 nuovamente scartata, questa volta a causa dei problemi di salute che lo costringono per diversi mesi ad assentarsi dalla scena politica. Nel 1996 \u00e8 eletto per acclamazione e all'unanimit\u00e0 presidente onorario dell'Assemblea Nazionale.\nSindaco di Bordeaux per quasi cinquant'anni.\nFu dal 1947 al 1995 sindaco di Bordeaux, citt\u00e0 che nel corso della prima met\u00e0 del suo mandato quasi cinquantennale egli contribu\u00ec a rilanciare, grazie ad ambiziosi programmi urbanistici e culturali. \u00c8 anche pi\u00f9 volte presidente della regione Aquitania e della comunit\u00e0 urbana di Bordeaux.\nPubblicazioni e vita privata.\nChaban-Delmas ha scritto alcuni libri di argomento storico o politico, fra cui un volume di memorie, \"M\u00e9moires pour demain\" (Flammarion, 1998). Appassionato sportivo, \u00e8 stato anche campione di tennis e di rugby. \u00c8 stato sposato tre volte e ha avuto quattro figli.\nGli omaggi a Parigi e a Bordeaux.\nDal 27 agosto 2004, un\"esplanade\" del VII \"arrondissement\" di Parigi porta il nome di Jacques Chaban-Delmas. L'iniziativa \u00e8 del sindaco socialista Bertrand Delano\u00eb. Un'ala dell'Assemblea Nazionale \u00e8 stata battezzata \"immeuble Chaban-Delmas\".\nA Chaban-Delmas sono stati intitolati lo stadio di Bordeaux, l'aeroporto di Bordeaux-M\u00e9rignac e il nuovo ponte sulla Garonna, sempre a Bordeaux, inaugurato nel marzo 2013.\nL'omaggio di Nicolas Sarkozy.\nNel discorso d'investitura pronunciato il 14 gennaio 2007 alla Porta di Versailles, Nicolas Sarkozy, candidato dell'Unione per un Movimento Popolare alle presidenziali del 2007, rese un omaggio commosso a Jacques Chaban-Delmas e alla \"nouvelle soci\u00e9t\u00e9\".\nCuriosit\u00e0.\nChaban-Delmas inizialmente si chiamava soltanto Delmas: Chaban (dal nome di un castello della Dordogna) fu lo pseudonimo che si scelse durante la Resistenza. Al termine della guerra, come riconoscimento dei suoi meriti e quale onorificenza d'eccezione, gli venne concesso di legare ufficialmente al proprio cognome la parola Chaban.\nFino a oltre i cinquant'anni d'et\u00e0 si mantenne sempre in perfetta forma fisica, tanto da piacere molto alle donne: per non ingrassare, quasi ogni mattina, in tuta sportiva, correva lungo i viali dell'Eliseo o giocava a tennis (sport del quale era stato finalista, a un torneo disputato a Cannes). Nel 1945, d'altronde, aveva giocato nella nazionale di rugby nel ruolo di \"tre quarti d'ala\".\nNel film \"Parigi brucia?\" di Ren\u00e9 Cl\u00e9ment, del 1966, Alain Delon presta il volto a Chaban-Delmas, il quale in effetti era divenuto generale per nomina di De Gaulle all'et\u00e0 di 29 anni, assai precoce per un generale (eccettuata l'epoca napoleonica). Come generale, Chaban-Delmas diresse i collegamenti tra le varie forze partigiane e il comando supremo in Algeri. Egli svolse anche un ruolo di primissimo piano nella liberazione di Parigi.\nAl termine del secondo conflitto mondiale, aveva la qualifica d'ispettore generale dell'esercito.\nEra laureato in legge e scienze politiche.\nJacques Chaban-Delmas fu l'ultimo a uniformarsi a una consuetudine del cerimoniale parlamentare che voleva che alle sedute della mattina e del pomeriggio il presidente dell'Assemblea Nazionale indossasse il \"tight\", e in quelle serali e notturne la marsina senza decorazioni. Tale consuetudine, infatti, fu abbandonata nel luglio del 1981 dal suo successore, il socialista Louis Mermaz."}
{"id": "125406", "revid": "729019", "url": "https://it.wikipedia.org/wiki?curid=125406", "title": "Fritz Kraemer", "text": "Fritz Kramer nacque il 12 dicembre 1900 a Stettino; dopo aver abbandonato la scuola, si arruol\u00f2, nel 1918, nel Reichswehr, ma dopo quattro anni lasci\u00f2 le armi ed entr\u00f2 nelle Polizia prussiana.\nIl 1\u00ba ottobre 1934, rientr\u00f2 nell'esercito con il grado di \"Oberleutnant\" (tenente). dopo essersi diplomato all'Accademia militare di Berlino nel maggio 1935, l'anno successivo ottenne il comando della 5. Compagnia del 55. Reggimento di fanteria. Nel marzo del 1939 venne riassegnato allo Stato maggiore della 13. Divisione di fanteria. Venne decorato con la Croce di Ferro di seconda classe il 6 ottobre 1939, per il suo comportamento in Polonia, e il 26 maggio 1940 con la Croce di Ferro di prima classe per essersi distinto durante la Campagna di Francia.\nTrasformata in divisione corazzata, la 13. Divisione Panzer prese parte all'Operazione Barbarossa, e Kraemer venne nuovamente decorato con la Croce tedesca in oro il 26 febbraio 1942 e con la Croce di Cavaliere il 17 dicembre dello stesso anno. Nel gennaio del 1943 \"Sepp\" Dietrich selezion\u00f2 personalmente Kraemer per entrare nello Stato maggiore del I SS-Panzerkorps. Trasferito ufficialmente alle Waffen-SS il 1\u00ba agosto 1944 con il grado di \"SS-Oberf\u00fchrer\", Kraemer sostitu\u00ec Hubert Meyer al comando della 12. SS-Panzer-Division \"Hitlerjugend\" il 24 ottobre 1944. Il 13 novembre, promosso \"SS-Brigadef\u00fchrer\", Kraemer venne trasferito alla riserva e sostituito da Hugo Kraas al comando della divisione. Kraemer termin\u00f2 la guerra nello Stato maggiore della 6\u00aa armata corazzata, in seguito rinominata 6\u00aa armata corazzata SS.\nCatturato dagli americani, fu, insieme a Dietrich, accusato di crimini di guerra per il Massacro di Malm\u00e9dy. Trasferito a Dachau, venne condannato a 10 anni di prigione. Dopo essere stato rilasciato, si trasfer\u00ec a H\u00f6xter, in Germania, dove mor\u00ec il 23 giugno 1959."}
{"id": "125407", "revid": "1005847", "url": "https://it.wikipedia.org/wiki?curid=125407", "title": "Pierre Messmer", "text": "Carriera militare.\nDiplomato all'\u00c9cole nationale de la France d'outre-mer e all'\u00c9cole des langues orientales di Parigi, nel 1939 ottenne un dottorato in legge. Nel 1939, allo scoppio delle ostilit\u00e0, fu mobilitato come sottotenente del dodicesimo reggimento dei Tiratori senegalesi. Nell'estate del 1940 si rifiut\u00f2 di rimanere in madrepatria ormai asservita ai nazisti, raggiunse il generale de Gaulle a Londra ed entr\u00f2 a far parte dell'esercito francese di Liberazione. Ufficiale della Legione straniera francese, combatt\u00e9 coraggiosamente contro i nazisti in Africa e raggiunse il grado di capitano. Nel 1943, dopo una missione nelle Antille rientr\u00f2 a Londra, e fu nominato da De Gaulle comandante in capo delle Forze francesi in Inghilterra e delle Forze francesi dell'interno. Nell'estate 1944 sbarc\u00f2 in Normandia, e il 25 agosto entr\u00f2 a Parigi con i liberatori della Capitale.\nAmministratore coloniale.\nPromosso colonnello, fu inviato in missione a Calcutta e poi paracadutato a Tonchino, dove fu fatto prigioniero. Dopo due mesi di detenzione riusc\u00ec ad evadere e, dopo essere rientrato in patria, fu nominato dai governi della Quarta Repubblica francese amministratore della Mauretania (1952), della Costa d'Avorio (1954-1956), alto commissario in Camerun (1956-1958), in Africa Equatoriale Francese (AEF) e in Africa Orientale Francese (AOF) (1958-1959)\nFu anche direttore di gabinetto di alcuni uomini del governo, fra cui Gaston Defferre, ministro della Francia d'oltremare nel 1956.\nMandati nazionali.\nPur senza appartenere alla cerchia dei \"baroni del gollismo\", fu un esponente di primo piano del movimento gollista. Fu eletto deputato all'Assembl\u00e9e Nationale nel 1968, venendo sempre rieletto fino al 1988, per l'UDR divenuta RPR nel 1976. Ministro degli Eserciti dal 1960 al 1969.\nIl Maggio francese.\nNel maggio 1968, sostenne la linea del Primo ministro Georges Pompidou, il quale scart\u00f2 recisamente la soluzione di una repressione energica del movimento di protesta. In quelle circostanze, Messmer rifiut\u00f2 l'ordine di De Gaulle di mobilitare l'esercito, e in particolare i paracadutisti, contro i cortei di studenti. Ottenute le dimissioni di Pompidou, nel luglio seguente De Gaulle era orientato a nominare Primo ministro Pierre Messmer o, in alternativa, Maurice Couve de Murville. Consigliato da Jacques Foccart, il generale opt\u00f2 alla fine per Couve.\nPrimo ministro.\nEscluso in un primo momento dal governo Chaban-Delmas in carica dal giugno 1969, vi entr\u00f2 il 21 febbraio 1971 quando fu nominato ministro di Stato, ministro per i Dipartimenti e i territori d'oltremare.\nIl 6 luglio 1972 fu nominato Primo ministro dal presidente della Repubblica Georges Pompidou, succedendo a Jacques Chaban-Delmas costretto alle dimissioni dal capo dello Stato. La nomina di Messmer, che dal 1969 era presidente dell'associazione \"Pr\u00e9sence du gaullisme\" tesa alla difesa dei capisaldi del gollismo dal rischio di derive riformiste, segn\u00f2 un deciso cambio di rotta rispetto alla linea aperturista del suo predecessore. Pur trovandosi in una situazione di difficolt\u00e0 a causa della malattia di Pompidou, Messmer port\u00f2 la maggioranza gollista a raggiungere una netta affermazione alle elezioni legislative del 1973. Auspice Pompidou, il suo governo intensific\u00f2 la crescita industriale in atto nel paese, e affront\u00f2 con prontezza la crisi petrolifera del novembre 1973 sviluppando il programma nucleare avviato nel 1969 che porter\u00e0 alla costruzione delle tredici centrali nucleari che forniscono attualmente i due terzi dell'energia elettrica del paese. Il 5 marzo 1974 diede via libera alla realizzazione della linea TGV Parigi-Lione, che sar\u00e0 inaugurata da Fran\u00e7ois Mitterrand il 27 settembre 1981.\nCandidato mancato alle presidenziali del 1974.\nAlla morte improvvisa di Pompidou il 2 aprile 1974, Messmer fu invitato dall\"'entourage\" del defunto capo dello Stato ad avanzare la sua candidatura alle presidenziali. L'idea dei fedelissimi di Pompidou era di fare del Primo ministro il candidato d'unione del movimento gollista, ostacolando le aspirazioni di Jacques Chaban-Delmas, dato per sconfitto in partenza. Ma Chaban present\u00f2 ugualmente la sua candidatura e Messmer, che inizialmente si era fatto avanti, fu costretto a farsi da parte. Nel corso della campagna elettorale per le presidenziali appoggi\u00f2 senza entusiasmo Chaban-Delmas, probabilmente per assecondare la strategia di Chirac che preferiva puntare sul candidato dello schieramento liberale e centrista Val\u00e9ry Giscard d'Estaing. Quest'ultimo riusc\u00ec a entrare nel ballottaggio, e al secondo turno batt\u00e9 Fran\u00e7ois Mitterrand per un'incollatura.\nL'emarginazione politica.\nDal 1974 al 1986 Messmer si tenne in disparte, anche a causa dell'ostracismo di alcuni \"baroni del gollismo\", che non gli perdonavano l'atteggiamento ondivago assunto nei riguardi della candidatura di Chaban alle presidenziali del 1974. Nel 1976 ader\u00ec al RPR, il partito neogollista rifondato da Jacques Chirac.\nTra il 1986 e il 1988 fu capogruppo del Raggruppamento per la Repubblica (RPR) all'Assembl\u00e9e Nationale, ma non fu rieletto deputato alle elezioni anticipate del 1988. Da allora si ritir\u00f2 dalla politica. Al referendum sull'adesione della Francia al Trattato di Maastricht espresse voto contrario. Alle elezioni presidenziali del 1981 e 1988 appoggi\u00f2 Jacques Chirac, mentre in quelle del 1995 prefer\u00ec sostenere \u00c9douard Balladur.\nNel 1996, fu il promotore della traslazione della salma di Andr\u00e9 Malraux al Panth\u00e9on.\nMandati locali.\nDal 1972 al 1989 fu sindaco di Sarrebourg. Dal 1978 al 1979 fu presidente del Consiglio regionale della Lorena.\nAccademico di Francia.\nFu eletto nel 1999 membro dell\"'Acad\u00e9mie Fran\u00e7aise\". Cancelliere dell'\"Institut de France\" al 1999 al 2006, dal 2006 \u00e8 stato cancelliere dell'Ordine della Liberazione, prendendo il posto del genero di De Gaulle, il generale Alain de Boissieu, scomparso in quell'anno.\nLucidissimo e in buona salute, negli ultimi anni della sua vita ha continuato a rilasciare interviste alla stampa e alla televisione. \u00c8 autore di due libri di memorie.\nAneddoti.\nIl 17 giugno 1940 Messmer, giovane ufficiale dell'esercito francese, dopo aver ascoltato alla radio il proclama del maresciallo P\u00e9tain che dichiarava la cessazione delle ostilit\u00e0, si rec\u00f2 in autostop a Marsiglia, e insieme ad altri ufficiali francesi s'imbarc\u00f2 su un cargo, il \"Capo Olmo\", che apparteneva alla marina italiana e che, dopo essere stato requisito per un breve tempo come preda di guerra, dopo la cessazione delle ostilit\u00e0 stava per essere restituito al nostro governo. Una volta a bordo, prese possesso dell'imbarcazione e ordin\u00f2 al comandante francese di fare rotta per Gibilterra e poi per Liverpool, da dove raggiunse il generale De Gaulle a Londra."}
{"id": "125409", "revid": "1318658", "url": "https://it.wikipedia.org/wiki?curid=125409", "title": "Raymond Barre", "text": "Fu Primo ministro dal 1976 al 1981 e sindaco di Lione dal 1995 al 2001. Pur senza aver mai aderito a un partito politico fu un esponente di primo piano dello schieramento liberale e centrista. Fedelissimo di Charles De Gaulle, cattolico praticante, si considerava un democratico cristiano.\nCarriera universitaria.\nDopo la laurea in giurisprudenza e scienze politiche all'Universit\u00e0 della Sorbona, si specializz\u00f2 in economia, diritto privato e diritto pubblico all'Institut d'\u00e9tudes politiques (IEP). Nel 1950 si classific\u00f2 al secondo posto al concorso nazionale a professore \"agr\u00e9g\u00e9\" in scienze economiche. In seguito passer\u00e0 al ruolo di professore ordinario. Dopo aver insegnato per quattro anni all'\u00c9cole d'hautes \u00e9tudes di Tunisi e per nove alla facolt\u00e0 di giurisprudenza e scienze politiche dell'universit\u00e0 di Caen, nel 1963 fu chiamato alla facolt\u00e0 di giurisprudenza e scienze politiche dell'Universit\u00e0 Panth\u00e9on-Assas, dove insegn\u00f2 ininterrottamente economia politica - salvo un intermezzo dal 1976 al 1981 nel corso del mandato di Primo ministro - fino al collocamento a riposo per raggiunti limiti di et\u00e0 nel 1993. Fu a lungo docente anche all'Institut d'\u00e9tudes politiques. Nel 1959 scrisse un fortunato manuale di economia politica in due volumi, pi\u00f9 volte aggiornato nel corso degli anni successivi.\nEminenza grigia e commissario europeo.\nDal 1959 al 1962 fu direttore di gabinetto del ministro dell'Industria Jean-Marcel Jeanneney. Nel 1967 fu nominato dal presidente della Repubblica Charles De Gaulle vice presidente della Commissione europea, responsabile degli affari economici e finanziari, incarico che manterr\u00e0 fino al 1972. Nel corso dei seguenti cinque anni trascorsi a Bruxelles, redasse alcuni rapporti (noti come \"piani Barre\") che costituiranno le basi per l'introduzione delle futura moneta europea.\nPrimo ministro.\nIn occasione di un rimpasto, nel gennaio 1976 fu chiamato a far parte del primo governo di Jacques Chirac come ministro del commercio estero. Il 25 agosto dello stesso anno Chirac si dimise, e Barre fu nominato Primo ministro dal presidente della Repubblica Val\u00e9ry Giscard d'Estaing. Rest\u00f2 in carica dal 27 agosto 1976 al 22 maggio 1981. Fu anche ministro \"ad interim\" dell'Economia e delle Finanze fino al 5 aprile 1978. Nel corso dei cinque anni trascorsi alla guida del governo, Barre si trov\u00f2 ad affrontare una crisi economica senza precedenti, conseguenza del primo \"choc\" petrolifero del novembre 1973.\nLa politica di rigore.\nBarre volle ristabilire l'equilibrio dei conti pubblici e controllare l'inflazione per consolidare il franco. In Francia, l'aumento dei prezzi aveva raggiunto l'11% rispetto al 4% in Germania. Se il marco trionfava, la valuta francese, che era dovuta uscire dal serpente monetario, appariva vulnerabile. Le riserve monetarie erano ridotte a zero. Fu raggiunta la soglia di un milione di disoccupati. Barre ag\u00ec in primo luogo sulla massa monetaria, riducendo la sua crescita al 13% l'anno anzich\u00e9 al 16%. Fren\u00f2 l'aumento dei salari e favor\u00ec la ripresa degli investimenti delle imprese che era sceso del 12% rispetto al 1973. Ma i risultati positivi furono spazzati via dal secondo \"choc\" petrolifero del 1979.\nL'ostilit\u00e0 di Chirac.\nDovette fronteggiare l'ostilit\u00e0 manifesta del Raggruppamento per la Repubblica e del suo fondatore Jacques Chirac, nonch\u00e9 alcuni episodi oscuri come il suicidio del ministro del lavoro Robert Boulin nell'autunno 1979.\nL'impopolarit\u00e0.\nA causa della politica di rigore condotta dal suo governo, secondo i sondaggi Barre fu un Primo ministro assai impopolare, e nei mesi precedenti le elezioni presidenziali del 1981 fu data per certa dagli osservatori politici una sua sostituzione.\nAvversario della coabitazione.\nL'elezione del socialista Fran\u00e7ois Mitterrand alla Presidenza della Repubblica nel maggio 1981 e la vittoria dei partiti di sinistra alle elezioni legislative anticipate del mese successivo segn\u00f2 il passaggio di Barre all'opposizione. Alle elezioni legislative del 1986 il centro-destra riconquist\u00f2 la maggioranza all'Assembl\u00e9e Nationale, ma Barre prefer\u00ec assumere un ruolo defilato. Prima e dopo le elezioni, in pi\u00f9 occasioni dichiar\u00f2 apertamente il suo scetticismo nei confronti del formula della coabitazione tra un governo di centro-destra (che sar\u00e0 guidato da Jacques Chirac) e il presidente socialista.\nCandidato alle presidenziali del 1988.\nCandidato alla presidenza della Repubblica francese alle elezioni del 1988, il suo vero avversario non fu tanto Fran\u00e7ois Mitterrand, che si era candidato alla propria successione, ma il candidato neo-gollista Jacques Chirac. Per la sua integrit\u00e0, cortesia e pacatezza, infatti, Barre era estremamente vulnerabile agli intrighi e alle basse manovre. Con il 16,5% dei voti si colloc\u00f2 in terza posizione, con il risultato di essere escluso dal ballottaggio. Al secondo turno, con molta signorilit\u00e0 si present\u00f2 in TV insieme a Jacques Chirac invitando i suoi elettori a votare per quest'ultimo. Una volta rieletto Mitterrand, rientr\u00f2 nei ranghi dell'opposizione, continuando a essere una personalit\u00e0 molto autorevole e apprezzata dai francesi. Fu spesso consultato da Mitterrand, che gli avrebbe anche proposto, senza successo, di entrare del Consiglio costituzionale. Non volle ripresentarsi alle elezioni presidenziali del 1995.\nSindaco di Lione.\nFu eletto deputato all'Assembl\u00e9e Nationale nel 1978, rieletto nel 1981, 1986, 1988 e 1995. Nel 2002 rinunci\u00f2 a ripresentarsi e gli fu accordata la dignit\u00e0 di deputato onorario. Eletto sindaco di Lione nel 1995, rimase in carica fino al 2001. Alle elezioni municipali del 2001 non volle ripresentarsi.\nNel corso del suo mandato, Lione ha ospitato il G7 del 1996. Sono stati avviati i lavori per l'apertura di tre linee tranviarie (la terza \u00e8 stata inaugurata nel 2006, la quarta nel 2009, la quinta nel 2012, e il \"Rh\u00f4nexpress\", tram veloce per l'aeroporto Saint-Exup\u00e9ry, nel 2010) ed \u00e8 stata ultimata la \"Cit\u00e9 internationale\" di Renzo Piano. \u00c8 ideata la \"Confluence\", vasta operazione urbanistica che prevede la riconversione in vasto insediamento direzionale, residenziale e commerciale di un comprensorio di 150 ettari nella \"Presqu'\u00eele\".. Nel 1998 il nucleo centrale di Lione \u00e8 stato iscritto dall'UNESCO come patrimonio mondiale dell'umanit\u00e0.\nIl Comitato per la Transalpina.\nRaymond Barre fu pure presidente del \"Comit\u00e9 pour la liaison europ\u00e9enne Transalpine\". Questo organismo persegue lo scopo di portare avanti ogni tipo di azione tesa a facilitare o accelerare la realizzazione ferroviaria ad alta capacit\u00e0, sia a servizio viaggiatori che a servizio merci, tra Lione e Torino.\nMembro dell'Institut de France.\nNel 2001, fu eletto all'Acad\u00e9mie des sciences morales et politiques, una delle cinque accademie dell'Institut de France, succedendo ad Alain Peyrefitte. Presidente di Aspen France dal 1994 al 2004, poi presidente onorario. Presidente dell'Institut d'\u00e9tude des relations internationales di Parigi dal 1994.\nIl ritiro dalla vita politica, la malattia e la morte.\nNel 2002 si ritir\u00f2 dalla vita politica, rimanendo una delle personalit\u00e0 pi\u00f9 autorevoli e rispettate del panorama politico francese. Da tempo affetto da problemi renali e cardiaci, il 5 aprile 2007 fu colto da un malore nella sua abitazione estiva a Saint-Jean-Cap-Ferrat (Alpi Marittime). Trascorse un lungo periodo di degenza prima a Montecarlo e poi all'ospedale Parigi, dove mor\u00ec il 25 agosto 2007. Da destra a sinistra, l'omaggio allo statista scomparso fu unanime e commosso.\nInchiesta giudiziaria postuma.\nIl 3 luglio 2019 il giornale satirico francese Le Canard Encha\u00een\u00e9 rivel\u00f2 l'apertura, gi\u00e0 nel 2013, di un'inchiesta condotta da parte della procura nazionale finanziaria (PNF), per riciclaggio di proventi illeciti derivanti da evasioni fiscali, a causa dell'esistenza di un conto bancario, a nome di Raymond Barre, presso una banca svizzera, Le Cr\u00e9dit suisse, con depositati 11 milioni di franchi svizzeri, l\u2019equivalente all\u2019epoca di 6.783.745 \u20ac. La procura nazionale finanziaria \u00e8 un organismo di indagine istituito proprio nel 2013, dopo lo scandalo del ex ministro francese del bilancio, J\u00e9r\u00f4me Cahuzac, che aveva dissimulato in Svizzera 800.000\u20ac. \nDal 2013 il fisco aveva avviato indagini in modo autonomo, chiedendo spiegazioni alla vedova Eve Barre e ai due figli della coppia, Nicolas et Olivier, riguardo all\u2019origine del loro patrimonio. Infatti, anche se gli eredi Barre sono domiciliati in Svizzera, a Ginevra, dal 2011, il fisco francese contest\u00f2 i passaggi di propriet\u00e0 di una tenuta nella esclusiva penisola di Saint-Jean-Cap-Ferrat. Questa propriet\u00e0, dapprima stimata dagli eredi a 1,6 milioni, fu ceduta e ricomprata per 14 milioni tramite una societ\u00e0 controllata da una holding lussemburghese, gestita dai figli di Raymond Barre. \"Le Canard Encha\u00een\u00e9\" riporta che la famiglia Barre si era messa in regola col fisco, versando a titolo di penalit\u00e0, rettifiche fiscali ed interessi, il totale di un milione di euro. \nLa procedura penale, per riciclaggio di proventi da evasioni fiscali, da parte sua continu\u00f2 e, dopo due anni di inchieste preliminari, il 29 aprile 2016, si dar\u00e0 luogo a procedimento. \nNel 2020 i figli di Raymond Barre sono rinviati a giudizio per \"riciclaggio di proventi di evasione fiscale aggravata\".\nAneddoti.\nRaymond Barre era un grande appassionato di musica classica. Se, a differenza di altri uomini politici francesi, gli riusciva perfettamente di restare sveglio durante le rappresentazioni liriche, ammetteva candidamente di cadere con facilit\u00e0 fra le braccia di Morfeo durante i dibattiti parlamentari.\nOpere.\nAutore di numerosi scritti di economia nonch\u00e9 di saggi politici, nel 2007 insieme a Jean Bothorel ha pubblicato il libro-intervista \"L'Exp\u00e9rience du pouvoir\" che rappresenta il suo testamento politico.\nCitazioni.\n\"Se si vuole fare strada nella vita, bisogna saper dar prova di indifferenza. Perch\u00e9 prestare ascolto a cos\u00ec tante cose alle quali si d\u00e0 dell'importanza, quando invece esse non ne meritano alcuna? \u00c8 possibile acquisire il dono dell'indifferenza, che non vuol dire disprezzo, ma non lasciarsi coinvolgere da ci\u00f2 che non ha importanza, e continuare sulla propria strada.\" (2001)"}
{"id": "125411", "revid": "547034", "url": "https://it.wikipedia.org/wiki?curid=125411", "title": "Pierre Mauroy", "text": "Biografia.\nCapo della giovent\u00f9 socialista.\nStudente di liceo, a 16 anni entra a far parte della Giovent\u00f9 socialista aderente alla SFIO e ne diventa segretario nazionale. Frequenta l'\u00c9cole normale nationale d'apprentissage (ENNA) e nel 1955, dopo aver insegnato per un breve tempo in un istituto tecnico, \u00e8 eletto segretario del sindacato degli insegnanti di scuola tecnica. Da allora e fino al 1959 eserciter\u00e0 a tempo pieno l'attivit\u00e0 sindacale.\nDalla SFIO al Parti Socialiste.\nNel 1966 \u00e8 vice segretario generale della SFIO, divenuto dal 1969 Partito Socialista (PS). Essendo a capo dell'importante federazione socialista della regione Nord-Pas-de-Calais, \u00e8 praticamente l'uomo forte del partito.\nMandati locali e nazionali.\nSindaco di Lilla dal 1973 al 2001. Dal 2001 \u00e8 sindaco onorario. Eletto deputato all'Assembl\u00e9e Nationale alle elezioni legislative del 1973, 1978, 1981, 1986, 1988. Presidente della Regione Nord-Pas-de-Calais dal 1974 al 1981. Presidente della Comunit\u00e0 urbana di Lilla dal 1989 al 2008. Nel 1992 si dimette dall'Assembl\u00e9e Nationale perch\u00e9 eletto senatore. Rieletto senatore nel 2001, non si ripresenta alle elezioni senatoriali del 2011.\nSostenitore di Mitterrand.\nPur non essendo mai stato un uomo di Fran\u00e7ois Mitterrand, ne favorisce la scalata al Partito Socialista e nel 1974 approva l'Unione della Sinistra, alleanza tra il PS, il Partito Comunista e i radicali di sinistra.\nPrimo ministro.\nIl 10 maggio 1981 Fran\u00e7ois Mitterrand \u00e8 eletto presidente della Repubblica. Il 20 maggio il nuovo presidente si insedia all'Eliseo, e nomina Pierre Mauroy Primo ministro. Sar\u00e0 a capo di tre successivi governi: il primo dal 22 maggio 1981 al 23 giugno 1981, il secondo dal 23 giugno 1981 al 22 marzo 1983 ed il terzo dal 22 marzo 1983 al 17 luglio 1984.\nSegretario del Partito Socialista.\n\u00c8 eletto segretario del Partito Socialista nel 1988. Si dimette nel 1992, per assumere la presidenza dell'Internazionale Socialista, che mantiene fino al 1999.\nMembro del comitato per la riforma delle autonomie locali.\nL'8 ottobre 2008 \u00e8 nominato membro del comitato presieduto da \u00c9douard Balladur a cui il presidente della Repubblica Nicolas Sarkozy aveva affidato il compito di ridisegnare il sistema delle autonomie locali in Francia. Le proposte del comitato Balladur confluiranno in alcuni provvedimenti legislativi, da cui tuttavia Mauroy prender\u00e0 in gran parte le distanze.\nMalattia e morte.\nColpito da un tumore ai polmoni, \u00e8 operato il 14 aprile 2013. Il 1\u00ba giugno \u00e8 nuovamente ricoverato presso l'ospedale Percy di Clamart dove muore il successivo 7 giugno all'et\u00e0 di 84 anni.\nIl 21 giugno dello stesso anno lo stadio di Villeneuve-d'Ascq fu a lui intitolato."}
{"id": "125412", "revid": "123675265", "url": "https://it.wikipedia.org/wiki?curid=125412", "title": "Laurent Fabius", "text": "\u00c8 stato primo ministro della Francia dal 24 luglio 1984 al 20 marzo 1986. Sotto la presidenza di Fran\u00e7ois Mitterrand, \u00e8 stato ministro del bilancio, dal 1981 al 1983, poi dell'industria e della ricerca, dal 1983 al 1984. \u00c8 stato nominato, nel luglio 1984, Primo ministro; pi\u00f9 giovane capo di governo della Quinta Repubblica, ha ricoperto questa carica fino alla sconfitta della sinistra nelle elezioni legislative del 1986. \u00c8 poi tornato al suo mandato come deputato per la Senna-Marittima.\nDopo la vittoria della sinistra alle elezioni legislative del 1988, fu eletto presidente dell'Assemblea nazionale. Deve poi affrontare il caso degli emoderivati infetti, in cui \u00e8 rilassato ma il cui affare appanna definitivamente la sua popolarit\u00e0. Si \u00e8 dimesso dalla presidenza dell'Assemblea nazionale nel 1992 per diventare primo segretario del Partito Socialista. Ha lasciato il mandato di capo del partito un anno dopo, dopo la sconfitta della sinistra alle elezioni legislative. La vittoria della \"sinistra plurale\" nelle elezioni legislative del 1997 gli consente di accedere nuovamente alla presidenza dell'Assemblea. Tre anni dopo, nel 2000, \u00e8 nominato ministro dell'economia, delle finanze e dell'industria nel governo Lionel Jospin.\nPrende una posizione di minoranza all'interno del Partito Socialista votando per il \"no\" nel referendum del 2005 sul trattato che stabilisce una costituzione per l'Europa. Nel 2006 si \u00e8 candidato alle primarie socialiste per le elezioni presidenziali del 2007, ma \u00e8 stato battuto da Dominique Strauss-Kahn e S\u00e9gol\u00e8ne Royal, che hanno vinto. A seguito dell'elezione di Fran\u00e7ois Hollande alla presidenza della Repubblica, \u00e8 stato ministro degli affari esteri in entrambi i governi di Jean-Marc Ayrault (I, II), dal 2012 al 2014 (divenendo nuovamente il \u201cnumero 2\u201d), quando ha visto le sue competenze estese allo Sviluppo internazionale all'interno del governo di Manuel Valls. Nel 2016 ha lasciato il Ministero degli affari esteri per diventare presidente del Consiglio costituzionale, essendo stato nominato da Fran\u00e7ois Hollande in sostituzione di Jean-Louis Debr\u00e9.\nBiografia.\nStudi.\nSuo padre era un noto antiquario parigino di origine ebraica e sua madre, nata Strasburger, apparteneva ad una famiglia di orefici ebrei di Francoforte. Dopo le \"classes pr\u00e9paratoires\" al liceo Louis-le-Grand \u00e8 ammesso all'\u00c9cole Normale Sup\u00e9rieure, dove consegue l\"'agr\u00e9gation\" in lettere moderne. Parallelamente, studia all'Institut d'\u00e9tudes politiques de Paris (\"Sciences Po\") e, in seguito, all'\u00c9cole nationale d'administration, (1971-1973). Al termine del ciclo all'ENA si classifica terzo della sua promozione, cosa che in base alle regole del \"classement\" gli consente di entrare direttamente al Consiglio di Stato.\n1974 -1984: gli inizi della carriera politica.\nPoco dopo la sua laurea all'ENA, nel 1974, aderisce al partito socialista e incontra Fran\u00e7ois Mitterrand. Lavora per lui al suo fianco fino alla sua vittoria del 1981. Nel frattempo, inizia a installarsi elettoralmente nella circoscrizione elettorale della Senna Marittima, una delle pi\u00f9 a sinistra di tutta la Francia, in cui viene eletto deputato all'Assembl\u00e9e nationale nel 1978, e che diventer\u00e0 il suo \"feudo\" elettorale. Da allora \u00e8 stato rieletto deputato a tutte le elezioni, comprese quelle del 2012. In ossequio alle norme sull'incompatibilit\u00e0, si dimette da deputato nelle occasioni in cui fa parte del governo (1981-1986, 2000-2002, 2012).\nSubito dopo l'elezione a presidente della Repubblica di Fran\u00e7ois Mitterrand nel 1981 \u00e8 nominato ministro del Bilancio, poi a partire dal 1983 ministro dell'Industria e della ricerca. Al ministero del Bilancio introduce l'imposta sui grandi patrimoni, successivamente abolita nel 1987 dal governo di coabitazione di Jacques Chirac. Nel 1983 chiede l'applicazione fedele del programma della sinistra, sostenendo la libera fluttuazione del franco francese e il protezionismo industriale. Tuttavia, alla fine aderisce alla \u00absvolta del rigore\u00bb voluta dal Primo ministro Pierre Mauroy e da Mitterrand per mantenere la Francia all'interno del Sistema Monetario Europeo.\nDal 1984 al 1986: Primo ministro.\nDopo le dimissioni del governo Mauroy, Mitterrand nomina Primo ministro Laurent Fabius il 17 luglio 1984. A 37 anni \u00e8 il Primo ministro pi\u00f9 giovane della storia della Repubblica francese. Trovandosi in una situazione di crisi economica, persegue una \u00abpolitica del rigore\u00bb per mettere sotto controllo il \"deficit\" statale e l'inflazione. Come conseguenza, il partito comunista rifiuta di partecipare al suo governo.\nIn politica estera sconfina pi\u00f9 di una volta nel campo del presidente della Repubblica, in particolare quando nel 1985 incontra il vescovo sudafricano anti-apartheid Desmond Tutu e ottiene di imporre sanzioni contro il regime di Pretoria; oppure quando, sempre nel 1985, si rifiuta di ricevere generale Jaruzelski, il repressore della contestazione di Solidarno\u015b\u0107, che invece \u00e8 accolto con tutti gli onori all'Eliseo da Mitterrand.\nLa sua permanenza alla guida del governo \u00e8 segnata anche da due scandali: nella notte del 10 luglio 1985 la Rainbow Warrior, una nave di Greenpeace che si trovava nelle acque della Nuova Zelanda, \u00e8 colpita da esplosioni di dinamite; un fotografo ne viene ucciso. Subito divampa un caso e le autorit\u00e0 neozelandesi protestano. L'inchiesta mostra la responsabilit\u00e0 dei servizi segreti francesi, costringendo il ministro della Difesa Charles Hernu a dimettersi il 20 settembre. Due giorni dopo Laurent Fabius ammette pubblicamente la responsabilit\u00e0 dei servizi segreti nell'attentato.\nIl secondo scandalo, che scoppier\u00e0 negli anni successivi, \u00e8 quello del sangue contaminato: i ritardi nell'introduzione di misure di sicurezza portano al contagio di numerosi pazienti trasfusi del virus dell'AIDS. Nel 1991 Fabius chiede di rinunciare all'immunit\u00e0 parlamentare per essere giudicato dalla Alta Corte della Repubblica (il tribunale dei ministri); viene in seguito prosciolto di ogni accusa.\nDal 1986 al 2000.\nDopo la sconfitta della sinistra alle elezioni del 1986, lascia la guida del governo. \u00c8 eletto presidente dell'Assembl\u00e9e nationale nel 1988 dopo le nuove elezioni legislative successive alla rielezione di Mitterrand alla Presidenza della Repubblica; si dimette nell'aprile 1992 per assumere la guida del PSF. Tra la fine degli anni ottanta e l'inizio degli anni novanta \u00e8 impegnato in una rivalit\u00e0 con Lionel Jospin per ottenere la direzione del partito, che invece va a Pierre Mauroy, eletto nel maggio 1988 e al congresso di Rennes del marzo 1990. \u00c8 eletto primo segretario del partito nell'aprile 1992 e lo rimarr\u00e0 fino alla pesante sconfitta alle legislative del marzo 1993. Nel 1995 \u00e8 eletto presidente del gruppo socialista all'Assemble\u00e9 nationale. Nel 1997, dopo la vittoria socialista alle elezioni e la formazione del governo di coabitazione Lionel Jospin, \u00e8 eletto per la seconda volta presidente dell'Assemblea Nazionale, carica che manterr\u00e0 fino al marzo 2000.\nDal 2000 al 2002: ministro dell'economia.\nInizialmente escluso dal governo Jospin, rientra in gioco succedendo a Christian Sautter, per breve tempo successore di Dominique Strauss-Kahn al ministero dell'economia. \u00c8 quindi nominato ministro dell'economia, delle finanze e dell'industria il 27 marzo del 2000. Come prima azione, blocca il piano di riforma del ministero che aveva messo in crisi il suo predecessore.\nCome ministro, Laurent Fabius mette in pratica la seconda fase della riforma delle 35 ore e continua la politica di riduzione delle imposte e di controllo della spesa pubblica intrapresa fin dal 1997, cosa che gli verr\u00e0 rimproverata dai suoi critici di sinistra perch\u00e9 considerata una politica di sacrifici sotto l'aspetto sociale. Resta in carica fino alla sconfitta di Jospin alle elezioni presidenziali del 2002 e le successive dimissioni del governo guidato da quest'ultimo.\nDopo il 2002: \"ancoraggio a sinistra\" e \"no\" al referendum sulla Costituzione europea.\nDopo la sconfitta di Lionel Jospin alle presidenziali e il suo ritiro dalla vita politica, Fabius mostra chiaramente di aspirare a ruoli pi\u00f9 importanti. Viene nominato numero due del partito (primo segretario \u00e8 Fran\u00e7ois Hollande) e si lancia in una linea politica profondamente caratterizzata a sinistra, rifiutando il liberalismo economico: secondo lui, \u00e8 stato il rifiuto degli elettori a seguire il partito verso il liberalismo che ha portato alla disfatta delle elezioni del 2002.\nNel 2004 si distingue per essere il personaggio pi\u00f9 noto a opporsi al trattato per la Costituzione Europea, partendo da un \"no a meno che\" del giugno 2004 ad un no definitivo. All'interno del partito questo provoca una certa tensione e una viva polemica tra gli altri partiti socialisti europei, la maggior parte dei quali schierati per il \"s\u00ec\". Un referendum interno agli iscritti del PSF, svoltosi nel dicembre 2004, decide per\u00f2 la linea del partito: il \"s\u00ec\" vince con il 55% dei voti. Contrariamente ad altri socialisti per il \"no\", che si adeguano alla disciplina di partito, Fabius e la sua corrente decidono di fare ugualmente campagna per il \"no\". Il referendum si tiene il 29 maggio 2005 e il \"no\" vince, specie tra gli elettori di sinistra e i simpatizzanti socialisti.\nA seguito del risultato, la posizione di Fabius \u00e8 sottoposta a diverse critiche internamente al partito. Il 4 giugno del 2005 Fabius e gli appartenenti alla sua corrente sono esclusi dalle riunioni della direzione del partito. Al congresso di Le Mans Fabius propone una mozione alternativa alla maggioranza interna, di cui pure aveva fatto parte; la mozione raccoglie il 21% dei voti, giungendo terza dietro a quella della maggioranza (54%) e quella del \"Nuovo partito socialista\" (24%). Accetta quindi di votare un testo che cerca di unire le varie mozioni, per evitare di diventare minoranza interna.\nRifiuta peraltro di tornare nella direzione del partito, dove per\u00f2 tornano alcuni della sua corrente. Il 10 gennaio del 2006 Fabius si dichiara candidato all'investitura socialista per le elezioni presidenziali del 2007. Oltre a lui, sono in lizza S\u00e9gol\u00e8ne Royal e Dominique Strauss-Kahn. Il 16 novembre gli iscritti al Partito socialista votano il proprio candidato: per Fabius \u00e8 una sonora sconfitta, raccogliendo poco pi\u00f9 del 18% dei voti e terminando ultimo. S\u00e9gol\u00e8ne Royal risulta vincitrice gi\u00e0 al primo turno con il 60% dei voti.\nMinistro degli Affari esteri dal 2012 al 2016.\nIl 16 maggio 2012 Laurent Fabius fu nominato ministro degli Affari esteri nel governo Ayrault I: \u00e8 al secondo posto dopo il Primo ministro in ordine protocollare; \u00e8 anche il veterano fra i ministri in carica, essendo entrato per la prima volta nel governo il 23 maggio 1981. Il 15 aprile 2013, nel quadro della dichiarazione patrimoniale di tutti i membri del governo, Laurent Fabius dichiara di possedere un patrimonio stimato a 6,04 milioni di euro. In seguito alle dimissioni del governo Ayrault e alla nomina del nuovo Presidente del Consiglio Manuel Valls il 2 aprile 2014 Fabius \u00e8 confermato agli Affari esteri nella nuova compagine governativa, aggiungendo alle sue attribuzioni ministeriali il portafoglio dello Sviluppo internazionale. Il 26 agosto 2014, \u00e8 riconfermato ministro degli Affari esteri con l'ulteriore attribuzione dello Sviluppo internazionale nel secondo governo Valls. \u00c8 affetto dalla malattia di Parkinson.\nNel dicembre 2012 Laurent Fabius stima che l'organizzazione \"Fronte al-Nusra\", designata come terrorista dagli Stati Uniti, \"fa un buon lavoro\". Nell'ottobre 2015, dichiara \"bisogna colpire i gruppi terroristi, tra cui al-Nusra\".\nPresidente del Consiglio costituzionale.\nIl 10 febbraio 2016 Fabius si dimette, nell'ambito di un rimpasto di governo, e il presidente della Repubblica, Fran\u00e7ois Hollande, annuncia la sua decisione di nominare Laurent Fabius presidente del Consiglio costituzionale. Il 18 febbraio la nomina \u00e8 ratificata dalla commissione delle leggi dell'Assembl\u00e9e nationale e da quella del Senato. Il decreto di nomina \u00e8 quindi firmato il 19. Fabius giura l'8 marzo 2016, entrando cos\u00ec in carica per un mandato di nove anni.\nLa corrente dei \"fabiusiani\".\nGli amici di Laurent Fabius o quelli che condividono le sue idee politiche sono chiamati \u00abfabiusiani\u00bb; il suo principale \u00abluogotenente\u00bb di tale corrente \u00e8 Claude Bartolone, deputato del Senna-Saint-Denis. Storicamente, i fabiusiani si sono contrapposti ai \u00abrocardiani\u00bb, poi ai \u00abjospinisti\u00bb, pi\u00f9 di recente agli \u00abhollandesi\u00bb e infine ai \"royalisti\".\nI fabiusiani hanno sostenuto il \"no\" in occasione del referendum sul Trattato costituzionale europeo: in questa occasione tuttavia alcuni uomini politici vicini a Fabius se ne sono allontanati per sostenere il \"s\u00ec\", un esempio \u00e8 Jack Lang. La corsa di Fabius per ottenere la candidatura alle presidenziali ha segnato ultimamente l'adesione alla sua corrente di militanti provenienti specialmente dalla corrente Nuovo Partito Socialista.\nCuriosit\u00e0.\nLaurent Fabius si fa notare per la cura che presta al suo abbigliamento, in particolare al taglio dei completi \"bleu marine\" per i quali ha una spiccata preferenza, al tessuto delle camicie e alla tonalit\u00e0 delle cravatte."}
{"id": "125413", "revid": "729019", "url": "https://it.wikipedia.org/wiki?curid=125413", "title": "Hubert Meyer", "text": "Biografia.\nEntrato nelle SS-VT il 15 luglio 1933, venne assegnato alla 12. Compagnia del Reggimento \"Deutschland\" il 4 agosto 1934. Nel 1936 venne selezionato ed ammesso alla Junkerschule di Bad T\u00f6lz. Diplomatosi con la classe del 1936/37, dopo un altro breve corso per i comandanti di plotone venne promosso il 20 aprile 1937 al grado di \"SS-Untersturmf\u00fchrer\".\nIl 1\u00ba maggio 1937 ottenne il comando di un plotone della 10. Compagnia della Leibstandarte SS Adolf Hitler. Nel novembre del 1938, promosso \"SS-Obersturmf\u00fchrer\", guid\u00f2 il suo plotone nella Campagna di Polonia, ricevendo la Croce di Ferro di seconda classe l'8 novembre 1939. Nominato aiutante del comandante del 3. Battaglione della \"Leibstandarte\", dimostr\u00f2 notevole coraggio ed attitudine al comando durante la Campagna di Francia e nei Paesi Bassi.\nIn novembre venne promosso \"SS-Hauptsturmf\u00fchrer\", e, ottenuto il comando della 12. Compagnia, partecip\u00f2 all'invasione di Jugoslavia e Grecia, venendo decorato con la Croce di Ferro di prima classe il 7 luglio 1941.\nSempre al comando della 12. Compagnia, Hubert Meyer, si distinse, come tutta la Leibstandarte nell'avanzata verso Kiev durante le prime fasi dell'Operazione Barbarossa. Il mese seguente, il 4 agosto, mentre partecipava alla distruzione della sacca di Uman', la 12. Compagnia, si ritrov\u00f2 sotto il fuoco sovietico nei pressi di un campo di girasoli, e Meyer, sempre in testa e fianco a fianco ai suoi uomini rimase gravemente ferito. Nei tre mesi successivi Meyer venne trasferito in ospedale per ristabilirsi, ma gi\u00e0 il 20 novembre era tornato al proprio comando.\nNel terribile inverno del 1941 Meyer partecip\u00f2 a un addestramento intensivo presso il reggimento di artiglieria della LAH, corso che segu\u00ec sia quando la divisione venne trasferita in Francia, nell'estate del 1942, sia quando fece ritorno sul Fronte orientale nel febbraio 1943. Il 9 marzo, mentre partecipava alla battaglia di Char'kov, rimase ferito da una scheggia di granata; il 20 aprile successivo venne promosso \"SS-Sturmbannf\u00fchrer\".\nDal 15 giugno al 30 settembre Meyer frequent\u00f2 un corso per aspiranti comandanti di divisione presso l'Accademia militare dell'esercito; dopo essersi diplomato venne trasferito nello Stato maggiore della nuova 12. SS-Panzer-Division Hitlerjugend. Quando il comandante Kurt Meyer venne catturato il 6 settembre da partigiani belgi, Hubert Meyer assunse temporaneamente il comando della divisione, fino a che, il 24 ottobre 1944 venne sostituito da Fritz Kraemer. Promosso al grado di \"SS-Obersturmbannf\u00fchrer\" il 9 novembre 1944, Meyer ritorn\u00f2 allo Stato maggiore divisionale, e vi rimase sino all'8 maggio 1945, giorno della resa di tutte le forze tedesche. Trasferito in un campo per prigionieri di guerra, vi rimase fino all'8 aprile 1948.\nAll'epoca della sua morte, avvenuta il 16 novembre 2012, Hubert Meyer era l'ultimo comandante di divisione delle Waffen-SS e l'ufficiale di pi\u00f9 alto grado delle Waffen-SS ancora vivo."}
{"id": "125415", "revid": "75585399", "url": "https://it.wikipedia.org/wiki?curid=125415", "title": "Music Television", "text": ""}
{"id": "125416", "revid": "1924342", "url": "https://it.wikipedia.org/wiki?curid=125416", "title": "Safri Duo", "text": "Safri Duo \u00e8 un duo danese composto da Uffe Savery e Morten Friis.\nBiografia.\nUffe Savery e Morten Friis si conobbero nel 1977 quando frequentavano la Tivoli Garden Boys' Guard, ed in seguito, al Royal Danish Conservatory of Music formarono un duo sperimentale, il cui nome venne derivato dalle prime lettere dei loro cognomi: Savery e Friis. Sotto questo nome Savery and Friis pubblicarono sei album tra il 1990 e il 1998, perlopi\u00f9 adattamenti per percussioni di brani classici di Bach, Chopin ed altri. Il loro talento non pass\u00f2 inosservato e nel 1999 il duo ottenne un contratto con la Universal Music danese.\nStoria del gruppo.\nInizialmente orientati verso la musica contemporanea, nel 1999 furono scoperti da una casa discografica che operava su quel genere. Dopo essere stati ingaggiati, cominciarono un lavoro di mixaggio di percussioni e musica elettronica.\nAi primi del 2000, un singolo chiamato \"Played-A-Live\" (meglio noto come \"The Bongo Song\") comincia ad apparire nelle playlist dei club. Prodotto da Michael Parsberg, giunge presto su MTV Europe. \u00c8 un misto tra bongo e musica trance che si rivela essere un successo e diventa, nonostante il genere poco commerciale, uno dei singoli pi\u00f9 venduti in Europa. Anche in Italia conosce popolarit\u00e0 e diventa sigla della trasmissione Total Request Live sul canale televisivo MTV Italia.\nNel 2001, i Safri Duo sono invitati a suonare all'Eurovision Song Contest 2001 e al Trance Energy.\nNel 2003 viene pubblicato il nuovo album \"3.0\", con la partecipazione di Clark Anderson alla voce in svariate canzoni, tra le quali \"All the People in the World\", \"Agogo Mosse\" e \"Laarbasses\". Il singolo \"Rise\" diventa un enorme successo ed in seguito ne viene pubblicata una nuova versione chiamata \"Rise (Leave Me Alone)\" con lo stesso Clark Anderson.\nNel 2004 viene pubblicato un remix dell'album \"3.0\" chiamato \"3.5 - International Version\", che include la nuova versione di \"Rise\" e diverse altre canzoni, oltre a remix di pezzi precedenti.\nIl 17 novembre 2008 viene pubblicato il nono album della band intitolato \"Origins\", costituito da percussioni accompagnate da atmosfere ambient.\nNel 2010, i Safri Duo pubblicano il singolo dalle sonorit\u00e0 house \"Helele\", con la voce della cantante sudafricana Velile. La canzone viene trasmessa dalla televisione tedesca e svizzera in occasione del Campionato mondiale di calcio 2010 giocato in Sudafrica, e inserita nella compilation \"Greatest Hits\", uscita nello stesso anno."}
{"id": "125418", "revid": "123483162", "url": "https://it.wikipedia.org/wiki?curid=125418", "title": "Cancelliere", "text": "Il titolo di cancelliere \u00e8 utilizzato in vari ordinamenti per raffigurare un funzionario con attribuzioni diverse. L'ufficio al quale il cancelliere \u00e8 preposto \u00e8 detto cancelleria.\nSignificati storici.\nNell'Impero romano erano detti cancellieri (latino: \"cancellarii\", sing. \"cancellarius\") gli uscieri posti al \"cancellus\", la barriera che separava il giudice in udienza dal pubblico. Il titolo si \u00e8 poi diffuso nei paesi influenzati direttamente o indirettamente dalla cultura latina, assumendo peraltro significati molto diversi secondo le epoche, i luoghi e i contesti.\nNel Medioevo e in epoca successiva il cancelliere era il funzionario al quale era affidata la custodia del sigillo ufficiale di un sovrano, signore, vescovo, comune o di altre istituzioni e curava la redazione e il rilascio dei documenti ufficiali. Alla cancelleria erano addetti i notai (latino: \"notarii\", sing. \"notarius\"), che si occupavano della verifica e datazione dei documenti ufficiali, e gli scribi (latino: \"scribae\", sing. \"scriba\"), con l'incarico di ricopiare i medesimi. Potevano anche esserci pi\u00f9 cancellieri, con a capo un gran cancelliere o arcicancelliere. I cancellieri dei sovrani e dei signori erano normalmente di estrazione ecclesiastica. In certi casi queste figure finirono per assumere un ruolo di maggior potere, fino a divenire la pi\u00f9 alta carica dopo il sovrano.\nSacro Romano Impero.\nNel Sacro Romano Impero c'erano tre arcicancellieri, uno per i territori germanici, uno (istituito nel 962) per il \"Regnum Italicum\" e uno (istituito nel 1032) per il Regno dei Burgundi; gli uffici spettavano, rispettivamente, all'Arcivescovo di Magonza, all'Arcivescovo di Colonia (che lo esercitava per mezzo di delegati, trovandosi al di fuori del territorio italiano) e all'Arcivescovo di Treviri.\nDurante il regno svevo il cancelliere supremo era denominato \"cancelliere aulico\".\nCon la bolla d'oro del 1356 fu confermata la tripartizione della cancelleria ma le funzioni furono concentrate nell'arcivescovo di Magonza, che era anche principe elettore dell'Impero. Nel 1803 il titolo di arcicancelliere pass\u00f2 al principe elettore laico di Magonza, per poi scomparire con la dissoluzione dell'Impero nel 1806.\nRepubblica di Venezia.\nNella Repubblica di Venezia il cancellier grande era preposto alla Cancelleria ducale, istituita nel 1268 e dal 1402 divisa in Cancelleria ducale propriamente detta, principale archivio degli atti dello Stato veneziano, e Cancelleria segreta, nella quale venivano conservati gli atti riservati. Il cancellier grande era eletto a vita dal Maggior Consiglio ed era la pi\u00f9 alta carica alla quale potessero accedere i cittadini non patrizi, di cui si poteva considerare il capo, cos\u00ec come dei patrizi lo era il Doge.\nRegno di Sicilia.\nNel regno di Sicilia gi\u00e0 sotto i re normanni la Cancelleria si occupava nella corte della stesura dei documenti. Con Federico II era uno dei sette uffici del Regno, mantenuto sotto gli angioini (la cui cancelleria era raccolta in un archivio sopravvissuto fino al 1943).\nDagli aragonesi in poi il \"gran cancelliere\" era la sesta carica del Regno per importanza.\nStato di Milano.\nLo Stato di Milano ebbe un gran cancelliere dal 1535 al 1753. Scelto tra i nobili spagnoli o lombardi, ricopriva l'ufficio a vita ed era, dopo il governatore, la pi\u00f9 alta carica dello stato. Controllava l'amministrazione e la giurisdizione, curando che ogni magistratura svolgesse le proprie funzioni senza ostacolare le altre e dirimendo gli eventuali conflitti tra le stesse. Presiedeva, inoltre, il Consiglio segreto, organo consultivo del governatore, e la giunta interinale, che faceva le veci del governatore tra la sua partenza o morte e l'arrivo del successore.\nLa figura del gran cancelliere \u00e8 menzionata anche dal Manzoni nel suo celebre romanzo storico \"I promessi sposi\", con il nome di Antonio Ferrer.\nChiesa cattolica.\nNell'ambito della Curia Romana esisteva una Cancelleria apostolica, trasformata nel 1908 in Ufficio di spedizione della congregazione degli affari ecclesiastici straordinari e abolita nel 1973. Era retta da un cardinale che fino al 1908 era detto vice cancelliere (gli storici non sono concordi sul perch\u00e9 si usasse questo titolo e non quello, pi\u00f9 ovvio, di cancelliere); dal 1908 assunse il titolo di cancelliere ma la carica perse molte delle attribuzioni e del potere di un tempo. Dal 1532 fino alla soppressione al vice cancelliere, poi cancelliere, spett\u00f2 il titolo cardinalizio di san Lorenzo in Damaso. La sua residenza fu prima in via dei Banchi Vecchi poi, dal 1517, nel palazzo della Cancelleria.\nL'ordinamento canonico prevede tuttora una cancelleria diocesana nell'ambito della curia diocesana. \u00c8 retta dal cancelliere diocesano che pu\u00f2 essere un presbitero, un diacono o, in alcuni casi, un laico.\nIl titolo di gran cancelliere \u00e8, invece, in uso nelle universit\u00e0 pontificie, come si dir\u00e0 pi\u00f9 oltre.\nOrdini cavallereschi.\nNegli ordini cavallereschi il gran cancelliere era un'alta carica, subordinata solo al gran maestro, e lo \u00e8 tuttora nel Sovrano militare ordine di Malta, dove ha attribuzioni paragonabili a quelle di un ministro degli Interni e di un ministro degli Affari esteri.\nLa carica si \u00e8 mantenuta anche negli attuali ordini, istituiti dagli stati per il conferimento di onorificenze, ma ha da solito un ruolo puramente cerimoniale.\nSignificati contemporanei.\nCapo del governo.\nNei paesi di lingua tedesca il titolo di cancelliere equivale a quello di primo ministro. Era, infatti, capo del governo dell'Impero tedesco sorto nel 1871 e poi, a partire dal 1919, della Repubblica di Weimar il \"cancelliere del Reich\" (\"Reichskanzler\"). Il titolo fu assunto da Adolf Hitler nel 1933; dal 1934, dopo la morte di Paul von Hindenburg, assunse anche la carica di capo dello stato e us\u00f2 il titolo di \"F\u00fchrer und Reichskanzler\". Nel 1949, con la costituzione della Repubblica Federale Tedesca, al capo del governo fu attribuito il titolo di \"Cancelliere\" (\"Bundeskanzler\"), mentre la Repubblica Democratica Tedesca adott\u00f2 fino al 1964 il titolo di \"presidente dei ministri\" (\"Ministerpr\u00e4sident\") ed in seguito quello di presidente del Consiglio dei ministri (\"Vorsitzender des Ministerrates\").\nIl titolo di \"cancelliere federale\" \u00e8 attribuito anche al capo del governo austriaco dal 1918 (in precedenza, dal 1821 al 1918, durante l'Impero austriaco poi austro-ungarico, si usava il titolo di \"presidente dei ministri\").\nIl titolo di cancelliere non \u00e8 invece utilizzato dai \"Land\" tedeschi ed austriaci per i loro capi del governo.\nMembro del governo.\nIn alcuni ordinamenti contemporanei il cancelliere \u00e8 un membro del governo con rango di ministro oppure subordinato a quello di ministro.\nIn vari stati dell'America latina (Brasile, Cile, Per\u00f9 ecc.) sono detti cancelliere e cancelleria rispettivamente il ministro corrispondente a quello che altrove prende il nome di ministro degli affari esteri e il suo dicastero. Peraltro, l'uso di denominare cancelleria il ministero degli affari esteri \u00e8 molto diffuso nel gergo diplomatico e politico, anche laddove questa non \u00e8 la denominazione ufficiale.\nIn Francia si usa denominare cancelliere il ministro della giustizia e cancelleria il suo ministero; si tratta, tuttavia, di denominazioni non ufficiali.\nIn Gran Bretagna il titolo viene utilizzato per designare alcuni membri del gabinetto:\nAlto funzionario dello stato.\nIn Svizzera il \"cancelliere della Confederazione\" (\"Bundeskanzler\" in tedesco, \"Chancelier f\u00e9d\u00e9ral\" in francese), eletto per quattro anni dall'Assemblea federale, \u00e8 il capo della \"Cancelleria federale\", un ufficio di gabinetto (di \"stato maggiore\", secondo la dizione contenuta nella Costituzione svizzera) che supporta il Consiglio federale, alle cui riunioni il cancelliere partecipa con voto consultivo; \u00e8 assistito da due \"vicecancellieri\" nominati dal Consiglio federale. Figure analoghe esistono anche a livello di stato federato, con diverse denominazioni (\"cancelliere dello stato\", come nel Cantone Ticino, \"scriba del consiglio\" o \"dello stato\", \"direttore della cancelleria\" ecc.).\nIn alcuni ordinamenti (Svezia, Finlandia, Estonia) il \"cancelliere della giustizia\" \u00e8 un alto funzionario, nominato dal governo (Svezia), dal capo dello stato (Finlandia) o dal parlamento su proposta del capo dello stato (Estonia), incaricato di assicurare la legalit\u00e0 dell'azione del potere esecutivo, fornendo consulenza giuridica al governo e vigilando sull'operato della pubblica amministrazione; pu\u00f2 avere anche la competenza di esaminare i reclami dei cittadini contro l'operato degli uffici amministrativi e concedere i relativi indennizzi, nonch\u00e9 di curare la difesa dello stato in sede processuale.\nCapo di un'universit\u00e0.\nIn Gran Bretagna e in altri paesi del Commonwealth britannico \u00e8 detto cancelliere (\"chancellor\") l'organo posto al vertice di un'universit\u00e0. Tuttavia, di solito, il ruolo attribuito al cancelliere \u00e8 puramente onorifico e la direzione dell'universit\u00e0 \u00e8 di fatto attribuita ad un \"vicecancelliere\" (\"vice-chancellor\") con eventualmente un \"procancelliere\" (\"pro-chancellor\") che presiede, in luogo del cancelliere, l'organo collegiale di governo; in Scozia e Canada anche il vicecancelliere ha solitamente un ruolo puramente onorifico e la direzione dell'universit\u00e0 \u00e8 di fatto attribuita al \"principal\" o \"president\". Si tratta di organi corrispondenti a quello che nella maggior parte degli altri paesi \u00e8 denominato rettore.\nIl \"gran cancelliere\" \u00e8 la massima autorit\u00e0 nelle universit\u00e0 pontificie, ma non si occupa concretamente delle questioni accademiche, demandate ad un \"rettore\" posto alle sue dipendenze. L'ufficio \u00e8 generalmente attribuito al vescovo della diocesi in cui ha sede l'universit\u00e0 o al presidente della conferenza episcopale locale; se l'universit\u00e0 \u00e8 stata istituita da una congregazione o da un ordine religioso, il gran cancelliere \u00e8 il superiore generale del medesimo. Costoro generalmente delegano le funzioni ad un altro vescovo o ad un presbitero in qualit\u00e0 di \"vice-gran cancelliere\".\nAltri significati.\nIn alcuni paesi europei (Spagna, Portogallo, Italia ecc.) il cancelliere \u00e8 un funzionario, non diplomatico, che svolge compiti amministrativi nelle missioni diplomatiche e nei posti consolari.\nIn Italia il cancelliere \u00e8 un organo ausiliario del giudice, il cui compito principale \u00e8 documentarne gli atti. La figura corrispondente prende il nome di \"greffier\" nei paesi francofoni, di \"court clerk\" in quelli anglosassoni e di \"secretario judicial\" (o semplicemente \"secretario\") in quelli di lingua spagnola.\nNella Germania nazista, a partire dal 1941, fu denominata \"Cancelleria del Partito\" (\"Parteikanzlei\") la segreteria del Partito nazista (NSDAP); \"Capo della Cancelleria del Partito\" era Martin Bormann."}
{"id": "125421", "revid": "536103", "url": "https://it.wikipedia.org/wiki?curid=125421", "title": "Klaus Iohannis", "text": "\u00c8 diventato presidente del Partito Nazionale Liberale nel 2014, dopo essere stato leader del Forum Democratico dei Tedeschi in Romania dal 2002 al 2013.\nPrima di entrare in politica Iohannis era un insegnante di fisica e ispettore scolastico. Fu eletto per la prima volta sindaco della citt\u00e0 di Sibiu nel 2000, in rappresentanza del Forum democratico dei tedeschi in Romania (FDGR). Malgrado la condizione di minoranza dei cittadini di etnia tedesca della citt\u00e0, Iohannis ottenne una vittoria a sorpresa e fu rieletto anche per i successivi mandati nel 2004, nel 2008 e nel 2012. \u00c8 considerato colui che ha trasformato la sua citt\u00e0 in una delle destinazioni turistiche pi\u00f9 popolari della Romania, avendo merito della proclamazione di Sibiu a Capitale europea della cultura nel 2007.\nNel febbraio 2013, Iohannis divenne membro del Partito Liberale Nazionale (PNL), accettando l'invito del leader liberale Crin Antonescu, diventando immediatamente primo vice presidente del partito e, nell'anno successivo, presidente del PNL.\nAll'indomani del primo turno del voto per le presidenziali del 2009, quando era ormai chiaro che sarebbe stato celebrato il ballottaggio tra Mircea Geoan\u0103 (Partito Social Democratico) e Traian B\u0103sescu (Partito Democratico Liberale), Crin Antonescu garant\u00ec l'appoggio del suo partito al candidato del PSD in cambio dell'eventuale formazione di un governo di coalizione presieduto da Iohannis. La vittoria di B\u0103sescu, tuttavia, vanific\u00f2 la proposta.\nIn seguito al successo delle elezioni presidenziali romene del 16 novembre 2014, Iohannis si \u00e8 insediato come quinto Presidente della Romania a partire dal 21 dicembre 2014. \u00c8 stato riconfermato per un secondo mandato dopo aver vinto le elezioni presidenziali del novembre 2019.\nIohannis \u00e8 il primo presidente rumeno appartenente ad una minoranza etnica, nello specifico quella dei sassoni di Transilvania, che si stabilirono nella regione nel XII secolo. \u00c8 il quarto presidente di origine tedesca dei paesi dell'Europa orientale nel periodo post-comunista, dopo Rudolf Schuster (Slovacchia), Ferenc M\u00e1dl e P\u00e1l Schmitt (Ungheria). \u00c8 anche il primo presidente della Romania successiva alla rivoluzione del 1989 a non aver avuto legami con le strutture politiche dell'era comunista.\nFamiglia e studi.\nI suoi genitori, Susanne e Gustav Heinz Johannis, entrambi sassoni di Transilvania, emigrarono nel 1992 come pensionati da Sibiu in Germania, dove si stabilirono a W\u00fcrzburg, in Baviera. Klaus Iohannis ha dichiarato in un'intervista che la presenza della famiglia Iohannis \u00e8 attestata a Cisn\u0103die gi\u00e0 dal XVI secolo. Ha anche affermato che quando suo padre si present\u00f2 in comune per registrarne la nascita, l'ufficiale dell'anagrafe si rifiut\u00f2 di trascrivere il nome con la iniziale \"J\", come da tradizione di famiglia da cinquecento anni.\nKlaus Iohannis si laure\u00f2 nel 1983 in fisica presso l'Universit\u00e0 Babe\u0219-Bolyai di Cluj-Napoca. Dopo gli studi universitari, fu prima professore di fisica ad Agnita e, poi, in alcune scuole di Sibiu. Nel 1989 inizi\u00f2 ad insegnare al \"Colegiul Na\u021bional Samuel von Brukenthal\" della citt\u00e0 natale. Nel 1997 divenne ispettore scolastico dell'istituto, mentre dal 1999 al 2000 fu ispettore scolastico generale del distretto di Sibiu.\n\u00c8 sposato dal 1989 con Carmen Iohannis (nata il 2 novembre 1960 con il cognome L\u0103zurc\u0103), insegnante di inglese al \"Colegiul Na\u021bional Gheorghe Lazar\" di Sibiu. La moglie \u00e8 discendente da una famiglia greco-cattolica del villaggio di S\u00e2ntu, vicino Reghin. Durante il periodo di interdizione della Chiesa greco-cattolica rumena da parte delle autorit\u00e0 comuniste, Carmen partecipava alle messe clandestine officiate da Pompei Onofreiu nella sua casa da via \u0218elarii, alle quali prendeva parte anche Klaus.\nCarriera politica.\nForum Democratico dei Tedeschi in Romania.\nSindaco di Sibiu.\nNel 1990 entr\u00f2 a far parte del Forum Democratico dei Tedeschi in Romania (FDGR), di cui divenne presidente 12 anni dopo.\nVenne eletto alla carica di sindaco della citt\u00e0 di Sibiu il 18 giugno 2000 con il sostegno del FDGR, formazione portavoce dei diritti della minoranza tedesca. Nonostante a Sibiu (\"Hermannstadt\" in tedesco) questa rappresentasse solamente l'1,6%, Iohannis vinse con un netto 69,18% al ballottaggio contro Ioan Cindrea del Partito Social Democratico. Le sue riforme ebbero un tale successo che il 7 giugno 2004 venne rieletto con l'88,7% dei voti al primo turno e nominato una terza volta nel 2008, sempre al primo turno, con l'83,26% delle preferenze, in alleanza con il Partito Nazionale Liberale.\nIohannis \u00e8 il primo sindaco rumeno di origine tedesca dopo Albert D\u00f6rr, che dal 1940 al 1945 fu primo cittadino di Sibiu. Durante gli anni di amministrazione di Iohannis, la citt\u00e0 di Sibiu \u00e8 stata nominata Capitale europea della cultura per il 2007, insieme a Lussemburgo. Ha avviato numerosi collaborazioni con investitori stranieri e ha ricevuto diverse sovvenzioni per i suoi progetti da parte dell'Unione europea. Il 28 dicembre 2007 il presidente Traian B\u0103sescu ha decorato Iohannis con l'Ordine della Stella di Romania con il rango di cavaliere, il pi\u00f9 alto riconoscimento conferito dallo stato romeno.\nCandidato per la carica di Primo ministro.\nIl 14 ottobre 2009, in seguito alla sfiducia del governo del primo ministro Emil Boc (PD-L), fu proposto dai gruppi di opposizione Partito Nazionale Liberale, Partito Social Democratico e Unione Democratica Magiara di Romania come nuovo primo ministro. L'invito, tuttavia, fu declinato dal presidente della repubblica. L'opposizione, quindi, critic\u00f2 la decisione del presidente del paese di non procedere alla nomina. Il leader socialdemocratico Mircea Geoan\u0103, promuovendo la figura di Iohannis, accus\u00f2 B\u0103sescu di cercare di influenzare le elezioni presidenziali di quell'anno. Il leader liberale Crin Antonescu comunic\u00f2 che il PNL non avrebbe accettato nessun altro primo ministro ad eccezione di Klaus Iohannis.\nI due successivi primi ministri proposti al parlamento dal presidente della repubblica, Lucian Croitoru e Liviu Negoi\u021b\u0103, non riuscirono ad ottenere l'investitura, mentre Boc mantenne l'incarico ad interim fino alla presidenziali. Prima del turno di ballottaggio, che vedeva affrontarsi il presidente uscente Traian B\u0103sescu e Mircea Geoan\u0103, PNL e PSD firmarono un accordo politico a sostegno di Geoan\u0103, che prevedeva la nomina di Iohannis a primo ministro di un eventuale nuovo governo di coalizione. Le elezioni del 6 dicembre, tuttavia, furono vinte da Traian B\u0103sescu. Il 7 dicembre Klaus Iohannis riconobbe ufficialmente che non esistevano pi\u00f9 possibilit\u00e0 per la sua nomina. Successivamente Emil Boc riusc\u00ec a costruire una nuova maggioranza parlamentare che diede vita al governo Boc II, entrato in carica il 23 dicembre 2009.\nPartito Nazionale Liberale.\nIngresso nel PNL.\nIl 20 febbraio 2013 Klaus Iohannis entr\u00f2 a far parte del PNL su invito di Crin Antonescu. Il giorno dopo il consiglio nazionale del PNL vot\u00f2 all'unanimit\u00e0 una mozione di deroga sugli anni di anzianit\u00e0 necessari per aspirare ad un ruolo nella direzione del partito, per permettergli di candidarsi ad una posizione in vista del congresso straordinario del 23 febbraio 2013. Iohannis, candidatosi nella lista collegata ad Antonescu, fu eletto primo vicepresidente del PNL.\nCandidato per la carica di vice primo ministro.\nNel febbraio 2011 PNL, PSD e PC costituirono la coalizione dell'Unione Social-Liberale (USL) che, nel maggio 2012, dopo la caduta del governo Ungureanu, giunse a condurre il governo con a capo Victor Ponta, leader del PSD. Nell'agosto 2012 anche l'UNPR ader\u00ec all'USL.\nFino all'inizio del 2014 si verificarono molti scandali e incomprensioni tra i partner di governo, sia a livello locale che nazionale. Tra le accuse, i liberali sospettavano che i socialdemocratici avrebbero cercato di cooptare alcuni loro ministri nel PSD, al fine di costruire una maggioranza individuale senza il PNL. Antonescu, quindi, decise di operare un rimpasto dei propri ministri, oltre a proporre la nomina di Iohannis come ministro degli interni e vice primo ministro. Antonescu recrimin\u00f2, inoltre, la scarsa attenzione rivolta dal primo ministro al PNL. Ponta, tuttavia, rifiut\u00f2 la soluzione proposta dal partner di governo. La crisi port\u00f2 ad un costante scambio di accuse e, alla fine, il 25 febbraio 2014 allo scioglimento dell'alleanza. Il PNL chiese persino le dimissioni del primo ministro, mentre Antonescu lasci\u00f2 il proprio incarico alla presidenza del senato.\nPresidente del Partito Nazionale Liberale.\nDopo la sconfitta alle elezioni per il Parlamento europeo del 25 maggio 2014 il PNL ottenne solo sei seggi, mentre Antonescu annunci\u00f2 le sue dimissioni da capo del partito. A livello statutario, quindi, in qualit\u00e0 di primo vicepresidente Iohannis assunse l'incarico di presidente ad interim fino al nuovo congresso straordinario, celebratosi il 28 giugno 2014. In tale occasione Iohannis fu eletto ufficialmente presidente titolare del PNL con il 95% delle preferenze dei delegati (1.334 voti), contro gli appena 144 voti ottenuti dall'avversario Ioan Ghi\u0219e.\nIohannis, inoltre, fu indicato come candidato del PNL per le elezioni presidenziali del novembre 2014, posizione cui aspirava anche Crin Antonescu.\nAlleanza Cristiano Liberale.\nFusione tra PNL e Partito Democratico Liberale.\nOltre al PNL, anche gli altri gruppi cristiano-democratici del Partito Democratico Liberale (PD-L) e di Forza Civica (FC) ottennero uno scarso risultato alle elezioni europee del 26 maggio 2014. Per costituire un pi\u00f9 ampio fronte di centro-destra, quindi, Klaus Iohannis avvi\u00f2 delle trattative con il leader del PD-L Vasile Blaga per la formazione di un'alleanza politica e, in un secondo momento, la fusione tra i due partiti. Anche Mihai R\u0103zvan Ungureanu, presidente di FC, prese parte ai negoziati. Come risultato delle trattative fu stabilito che FC sarebbe confluita nel PD-L, mentre PNL e PD-L avrebbero congiuntamente partecipato alle elezioni presidenziali del 2014 sotto l'insegna della coalizione Alleanza Cristiano Liberale (ACL), evento che avrebbe preceduto la fusione ufficiale tra le due formazioni del 2015.\nIl candidato presidenziale dell'alleanza fu stabilito in un secondo momento. Mentre il PNL sosteneva Iohannis, il PD-L appoggiava C\u0103t\u0103lin Predoiu. Basandosi sui sondaggi d'opinione condotti dall'ACL, alla fine, Iohannis fu ritenuto il candidato migliore. L'11 agosto, perci\u00f2, il congresso unificato di PNL e PD-L ufficializz\u00f2 la sua candidatura alla presidenza della repubblica, mentre C\u0103t\u0103lin Predoiu fu indicato come candidato premier per le elezioni parlamentari del 2016. A Vasile Blaga fu assegnato il coordinamento della campagna elettorale di Iohannis. In precedenza Blaga era stato anche capo della campagna elettorale di Traian B\u0103sescu per le elezioni del 2004 e del 2009.\nElezione a presidente della repubblica.\nIl 27 settembre 2014, Iohannis lanci\u00f2 pubblicamente la propria candidatura per le elezioni presidenziali del 2 novembre. La presentazione avvenne nel corso di un evento organizzato a Bucarest di fronte al Palazzo Victoria, sede del governo, con lo slogan \u00abLa Romania delle cose ben fatte\u00bb (in rumeno: \u00ab\"Rom\u00e2nia lucrului bine f\u0103cut\"\u00bb).\nAl primo turno del 2 novembre, che vedeva concorrere 14 candidati totali, Klaus Iohannis ottenne 2.881.406 di voti, pari al 30,37% delle preferenze espresse, mentre l'affluenza fu del 53,17% (9.723.232 votanti). Con il secondo posto, quindi, si classific\u00f2 per il ballottaggio contro il candidato del PSD Victor Ponta, giunto primo con 3.836.093 di voti (40,44%).\nTra primo e secondo turno di voto Iohannis rifiut\u00f2 di negoziare l'appoggio politico da parte degli altri candidati eliminati, affermando che i voti dei romeni non erano merce di scambio. Malgrado le dichiarazioni, per\u00f2, sottoscrisse un documento programmatico predisposto dall'indipendente Monica Macovei, che prevedeva l'impegno presidenziale alla difesa dello stato di diritto.\nNei giorni precedenti il ballottaggio si diffuse sui social network una campagna denigratoria contro Victor Ponta, scaturita dall'ostruzionismo del governo in area PSD sull'espletamento delle operazioni di voto del 2 novembre nelle sezioni elettorali ubicate all'estero. Iohannis attacc\u00f2 Ponta sullo stesso argomento, chiedendo l'ampliamento del numero dei seggi elettorali nelle circoscrizioni estere, nonch\u00e9 l'estensione dell'orario di voto. Al secondo turno, quindi, Iohannis benefici\u00f2 sia del favore degli elettori che vivevano in altri paesi, sia di quello di chi non si era presentato alle urne al primo turno.\nIl secondo turno di scrutinio si svolse il 16 novembre 2014. Sebbene i sondaggi mostrassero il vantaggio di Ponta, Iohannis ribalt\u00f2 le previsioni, guadagnando il 54,43% dei voti.\nPresidente della Romania.\nAlle presidenziali del novembre 2014 Klaus Iohannis sconfisse Victor Ponta (PSD), in quel momento primo ministro in carica. Il 21 novembre 2014 la Corte costituzionale convalid\u00f2 i risultati delle elezioni, cui segu\u00ec la solenne cerimonia di investitura alla presenza del presidente uscente Traian B\u0103sescu, il cui mandato si esaur\u00ec il 21 dicembre 2014. Klaus Iohannis divenne il quinto presidente della Romania postrivoluzionaria.\nIn seguito a veloci consultazioni con gli altri partiti, tra i primi atti presidenziali di Iohannis vi fu la firma di un patto nazionale per il sostegno finanziario dell'esercito. Una seconda realizzazione fu il respingimento della legge sull'amnistia proposta da Victor Ponta e in discussione in Parlamento. Nel mese di aprile 2015 esort\u00f2 i partiti politici a consultazioni riguardanti la legge elettorale, mentre in maggio promulg\u00f2 un pacchetto di leggi riguardanti il finanziamento dei partiti e la legge elettorale per le elezioni locali delle leggi elettorali Pur ammettendo che non si trattava di leggi perfette, queste rappresentavano un passo in avanti. La legge sul voto per corrispondenza, nonostante si riferisse solo alle elezioni parlamentari, fu pubblicata nel mese di ottobre e promulgata dal presidente solo in novembre, dopo che la Corte costituzionale ebbe rifiutato il ricorso presentato da ALDE e l'UDMR. Nel mese di maggio 2015, il presidente avvi\u00f2 consultazioni con i gruppi parlamentari riguardanti il quadro legislativo sul trattamento e la protezione dei dati personali nelle comunicazioni elettroniche. I leader dei partiti politici, quindi, firmarono un'iniziativa di legge di modifica e completamento della legge 506/2004.\nNella prima parte del mandato Iohannis ha pi\u00f9 volte espresso il suo desiderio di vedere un governo diverso da quello condotto da Victor Ponta, ma annunci\u00f2 che avrebbe lavorato nel quadro dei limiti istituzionali con il primo ministro a prescindere dalle divergenze politiche. I gi\u00e0 fragili rapporti fra i due, infatti, rischiarono di rompersi nel giugno 2015, quando la Direzione nazionale anticorruzione della Romania avvi\u00f2 un'inchiesta penale contro Victor Ponta per fatti commessi nel corso della sua carriera di avvocato. Iohannis, tuttavia, non pot\u00e9 procedette alla sua destituzione, poich\u00e9 la costituzione prevedeva la possibilit\u00e0 di sospendere un membro del governo solamente per crimini commessi nell'esercizio delle sue funzioni pubbliche. In tali circostanze, il Partito Nazionale Liberale propose al parlamento, senza successo, due distinte mozioni di censura contro il premier (il 5 giugno, e il 21 settembre). Le dimissioni di Victor Ponta, in ogni caso, avvennero ai primi di novembre 2015, come esito delle proteste popolari scaturite dalla tragedia del Club Collectiv.\nLe consultazioni per la formazione del nuovo esecutivo, per la prima volta nella storia della Romania, avvennero anche con i rappresentanti della societ\u00e0 civile e non solamente con i partiti politici. Nonostante le precedenti dichiarazioni a favore di un eventuale governo con a capo C\u0103t\u0103lin Predoiu, la scelta del presidente sul nuovo primo ministro ricadde sull'indipendente Dacian Ciolo\u0219, che form\u00f2 un governo tecnico.\nNel corso del mandato il presidente e il parlamento mostrarono opinioni divergenti su alcuni progetti, come quello delle pensioni speciali, sulle modifiche al codice fiscale o al voto per corrispondenza. Klaus Iohannis non esit\u00f2 a rivolgersi al parlamento per una revisione o alla Corte Costituzionale per la verifica di diversi progetti di legge emanati dalle camere o dall'esecutivo.\nDurante le proteste dell'inverno del 2017, Iohannis fu in mezzo ai manifestanti, mostrando il suo sostegno alla causa. Fu un fermo oppositore della controversa Ordinanza d'urgenza 13, che prevedeva la depenalizzazione di alcuni atti di corruzione. Fu anche uno strenuo sostenitore della celebrazione di un referendum sul proseguimento della lotta alla corruzione, problema costantemente tema di dibattito durante la campagna presidenziale del 2014.\nPolitica estera.\nIl primo anno di mandato fu caratterizzato da un tour internazionale del presidente, che visit\u00f2 circa 15 stati, nonch\u00e9 gli Stati Uniti. Il ritmo non fu mantenuto nel 2016, visto che Iohannis prefer\u00ec concentrarsi su alcuni paesi dell'UE.\nLa prima crisi importante gestita dal presidente fu quella migratoria e sull'introduzione di quote obbligatorie per gli immigrati da ospitare nel paese, caso per il quale Iohannis fu criticato per non aver risposto prontamente all'emergenza e perch\u00e9 sosteneva una posizione contraria a quella della Commissione europea. Inizialmente, infatti, la Romania respinse l'idea dell'introduzione di quote vincolanti, unendosi ad un gruppo di stati che, per\u00f2, non riusc\u00ec ad ottenere quanto sperato. In un secondo momento la Romania dichiar\u00f2 che tali quote potessero essere adottate, nonostante il crescente numero di persone richiesto dalla Commissione europea.\nIl secondo anno in carica fu segnato da un cambiamento di atteggiamento, con l'avvento a Palazzo Cotroceni, sede della presidenza della repubblica, del nuovo consigliere presidenziale in materia di politica estera, Bogdan Aurescu, che sostitu\u00ec Laz\u0103r Com\u0103nescu, indicato come ministro del governo Ciolo\u0219. Il nuovo obiettivo dichiarato dalla Romania fu quello di diventare un polo regionale, sia a livello politico, che nel campo della sicurezza.\nLa presidenza di Iohannis non manc\u00f2 di aspetti controversi, come nel caso della proposta della Romania di costituire un gruppo navale della NATO per le esercitazioni militari nel Mar Nero. Mentre l'accordo avrebbe dovuto essere siglato in occasione della visita di Iohannis in Bulgaria, il governo di Sofia si ritir\u00f2 solamente un giorno prima della firma del documento. Rappresent\u00f2 un successo, invece, l'istituzione della Brigata plurinazionale, con sede a Craiova, cui aderirono diversi stati. L'obiettivo era quello di trasformare la Romania nel principale partner di NATO e Stati Uniti nell'area dell'Europa dell'est, all'epoca minacciata dall'atteggiamento espansionista della Russia.\nPer quanto riguardava la Moldavia, Iohannis dichiar\u00f2 l'operazione di un cambiamento politico. Al posto del tradizionale sostegno riposto dalla Romania a determinate figure politiche del paese vicino, la presidenza avrebbe supportato le istituzioni statali, per renderle pi\u00f9 forti. Tali indicazioni furono alla base dell'istituzione di un elenco di obblighi che le autorit\u00e0 moldave avrebbero dovuto soddisfare per continuare ad accedere ai finanziamenti accordati dalla Romania.\nPer quanto riguardava la Brexit, votata dal referendum del Regno Unito nel 2015, la Romania cerc\u00f2 di trasmettere l'idea che la sua realizzazione non sarebbe stata una \"tragedia\", bens\u00ec un evento che avrebbe potuto offrire alla Romania un'opportunit\u00e0 per rafforzare il suo ruolo nell'Unione europea.\nPosizioni politiche.\nLotta anticorruzione.\nKlaus Iohannis \u00e8 un dichiarato sostenitore della lotta alla corruzione in Romania. Gi\u00e0 dall'assunzione dell'incarico presidenziale nel dicembre 2014, invi\u00f2 numerosi messaggi di apprezzamento per il lavoro della Direzione nazionale anticorruzione e, in riferimento a Victor Ponta, dichiar\u00f2 che non avrebbe collaborato con un premier accusato di corruzione.\nNel 2016 ricevette dalla Fondazione tedesca Hermann Ehlers un riconoscimento per il sostegno allo stato di diritto e alla lotta alla corruzione.\nIl 13 febbraio, 2017 il Parlamento all'unanimit\u00e0 diede il proprio parere favorevole sull'organizzazione di un referendum in tema di corruzione richiesto dal Presidente Iohannis.\nUnificazione della Romania con la Repubblica di Moldavia.\nDurante la campagna presidenziale del 2014, l'unificazione della Romania con la Repubblica di Moldavia era un tema molto dibattuto. Klaus Iohannis dichiar\u00f2 che \u00abl'unificazione \u00e8 una cosa che solo Bucarest pu\u00f2 offrire e che solo Chi\u0219in\u0103u pu\u00f2 accettare\u00bb, ribadendo che lo stato romeno aveva l'obbligo storico di sostenere il percorso europeo della Repubblica di Moldavia. La sua posizione, tuttavia, fu variabile. Nel mese di novembre 2016, Iohannis afferm\u00f2 che l'unificazione con la Moldova fosse possibile, ma non nell'immediato futuro. Contestualmente dichiar\u00f2 che i movimenti favorevoli all'unificazione avevano allontanato i moldavi dalla Romania.\nDiritti LGBT.\nDurante la campagna presidenziale del 2014, Klaus Iohannis ha dichiarato:\nNell'ottobre 2016 si dichiar\u00f2 contro il fanatismo religioso in merito alla proibizione del matrimonio tra persone dello stesso sesso. Inoltre, Iohannis lanci\u00f2 un appello per la tolleranza e l'accettazione di tutte le minoranze. Per la prima volta un presidente rumeno chiar\u00ec che le minoranze sessuali non dovrebbero essere discriminate. L'Ambasciatore degli Stati Uniti Hans Klemm si disse molto colpito dalla dichiarazione del presidente Iohannis sul matrimonio tra persone dello stesso sesso, mentre alcune pubblicazioni straniere, come \"Deutsche Welle\", \"Washington Post\" e \"The New York Times\", elogiarono il \u00abnotevole coraggio di optare per la modernit\u00e0\u00bb in un paese \u00abancora arretrato\u00bb.\nAspetti controversi.\nCause su propriet\u00e0 immobiliari.\nNel giugno 2014 un'inchiesta del quotidiano \"Evenimentul zilei\" accus\u00f2 Iohannis di aver costruito il proprio patrimonio immobiliare a spese dello stato. L'allora sindaco di Sibiu, infatti, si sarebbe arricchito tramite l'acquisizione di propriet\u00e0 da eredi che non avevano effettivamente diritto ai beni di cui erano entrati in possesso, ma che avevano ottenuto falsificando dei documenti con la complicit\u00e0 di Iohannis e della moglie Carmen.\nNel novembre 2015 fu costretto a restituire una casa nel centro di Sibiu dopo che il tribunale di Bra\u0219ov dichiar\u00f2 nullo l'atto di compravendita.\nSecondo i giornalisti di \"Rise Project\", la maggior parte degli edifici di propriet\u00e0 di Klaus Iohannis sarebbe connessa ad un'eredit\u00e0 ottenuta tramite la presentazione di falsi certificati. Nel 2017 a nome di Iohannis esistevano due procedimenti penali per falsificazione o uso di falso, uno archiviato e uno trasmesso alla DIICOT, ma senza alcuna formalizzazione di rinvio a giudizio.\nPresunta incompatibilit\u00e0 di funzioni.\nNel mese di gennaio 2015 Iohannis vinse il processo contro l'Agenzia nazionale per l'integrit\u00e0 (ANI), che lo accusava di incompatibilit\u00e0 tra i ruoli di sindaco di Sibiu e di rappresentante per il comune in seno all'assemblea generale degli azionisti delle societ\u00e0 \"SC Ap\u0103 Canal SA\" e \"SC Pie\u021be SA\". L'istruttoria era stata sospesa durante la campagna presidenziale per le elezioni del novembre 2014.\nOnorificenze.\nOnorificenze rumene.\nPersonalmente \u00e8 stato insignito dei titoli di:"}
{"id": "125422", "revid": "1573940", "url": "https://it.wikipedia.org/wiki?curid=125422", "title": "Proteles cristata", "text": "Il protele (Proteles cristata ) \u00e8 un piccolo mammifero carnivoro, pi\u00f9 precisamente insettivoro, originario dell'Africa orientale e meridionale. \u00c8 l'unica specie del genere Proteles .\nDescrizione.\nIl protele \u00e8 un membro della famiglia degli Ienidi; le sue uniche differenze dalla vera iena sono le seguenti: zampe anteriori con cinque dita invece di quattro, orecchie relativamente pi\u00f9 grandi e muso pi\u00f9 stretto. Anche le mandibole e i denti sono pi\u00f9 deboli di quelli della vera iena. Il corpo, un po' pi\u00f9 grande di quello di una volpe, ossia 48\u201350\u00a0cm alle spalle, pesa dai 9 ai 14\u00a0kg. Il pelo ha un colore giallo-grigio, con strisce nere, tranne le zampe che, al disotto del ginocchio, sono completamente nere. Inoltre il pelo \u00e8 lungo sul dorso e sul collo. Questa specie di criniera \u00e8 di solito liscia e appiattita, ma quando il protele \u00e8 spaventato i peli si drizzano intorno al collo o, in casi estremi, su tutta la linea mediana del dorso. Il nome afrikaans del protele, \"aardwolf\", significa \u00ablupo di terra\u00bb.\nDistribuzione e habitat.\nIn Africa il protele occupa un areale disgiunto: le due grandi aree in cui esso \u00e8 suddiviso, una nell'Africa orientale e nord-orientale e l'altra nell'Africa meridionale, distano tra loro 1500\u00a0km. La distribuzione \u00e8 determinata in gran parte dall'areale delle termiti del genere \"Trinervitermes\", che costituiscono la principale fonte di cibo del protele.\nL'areale settentrionale si estende dalla Tanzania centrale all'Uganda nord-orientale, all'Etiopia e alla Somalia, per poi restringersi lungo le coste di Eritrea e Sudan fino a raggiungere l'estremit\u00e0 sud-orientale dell'Egitto (Triangolo di Hala'ib). La presenza nel Gibuti \u00e8 dubbia. Un esemplare investito da un veicolo trovato nei pressi di Mbatwa, sui Monti Udzungwa, nel 2002, \u00e8 probabilmente il rappresentante settentrionale spintosi pi\u00f9 a sud di cui siamo a conoscenza.\nL'areale meridionale si estende su gran parte dell'Africa meridionale, fino a comprendere l'Angola sud-occidentale, lo Zambia meridionale (a sud del fiume Kafue) e il Mozambico sud-occidentale, ma la specie \u00e8 del tutto assente da Malawi, Tanzania meridionale e gran parte dello Zambia. Nel Lesotho la presenza della specie non \u00e8 mai stata accertata, ma la sua esistenza \u00e8 probabile.\nBiologia.\nAlimentazione.\nIl protele \u00e8 un animale timoroso, notturno, che raramente \u00e8 possibile vedere allo stato libero. La sua dieta altamente specializzata consiste principalmente di poche specie di termiti (del genere \"Trinervitermes\"). Il protele sembra localizzare la sua preda soprattutto dal rumore, ma la secrezione, dall'odore intenso, emessa per difesa dalle termiti soldato, costituisce per lui uno stimolo in pi\u00f9. Le termiti vengono catturate con rapidi movimenti della lunga lingua. Poich\u00e9 la saliva che copre la lingua \u00e8 appiccicosa, insieme al cibo viene ingerita anche una gran quantit\u00e0 di terra.\nIl comportamento del protele - inclusi il tempo di massima attivit\u00e0, il sistema di nutrimento e il sistema sociale - \u00e8 influenzato dalla sua dipendenza dalle termiti. Per la maggior parte dell'anno i periodi di attivit\u00e0 del protele sono simili a quelli delle \"Trinervitermes\", che sono poco pigmentate e non possono esporsi alla luce del sole, per cui vengono fuori nel tardo pomeriggio e nella notte. Le termiti si nutrono in colonna e il protele pu\u00f2 leccarne una gran quantit\u00e0 in una sola volta. Certi eventi stagionali, come l'inizio delle piogge nell'Africa orientale e le fredde temperature del pieno inverno nell'Africa meridionale, sembrano limitare l'attivit\u00e0 delle termiti. Allora i proteli spesso trovano un cibo alternativo nelle termiti pi\u00f9 grandi della specie \"Hodotermes mossambicus\", che sono pi\u00f9 pigmentate e che si possono trovare anche durante il giorno localmente distribuite nelle vaste aree in cui si nutrono. Queste termiti non rappresentano la fonte di cibo preferita durante l'anno, poich\u00e9 sono attive soprattutto in inverno e perch\u00e9 gli individui che si nutrono sono distribuiti in aree pi\u00f9 ampie delle \"Trinervitermes\".\nI proteli possono mangiare altri insetti oltre alle termiti o alle formiche e in qualche caso particolare piccoli mammiferi, uccelli di nido o carogne, che per\u00f2 costituiscono una parte minima della loro dieta.\nComportamento.\nI proteli cacciano solitari. Questo perch\u00e9 le \"Trinervitermes\" si nutrono in piccoli e fitti gruppi di 25\u2013100\u00a0cm, attraverso un'area vasta. Una coppia adulta di proteli occupa un'area di 1\u20132\u00a0km\u00b2 con la sua ultima cucciolata. Un protele intruso pu\u00f2 venire cacciato via fino a una distanza di 400 m, e se l'intruso si trattiene si tengono dei combattimenti molto seri. La maggior parte dei combattimenti hanno luogo durante la stagione degli amori, nella quale se ne verificano uno o due alla settimana. I combattimenti sono accompagnati da latrati rauchi o da una specie di ruggito con la criniera e i peli della coda completamente sollevati. A parte gli incontri aggressivi, il sistema territoriale sembra essere mantenuto anche attraverso la demarcazione.\nAmbedue i sessi hanno ghiandole anali ben sviluppate che possono venire estroflesse per lasciare una piccola scia nera di circa 5\u00a0mm di lunghezza, sui fili d'erba, di solito vicino a un termitaio. I proteli lasciano i segnali olfattivi di demarcazione durante la notte mentre vanno in giro nei loro territori di caccia. Quando si muovono all'interno dei loro territori, essi lasciano segnali odorosi solamente una volta ogni circa 20 minuti, passando sopra a vecchie tracce olfattive o intorno alle tane e ai mucchi di letame, dove essi lasciano un segnale olfattivo fino a cinque volte in una sola visita. La frequenza dei segnali aumenta in modo drastico quando stanno nutrendosi o pattugliando i confini del territorio, lasciando un segnale ogni 50 m. In questo modo un individuo pu\u00f2 depositare 120 segnali in due ore. Questa alta frequenza dei segnali \u00e8 ancor pi\u00f9 pronunciata durante la stagione dell'accoppiamento.\nRiproduzione.\nLe tane possono essere vecchie tane di oritteropo o di porcospino, o spaccature nella roccia, ma pi\u00f9 spesso sono dei buchi dalle dimensioni tipiche, che il protele stesso pu\u00f2 avere scavato od ottenuto allargando la tana di una lepre saltatrice.\nI proteli spesso visitano le vecchie tane, ma ne usano solo una o due contemporaneamente e cambiano tana dopo un periodo che va da un mese a sei settimane. Durante la stagione fredda essi si recano nella tana dopo il tramonto e dormono qualche ora. In estate restano fuori dell'ingresso della tana di notte e vanno sottoterra durante il giorno. Sebbene i proteli abbiano un rigoroso sistema territoriale, molti maschi sono inclini a spostarsi nei territori adiacenti, soprattutto durante la stagione delle nascite, quando i maschi residenti, come i maschi confinanti, possono accoppiarsi con le femmine. I piccoli, di solito 2-4, nascono in primavera o in estate. Vengono alla luce con gli occhi aperti ma sono indifesi ed escono dalla tana sotterranea solo dopo 6-8 settimane.\nDurante i primi pochi mesi, quando i piccoli sono ancora nella tana, il maschio pu\u00f2 trascorrere fino a sei ore per notte a guardia della tana, mentre la femmina esce in cerca di cibo. A circa 3 mesi di et\u00e0 i piccoli iniziano a nutrirsi di termiti, accompagnati almeno da uno dei due genitori; pi\u00f9 tardi, verso i 4 mesi, essi possono passare gran parte della notte nutrendosi da soli. Di solito dormono nella stessa tana della madre, mentre il maschio pu\u00f2 dormire con loro o in un'altra tana. All'inizio della successiva stagione della riproduzione, i giovani si allontanano dal territorio dei loro genitori e, quando nasce la nuova generazione, iniziano a nutrirsi in aree lontane dalla tana: la maggior parte dei quasi-adulti si \u00e8 gi\u00e0 allontanata dalla zona.\nNonostante questa migrazione annuale dei proteli, il ripopolamento delle aree per loro adatte \u00e8 molto limitato dalla persecuzione umana. I proteli sono stati uccisi talvolta a fucilate nell'errata credenza che attaccassero il bestiame.\nUn protele pu\u00f2 mangiare fino a 200.000 termiti in una notte e poich\u00e9 le \"Trinervitermes\" rappresentano una vera rovina per gli allevamenti di bestiame, la specie merita di essere protetta nelle aree in cui si trova in condizioni di essere minacciata."}
{"id": "125423", "revid": "1610933", "url": "https://it.wikipedia.org/wiki?curid=125423", "title": "Protele", "text": ""}
{"id": "125424", "revid": "1006354", "url": "https://it.wikipedia.org/wiki?curid=125424", "title": "Litocranius walleri", "text": "Il gerenuk o gherenuc (Litocranius walleri) \u00e8 un'antilope dell'Africa orientale. Ha un collo pronunciato e mangia le foglie pi\u00f9 alte degli alberi, cosa che la rendono simile alla giraffa; per questo motivo viene anche chiamata gazzella giraffa o antilope giraffa. Anche i nomi locali riflettono questa similitudine: \"gerenuk\", in somalo, significa \"col collo da giraffa\", e il nome swahili \"swala twiga\" significa proprio \"gazzella giraffa\".\nDescrizione.\nIl gerenuk pu\u00f2 pesare fino a 52\u00a0kg e superare l'altezza di 1\u00a0m al garrese, ed \u00e8 in grado di reggersi sulle zampe posteriori per brucare le foglie pi\u00f9 alte dei cespugli. Durante la stagione dell'accoppiamento, il collo del maschi pu\u00f2 apparire notevolmente ingrossato. I maschi hanno corte corna che ricordano i bracci di una lira. Il manto \u00e8 rossiccio sul dorso, pi\u00f9 chiaro sui fianchi e bianco nelle parti inferiori del corpo.\nBiologia.\nI gerenuk sono timidi e difficili da avvicinare. Se spaventati, corrono con il collo abbassato in avanti, in modo da poter passare sotto i rami. Si spostano in branchi dai 3 ai 10 individui.\nA differenza delle altre antilopi, i gerenuk non si nutrono di vegetazione bassa, ma delle foglie degli alberi.\nDistribuzione.\nUna delle aree naturali protette con una popolazione di gerenuk pi\u00f9 significativa \u00e8 la Riserva nazionale Samburu, in Kenya. L'animale si trova anche in alcune zone della Tanzania settentrionale, in Somalia ed Etiopia."}
{"id": "125425", "revid": "547034", "url": "https://it.wikipedia.org/wiki?curid=125425", "title": "Ordalia", "text": "L'ordalia (pronunciato: \"ord\u00e0lia\" alla latina o \"ordal\u00eca\" alla francese, dal latino medievale \"ordalium\" e dal longobardo \"orda\u00efl\" che significa \"giudizio di Dio\") \u00e8 un'antica pratica giuridica, secondo la quale l'innocenza o la colpevolezza dell'accusato venivano determinate sottoponendolo ad una prova dolorosa o a un duello. \nLa determinazione dell'innocenza derivava dal completamento della prova senza subire danni (o dalla rapida guarigione delle lesioni riportate) oppure dalla vittoria nel duello. L'ordalia, come il duello di Dio, era un \"iudicium Dei\": una procedura basata sulla premessa che Dio avrebbe aiutato l'innocente in caso lo fosse davvero.\nEtimologia.\n\"Ordalia\", parola derivante dal tedesco \"Ur-theil\", \u00e8 il giudizio divino, del quale restano tracce nel processo anglosassone (secondo il giurista Franco Cordero), con l'istituzione della giuria popolare: tipicamente dieci o dodici persone, che rappresentano l'\"orda\" (barbarica), che giudica in virt\u00f9 dell'autorit\u00e0 derivante dalla rappresentanza della trib\u00f9, succedanea di Dio.\nImportato in Italia in epoca longobarda e comune in tutto il mondo nel passato, questo tipo di processo sopravvisse fino al XVI secolo nell'Europa occidentale e pi\u00f9 a lungo altrove.\nNella lingua inglese attuale il termine \"ordeal\" \u00e8 usato ancora in senso figurato nel significato di una prova dura da affrontare.\nPrincipi e origini storiche.\nIl principio del \u201cgiudizio di Dio\u201d si basa su un sistema giudiziario antitetico rispetto a quello in vigore non solo in epoca moderna, ma anche a quello esistente in epoca romana. Il magistrato romano, infatti, oltre a possedere una formazione giuridica che lo metteva in condizione di esercitare una capacit\u00e0 critica di giudizio altamente sviluppata, operava in un sistema che gli consentiva un'adeguata ricerca di prove e testimonianze per poter emettere un giudizio equo (al di l\u00e0 di eccessi e storture presenti in ogni epoca e in ogni sistema giudiziario); il concetto di ricerca della verit\u00e0 non era ricondotto ad un fatto formale, ma si veniva formando a seguito di un'accurata ricerca di prove e di fatti. Il sistema barbarico \u00e8, al contrario, completamente formale, nel senso che la ragione non sta dalla parte di chi pu\u00f2 dimostrare la propria innocenza con fatti o testimonianze, ma piuttosto dalla parte di chi, per il solo fatto di aver superato una determinata formalit\u00e0, non pu\u00f2 che essere considerato innocente.\nLa giustizia non \u00e8 pertanto un'astrazione mentale frutto di un ragionamento e di una convinzione da parte del giudice, ma \u00e8 per il barbaro un'entit\u00e0 tangibile, qualcosa che si vede e si tocca. Il fondamento del giudizio era basato sul giuramento, che riconduceva il diritto ad un fatto religioso: col giuramento si chiamano a testimoni gli d\u00e8i, che possono vendicarsi in caso di spergiuro; nel caso di barbari convertiti al Cristianesimo il giuramento impegna direttamente la propria anima. Si tratta dunque di un elemento extragiudiziale, presupposto del giudizio che il magistrato dovr\u00e0 emettere ed elemento preliminare all'eventuale ordalia.\nFormulata l'accusa, al giudice spettava solo decidere se si doveva ricorrere al giuramento o al giudizio di Dio. Qui si esauriva la sua competenza, poich\u00e9 la sentenza era direttamente conseguente all'esito della modalit\u00e0 stabilita. Trattandosi in particolare il giuramento di un atto che rapportava l'uomo a Dio, erano necessarie alcune garanzie di solennit\u00e0, prima fra tutte l'intervento dei \"coniuratores\" (o \"sacramentales\"), generalmente parenti dell'accusato che giuravano insieme a lui, comunque non su fatti di cui erano a conoscenza, ma sul presupposto aprioristico dell'innocenza del congiunto. Si tratta in ogni caso di un progresso giuridico: i parenti sostituiscono il giuramento all'antica faida. Ma dalla mancanza di un segno tangibile di accettazione da parte di Dio deriva che a volte le parti, non convinte dalla sentenza scaturita dal giuramento, ricorressero di nuovo e comunque alla faida. Il giudizio di Dio, che a volte coesiste col giuramento, tenta dunque di superare questo problema.\nLa Chiesa non poteva infatti condividere la pratica dell'ordalia, che si configurava pur sempre come una sfida a Dio (per il fatto che doveva intervenire nelle questioni giudiziarie), ma non poteva neanche avversarla, col rischio di lasciare che le parti si facessero giustizia da sole. I termini del compromesso erano pertanto che al giudizio di Dio si dovesse ricorrere quando il giuramento non soddisfaceva le parti. Non \u00e8 chiaro se la prova veniva richiesta dall'accusato, a conferma della infondatezza dell'accusa, o dall'accusatore, a conferma di un suo sospetto formulato come accusa. Sembra comunque che si potessero verificare entrambe le ipotesi, con una maggior frequenza del primo caso.\nOrdalie \"antiche\".\nVi sono testimonianze antiche che fanno pensare a usanze analoghe all'ordalia. Riguardo alla Mesopotamia, si riferiscono all'ordalia del fiume o, pi\u00f9 precisamente, del dio fiume (sulle leggi della Mesopotamia cfr. il testo di Claudio Saporetti riportato in Bibliografia). Le pi\u00f9 antiche si ritrovano nel cd. \u201cCodice sumero di Ur-Nammu\u201c, sovrano che regn\u00f2 dal 2112 al 2095 a.C. L'ordalia \u00e8 prevista anche nel diritto babilonese ed in particolare nel Codice di Hammurabi, che regn\u00f2 dal 1792 al 1750 a.C. Ulteriori richiami alla prova del fiume sono contenuti nelle leggi cd. medioassire, relative al periodo dal 1424 al 1076 a.C. Nella maggior parte dei casi l'applicazione dell'ordalia \u00e8 prevista con riguardo ad ipotesi di accuse di adulterio mosse a donne maritate. In una fattispecie l'ordalia costituisce la prova per verificare la fondatezza o meno dell'accusa di stregoneria. Secondo una norma l'ordalia assume rilevanza in materia di divisione di eredit\u00e0 di beni, lasciati dal marito defunto alla vedova, tra questa ed i suoi cognati.\nIn epoca etrusca e successivamente romana, la cosiddetta \"poena cullei\" (da \"culleus\", sacco), sarebbe stata applicata a Roma dal tempo di Tarquinio Prisco, e consisteva nel legare i polsi e consegnare quindi una corta spada al presunto colpevole, chiudendolo poi in un sacco assieme ad un gallo, un cane, un serpente e una scimmia (o una capra) e quindi immergendo il sacco nelle acque del Tevere o di un altro corso d'acqua. Se la persona sottoposta a questo rito riusciva a liberarsi, aveva evidentemente il consenso degli dei, ed era dunque considerata innocente.\nUna variante di questa ordalia consisteva nell'incappucciare il condannato e legargli dietro alla schiena una mano. L'altra mano libera teneva una spada con la quale il condannato doveva combattere contro una bestia feroce. Se moriva, veniva seppellito insieme alla bestia dentro un sarcofago, su cui veniva poi dipinta una luna nera. Questo rito \u00e8 presente in alcune pitture etrusche, dove \u00e8 raffigurato anche il personaggio denominato \"Phersu\".\nValerio Massimo ricorda la prova cui dovette sottoporsi Tuccia, una vestale accusata di aver violato il voto di castit\u00e0 (\"incestum\"). La vestale chiese di poter provare la sua innocenza sottoponendosi a una prova consistente nel tentare di raccogliere l'acqua del Tevere con un setaccio, dopo aver richiesto l'aiuto della dea Vesta. La prova riusc\u00ec e Tuccia venne ritenuta innocente.\nPresso gli Ebrei \u00e8 registrata una forma di ordalia dell'acqua, che consisteva nel consumo di \"acqua amara\" senza subire danno. Si tratta di una pena presente nella Torah come prova per una donna accusata di aver commesso adulterio, e viene chiamata Sotah. \nModalit\u00e0 del giudizio di Dio.\nNell'Europa medievale l'ordalia era spesso \"del fuoco\" o \"dell'acqua\": generalmente metallo incandescente nel primo caso e acqua bollente nel secondo, ma lo svolgimento esatto dell'ordalia variava anche notevolmente tra aree geografiche ed epoche. A seconda dei costumi del periodo, l'innocenza era mostrata da una completa assenza di lesioni, oppure le ferite venivano fasciate ed in seguito esaminate per verificarne la guarigione o la suppurazione.\nGli elementi delle ordalie erano solitamente sotto il controllo e la supervisione del clero locale, a cui venivano affidate dal giudice. Il giudizio di Dio diveniva cos\u00ec, tra formule, preghiere, benedizioni e Messa, una cerimonia con caratteristiche di funzione religiosa, con il conseguente rispetto reverenziale del popolo. Le registrazioni giudiziarie di questi procedimenti indicano che un discreto numero di accusati venne scagionato dall'ordalia. Del resto, poich\u00e9 i sacerdoti conoscevano i loro parrocchiani e ascoltavano le loro confessioni, sembra probabile che l'ordalia venisse aggiustata in qualche modo, per ottenere un verdetto che il sacerdote riteneva giusto.\nIl clero stesso non era disposto a sottoporsi ai rischi del giudizio di Dio, quindi veniva prevista per i religiosi l\"'ordalia del pane\": un pezzo di torta, di pane o di formaggio (chiamato \"boccone maledetto\"), veniva posto sull'altare della chiesa. L'accusato veniva portato all'altare e recitava una preghiera, con l'effetto che Dio avrebbe inviato l'arcangelo Gabriele a bloccare la sua gola e farlo soffocare se colpevole. Pochi vennero condannati da questo processo, anche se \u00e8 plausibile che le dimensioni del boccone fossero stabilite dall'inquisitore, che certamente aveva una conoscenza del comportamento dell'accusato che gli derivava dal confessionale.\nLe cronache riportano diversi tipi di ordalia, ma si tratta esclusivamente di quelli che la Chiesa tollerava e che erano accompagnati da cerimonie liturgiche. Tra i pi\u00f9 frequenti, il giudizio dell'acqua: una volta espletati i riti e le formule religiose, l'accusato (o una tavola con inciso il suo nome) veniva immerso in acqua legato; se, riportato a galla con la fune, era ancora vivo, era dimostrata la sua innocenza, ma se l'acqua lo respingeva e galleggiava da solo era colpevole. Ma esisteva anche la versione opposta: Gregorio di Tours (VII secolo) registr\u00f2 la comune aspettativa che con una pietra da mola attorno al collo il condannato sarebbe affogato: \u00abI crudeli pagani lo gettarono [Quirino, vescovo della Sisak] in un fiume con una pietra da mola legata al collo, e quando cadde in acqua venne sostenuto a lungo sulla superficie da un miracolo divino, e la acque non lo risucchiarono poich\u00e9 il peso dei crimini non gravava su di lui\u00bb.\nUna variante dell'ordalia dell'acqua era la richiesta di togliere una pietra da un pentolone di acqua bollente, o comunque di immergervi una mano. Le conseguenze riportate (e in ogni caso i tempi e le condizioni di guarigione) indicavano la colpevolezza o l'innocenza. Varie forme erano previste anche nell'ordalia del fuoco: una pratica di origine scandinava e anglosassone imponeva che l'accusato tenesse le mani sopra un ferro rovente o che facesse nove passi reggendo con entrambe le mani una barra di ferro incandescente. Una versione inglese prevedeva che l'accusato, bendato, camminasse su nove lame incandescenti poste sul pavimento. Prova molto comune era il duello, inizialmente un modo concordato tra le parti per dirimere la lite senza alcun ricorso alla presenza divina, e pertanto disapprovato dalla Chiesa (che, peraltro, avversava tutte le forme cruente di ordalia), che poi, col tempo, fin\u00ec per apprezzare questo tipo di giudizio come un mezzo per ribadire i diritti di chiese e monasteri.\nOvviamente gli ecclesiastici delegavano il duello a loro campioni, ed i monasteri pi\u00f9 ricchi potevano scegliere il meglio dei combattenti a disposizione. Di conseguenza, chi aveva questioni aperte con i monasteri il pi\u00f9 delle volte preferiva sottostare alle pretese dei monaci. Ma il duello (derivazione della faida) solo col tempo si \u00e8 assimilato all'ordalia, e come tale veniva utilizzato, in generale, per delitti di particolare gravit\u00e0. Era preceduto dal giuramento di combattere per la verit\u00e0, ed era dunque anch'esso una formalit\u00e0 connessa al giuramento; chi perdeva il duello, quando non perdeva anche la vita, oltre alle conseguenze primarie dello scontro, subiva anche il taglio della mano per spergiuro. Il duello si svolgeva in un \"campus\", e \"campiones\" erano i protagonisti, quando non si trattava dei diretti interessati..\nAlcune ordalie erano meno dolorose e cruente, spesso basate su credenze magiche: sia la coscinomanzia sia l'assinomanzia erano considerate ordalie, ma senza il danno provocato durante il processo per determinare la colpevolezza. La pratica per cui si credeva che le ferite di un cadavere assassinato si sarebbero riaperte e avrebbero sanguinato alla presenza dell'assassino, era anch'essa un'ordalia, usata per l'ultima volta in Inghilterra nel 1628. Pungere una presunta strega per cercare il marchio del diavolo pu\u00f2 essere considerato un tipo di ordalia; anche Matthew Hopkins sottopose le sue vittime a questa pratica. Queste ultime ordalie avevano pi\u00f9 i modi della divinazione, usata come strumento per investigare i crimini, che come processo vero e proprio.\nAbolizione.\nNella \"common law\" inglese, l'ordalia inizi\u00f2 a cadere in disuso a partire dall'assise di Clarendon (1166), istituita da Enrico II d'Inghilterra. Continu\u00f2 ad essere usata, giudiziariamente o extragiudiziariamente, in casi in cui non si riteneva possibile alcun'altra prova, come per omicidi senza testimoni o per crimini come la stregoneria. Un altro colpo contro l'ordalia venne portato nel 1215, quando il quarto concilio laterano viet\u00f2 al clero cattolico di amministrare le ordalie. Poich\u00e9 le circostanze suggeriscono che l'intervento del clero fosse centrale nel risultato delle ordalie, questa proibizione intralci\u00f2 gravemente la pratica.\n Quando la persecuzione delle streghe infine si estinse nel XVII secolo, le ultime vestigia dell'ordalia si estinsero con essa. L'ordalia era qualcosa di differente dalla \"pena forte e dura\", che prevedeva di schiacciare con dei grossi pesi una persona accusata, che si rifiutava di presentare una dichiarazione di colpevolezza o di innocenza, finch\u00e9 non cedeva o moriva.\nNelle costituzioni di Melfi del 1231, anche Federico II di Svevia proib\u00ec l'ordalia poich\u00e9 era considerata \"irrazionale\".\nSopravvivenza della pratica dell'ordalia vi furono secondo alcuni (tale \u00e8 l'opinione di Voltaire ad esempio) sotto fattispecie di tortura giudiziaria, anche del testimone, fino al XVIII secolo, sia in ambito secolare che dell'Inquisizione, nel caso (oltre che di estorcere confessioni) che le parole del soggetto non fossero dai giudici dell'epoca considerate veritiere o attendibili, quando con l'illuminismo tali pratiche furono definitivamente eliminate."}
{"id": "125427", "revid": "438678", "url": "https://it.wikipedia.org/wiki?curid=125427", "title": "Rino Parenti", "text": "Fu presidente del CONI, per pochi mesi fra il 1939 ed il 1940.\nBiografia.\nGerarca fascista, alla costituzione del Ente Sportivo Provinciale Fascista (E.S.P.F.) di Milano nel 1927 ricevette dalla Federazione Provinciale Fascista la carica di Presidente o capo ufficio, con vice presidente Ernesto Torrusio.\nIl 26 giugno del 1933 fu nominato Federale di Milano, restando in carica fino al 1\u00ba gennaio 1940 quando fu sostituito da Luigi Gianturco.\nNel 1939 divenne consigliere nazionale della Camera dei Fasci e delle Corporazioni.\nDal 1\u00ba settembre 1942 fino al 1\u00ba agosto 1943 fu prefetto di Como.\nNell'ottobre del 1943 ader\u00ec alla Repubblica Sociale Italiana e il 1\u00ba ottobre 1943 fu nominato Capo della Provincia di Sondrio, incarico che mantenne ininterrottamente fino alla fine della guerra.\nCon la caduta della Repubblica Sociale Italiana fu preso prigioniero e imprigionato nel carcere di Sondrio."}
{"id": "125428", "revid": "1564499", "url": "https://it.wikipedia.org/wiki?curid=125428", "title": "Raffaele Manganiello", "text": "Biografia.\nNel 1920 si iscrisse ai Fasci di Firenze, citt\u00e0 ove intanto si era trasferito. Due anni dopo, quando partecip\u00f2 alla marcia su Roma, era ormai uno dei capi riconosciuti del movimento fiorentino. Nel 1932 divenne segretario federale ad Imperia, poi, nel 1934, fu trasferito a Catanzaro, quindi nel 1937 a Cosenza e per pochi mesi a Rodi nel 1940, dove esercit\u00f2 anche la funzione d'ispettore del partito per il Dodecaneso.\nNel 1939 divenne consigliere nazionale della Camera dei Fasci e delle Corporazioni.\nL'8 novembre del 1940 assunse l'incarico di Presidente del Comitato Olimpico Nazionale Italiano (C.O.N.I.), che mantenne fino al 25 luglio del 1943. Alla direzione del CONI fu sostituito da una gestione commissariale.\nAll'indomani della caduta del governo fascista venne sollevato dall'incarico e recluso nel penitenziario romano di Forte Boccea. Liberato in seguito all'occupazione tedesca della capitale, ader\u00ec con entusiasmo alla Repubblica Sociale Italiana. Il 1\u00ba ottobre 1943 Mussolini lo nomin\u00f2 prefetto e capo della provincia di Firenze. Nel dicembre dello stesso anno, affid\u00f2 la creazione dell'Ufficio degli affari ebraici (che ebbe sede presso un locale confiscato all'avvocato ebreo Bettino Errera), all'antisemita Giovanni Francesco Martelloni.\nEsercit\u00f2 questa carica fino al 23 luglio 1944 allorch\u00e9, si trasfer\u00ec al nord, nelle terre rimaste sotto il controllo della Repubblica Sociale. Stabilitosi a Varese, Manganiello fu nominato prefetto di Torino al posto di Paolo Zerbino.\nLa cattura e l'uccisione.\nTuttavia, proprio mentre, privo di scorta, si accingeva a raggiungere a bordo della sua Aprilia la nuova sede che gli era stata assegnata, il 14 settembre 1944 fu preso prigioniero al casello autostradale di Rondissone (Torino) da una pattuglia partigiana, comandata dal \"Diavolo rosso\" Battista Caperone. Manganiello tent\u00f2 di fornire le false generalit\u00e0 del veterinario Mario Visconti ma i documenti sequestratigli erano inequivocabili. Insieme ai compagni di viaggio fu prelevato e consegnato ad un gruppo guidato dal vicecomandante Trancia (un ragazzo poco pi\u00f9 che ventenne). Dopo l'uccisione della sua scorta (i brigadieri della Polizia Repubblicana Alceo e Francesco Gabriellini) e dell'ausiliaria Dorotea Lantieri (che incinta aveva chiesto un passaggio per Torino), fu fucilato il giorno stesso presso Mazz\u00e8 (Torino) da elementi partigiani. I corpi completamente denudati furono gettati nel fiume Dora.\nAlla sua memoria fu intitolata la Brigata Nera di Firenze, \"Raffaele Manganiello\"."}
{"id": "125429", "revid": "125248894", "url": "https://it.wikipedia.org/wiki?curid=125429", "title": "Cancelliere del Reich", "text": "Cancelliere del Reich (in ted. \"Reichskanzler\") \u00e8 il termine utilizzato per definire il capo del governo tedesco durante l'Impero tedesco (1871-1918), la Repubblica di Weimar (1919-1933) e il Terzo Reich nazionalsocialista (1933-1945).\nL'Impero tedesco.\nLa costituzione dell'Impero Tedesco (1871) era stata preceduta nel 1867 dalla fondazione della Confederazione della Germania del Nord che disponeva di alcuni organi di governo federali: un Bundesrat formato dai rappresentanti degli stati membri e presieduto dal sovrano di Prussia, una rappresentanza parlamentare chiamata Reichstag e un rudimentale esecutivo presieduto dal primo ministro prussiano Otto von Bismarck in qualit\u00e0 di Cancelliere della Confederazione.\nIl termine Cancelliere venne in seguito utilizzato per definire la figura istituzionale del primo ministro federale dell'Impero Germanico per distinguerlo dai capi dei governi dei singoli stati membri. \nDal 1871 al 1918 il cancelliere del Reich rispondeva direttamente e unicamente all'Imperatore che lo nominava e lo destituiva. Il Reichstag non aveva, formalmente, nessuna influenza sulla scelta, sulla sua nomina o sulla sua destituzione. Nei fatti taluni cancellieri nel periodo dell'impero dovettero dimettersi per crisi parlamentari.\nD'altro lato il cancelliere del Reich non aveva alcun potere legislativo, nella sua carica non era nemmeno legittimato a prendere parte alle sedute del Reichstag n\u00e9 tantomeno a prendervi la parola in assenza di uno specifico mandato.\nLa Repubblica di Weimar.\nNel novembre 1918 la Germania divenne una repubblica, quindi le sue istituzioni furono sostituite da un rivoluzionario Consiglio dei rappresentanti del popolo.\nNel 1919 venne ricostituito un governo ma come segnale di rinnovamento venne modificata la terminologia usata fino ad allora, il governo venne chiamato \"Governo del Reich\" presieduto da un \"Primo ministro del Reich\". Il termine per\u00f2 non riusc\u00ec ad entrare nell'uso comune e gi\u00e0 nell'agosto del 1919 si ritorn\u00f2 ad usare il termine \"Reichskanzler\", ossia \"Cancelliere del Reich\".\nAnche nella Repubblica di Weimar (1919-1933) il Cancelliere era nominato e destituito dal capo dello stato, ora un Presidente del Reich, ma era responsabile anche nei confronti del Reichstag.\nIl Terzo Reich.\nCon la nomina di Adolf Hitler a cancelliere del Reich termin\u00f2 in breve tempo la democrazia parlamentare. Alla morte del Presidente Paul von Hindenburg, Hitler assunse in s\u00e9 le cariche di Capo dello Stato e del Governo assumendo il titolo di F\u00fchrer und Reichskanzler (F\u00fchrer e Cancelliere del Reich) fino al suo suicidio nel 1945. \nNelle sue ultime volont\u00e0, Hitler nomin\u00f2 come Reichspr\u00e4sident Karl D\u00f6nitz e come Cancelliere Joseph Goebbels. La carica di quest'ultimo, per\u00f2, non dur\u00f2 nemmeno due giorni, perch\u00e9 Goebbels mor\u00ec suicida assieme alla moglie Magda nel bunker della cancelleria poco dopo aver fatto avvelenare i loro sei figli.\nMorto Goebbels il nuovo Presidente D\u00f6nitz, affid\u00f2 al ministro delle finanze del Reich Conte Schwerin von Krosigk la conduzione di un governo provvisorio, il quale tuttavia non assunse la carica di Cancelliere del Reich, preferendo quella di Primo ministro. Quest'ultimo governo del Reich, che non possedeva il controllo della maggior parte dei propri territori, venne deposto formalmente dagli Alleati il 23 maggio 1945."}
{"id": "125430", "revid": "1005847", "url": "https://it.wikipedia.org/wiki?curid=125430", "title": "Cancelliere federale (Germania)", "text": ""}
{"id": "125432", "revid": "123849289", "url": "https://it.wikipedia.org/wiki?curid=125432", "title": "Algebra relazionale", "text": "In informatica l'algebra relazionale e il collegato calcolo relazionale fanno parte dell'insieme di linguaggi che permettono di esaminare le query (interrogazioni) da effettuare nell'ambito della gestione/utilizzo di un database. \nSi tratta di un linguaggio procedurale, cio\u00e8 una descrizione della procedura da attuare per ottenere il risultato. Mentre il calcolo relazionale invece \u00e8 un linguaggio dichiarativo, che permette di descrivere le propriet\u00e0 del risultato invece che il modo per ottenerlo. Il risultato pu\u00f2 essere calcolato sia sulle tuple (i singoli record che compongono la tabella) che sui domini (campo di applicazione della tabella). In matematica \u00e8 una struttura algebrica, pertinente alla logica e alla teoria degli insiemi, ovvero \u00e8 un ramo della logica del primo ordine (e degli insiemi) e si occupa di relazioni chiuse e operatori: gli operatori operano su una o pi\u00f9 relazioni e danno sempre come risultato un'altra relazione.\nDescrizione.\nOperatori dell'algebra relazionale.\nL'algebra relazionale ha 6 operatori di base, nessuno dei quali pu\u00f2 essere omesso senza perdere in espressivit\u00e0, e diversi operatori derivati, che possono cio\u00e8 essere definiti come combinazione di operatori primitivi.\nOperatori fondamentali (di base):\nOperatori derivati (da quelli di base):\nIndichiamo con r(R), la relazione r definita sullo schema R. R \u00e8 un insieme di attributi.\nUnione, intersezione, differenza.\nDato che le relazioni sono degli insiemi ha senso definire su di esse gli operatori insiemistici tradizionali come unione, differenza e intersezione. L'unico vincolo \u00e8 quello di avere delle tuple omogenee cio\u00e8 definite sugli stessi attributi. \nRidenominazione.\nL'operatore di ridenominazione, formula_4, modifica lo schema di una relazione,\ncambiando i nomi di uno o pi\u00f9 attributi. Quest'operazione \u00e8 molto utile per ottenere delle tuple omogenee quando non lo sono anche se il campo semantico di applicazione della query lo \u00e8. Sia formula_5 una relazione definita sull'insieme di attributi formula_6 e sia formula_7 un (altro) insieme di attributi con ordinamento per gli attributi in formula_6 e un ordinamento per quelli in formula_7. Allora la ridenominazioneformula_10 contiene una tupla formula_11 per ciascuna tupla formula_12 in formula_5, definita come segue: formula_11 \u00e8 una tupla su formula_7 e formula_16, per formula_17. La definizione conferma che ci\u00f2 che cambia sono i nomi degli attributi, mentre i valori rimangono inalterati e vengono associati ai nuovi attributi.\nProdotto cartesiano.\n\u00c8 definito solo nel caso in cui le relazioni non abbiano attributi in comune, e al contrario dell'omonimo operatore sugli insiemi, il risultato non \u00e8 un insieme di tuple, ma un'unica tupla composta dalle due tuple delle relazioni originarie.\nSelezione.\n\u00c8 un operatore unario e restituisce come risultato una relazione.\nChiamiamo \"formula relazionale\" un'espressione che mette in relazione attributi per mezzo degli operatori =,!= (\"diverso da\"),&lt;,&gt;,formula_18,formula_19. Sia r(X) una relazione sull'insieme di attributi X, e F una formula relazionale. La selezione di r rispetto a F, denotata da \"S\" F(r), \u00e8 una relazione definita su X, contenente le tuple di r che rendono F vera, cio\u00e8 la selezione da una tabella non \u00e8 altro che l'insieme di righe che appartengono alla tabella e che soddisfano una serie di condizioni indicate nella selezione stessa.\nProiezione.\nL'operatore di proiezione effettua una modifica al \"grado\" della relazione a cui si applica. Il simbolo \u00e8 formula_20 a pedice del quale viene indicata la lista degli attributi che costituiscono la nuova relazione, tali attributi sono un sottoinsieme degli attributi della relazione originale.\nLa proiezione formula_21 produce una relazione formula_22 il cui \"schema\" \u00e8 l'insieme degli attributi formula_23 e la cui \"istanza\" \u00e8 la restrizione delle tuple di formula_5 sugli attributi formula_23.\nFormalmente la proiezione elimina le tuple che dovessero risultare duplicate nella relazione finale, infatti istanze con presenza di tuple duplicate non sono ammesse dal modello relazionale.\nJoin.\nIl join \u00e8 un\"'operazione binaria\" che si applica a due relazioni formula_26 ed formula_27.\nLa funzione del join \u00e8 unire tuple logicamente collegate delle due relazioni in un'unica tupla.\nLa relazione risultante formula_28 ha come schema l'insieme degli attributi di R ed S, mentre l'estensione viene espressa come il prodotto cartesiano di R ed S seguito dalla selezione delle tuple che soddisfano la \"condizione di join\".\nL'operatore di join non \u00e8 un operatore elementare dell'algebra relazionale ed \u00e8 definito nel seguente modo: formula_29. Per il significato e la sintassi della condizione di selezione formula_30 vedere l'operatore di selezione.\nNel caso che il criterio di selezione delle tuple sia determinato da un operatore di confronto (&lt;,&gt;,=,ecc.) si pu\u00f2 parlare di \"theta-join\". Un caso particolare del theta-join \u00e8 l\"'equi-join\", in cui si applica l'operatore di uguaglianza.\nNel caso si voglia eseguire un equi-join su attributi con lo stesso nome, si pu\u00f2 ricorrere a un'operazione particolare chiamata \"natural-join\". In presenza di due attributi uguali, viene rinominato l'attributo comune in una delle due relazioni, viene eseguito l'equi-join rispetto ai due attributi, e viene eliminata una delle colonne che risultano uguali. Nel natural-join, quindi, la condizione di join \u00e8 implicita, e lo schema della relazione risultante \u00e8 l'insieme degli attributi di R ed S meno uno degli attributi uguali.\nDivisione.\nLa divisione \u00e8 un'operazione binaria che si applica a due relazioni formula_5 ed formula_32, rispettivamente con schemi relazionali formula_33 ed formula_34, dove formula_35 \u00e8 un sottoinsieme proprio di formula_36 (e quindi formula_37 sempre).\nLa relazione risultante, formula_38, \u00e8 detta il quoziente della divisione di formula_5 per formula_32 e ha come schema formula_41, cio\u00e8 l'insieme degli attributi di formula_36 non compresi in formula_35. In essa saranno presenti tutte (e solo) le tuple formula_44 tali che per ogni tupla formula_45 di formula_32, la tupla risultante formula_47 appartenga ad formula_5.\nPi\u00f9 precisamente formula_49"}
{"id": "125436", "revid": "453768", "url": "https://it.wikipedia.org/wiki?curid=125436", "title": "Somalia italiana", "text": "La Somalia italiana ( \"Al-Sumal Al-Italiy\", in somalo \"Dhulka Talyaaniga ee Soomaaliya\", in inglese \"Italian Somaliland\") fu dal 1889 al 1908 un protettorato e dal 1908 una colonia italiana. Nel 1936 divenne Governatorato della Somalia nell'Africa orientale italiana. Nel corso della Seconda guerra mondiale, nel 1941, fu occupata dal Regno Unito e rimase tale fino al 1949-1950. Dal 1950 al 1960 fu sotto amministrazione fiduciaria italiana per conto dell'ONU. La storia della Somalia come stato sovrano inizia a partire dal 1960.\nStoria.\nPrimi possedimenti e protettorato.\nI primi tentativi di penetrazione italiana in Africa risalgono al 2 ottobre 1869, quando il governo italiano, guidato dal presidente Luigi Federico Menabrea, stipulava un trattato segreto per comprare terreno sulle coste dell'Eritrea allo scopo di promuovere il colonialismo italiano. Quando il Khedivato di Egitto si ritir\u00f2 dal Corno d'Africa nel corso del 1884, i diplomatici italiani stipularono un accordo con il Regno Unito per l'occupazione del porto di Massaua che assieme ad Assab formarono i cosiddetti \"Possedimenti italiani nel Mar Rosso\" (dal 1890 denominati Colonia eritrea). Con la spedizione del Mar Rosso del 1885 si pose la base per un progetto che avrebbe dovuto sfociare nel controllo dell'intero Corno d'Africa con inclusa la Somalia.\nAgli inizi degli anni 1880 questa zona era abitata da popolazioni etiopiche, dancale, somale e oromo. Mentre le coste del Mar Rosso erano sottoposte alla sovranit\u00e0 egiziana, la Somalia si articolava in pi\u00f9 sultanati (con il Warsangali, Migiurtinia, Obbia, Zanzibar e Geledi); infine, l'Etiopia era retta dal Negus Neghesti (Re dei Re) Giovanni IV, con la presenza di un secondo Negus (Re) nei territori del sud: Menelik.\nLa fine del XIX secolo ebbe un enorme impatto sull'assetto del Corno d'Africa. Le potenze europee che si contendevano il controllo dell'area (Regno Unito, Regno d'Italia e Francia) guadagnarono i primi punti d'appoggio in Somalia attraverso la firma di accordi e contratti con i vari sultani somali che controllavano la regione, come Yusuf Ali Kenadid, Osman Mahamuud e Mohamoud Ali Shire. I britannici stabilirono il Protettorato della Somalia britannica, futuro Somaliland, nel 1886 dopo la ritirata egiziana e il trattato con il clan Warsangeli. La parte pi\u00f9 settentrionale del territorio fu data alla Francia, che stabil\u00ec la Somalia francese, costituita dai territori degli Afar e degli Issa. L'area meridionale venne occupata dall'Italia.\nAlla fine del 1888, il sultano Yusuf Ali Kenadid aveva infatti stipulato un trattato con gli italiani, rendendo il suo Sultanato di Obbia un protettorato italiano. Il suo rivale Osman firm\u00f2 un accordo simile per il suo Sultanato della Migiurtinia l'anno successivo. Entrambi i sovrani avevano firmato i trattati di protettorato per favorire i propri obiettivi espansionistici: Kenadid cercava di utilizzare il supporto dell'Italia nella sua controversia con il Sultanato di Zanzibar sul territorio di Uarsceik, oltre che nella sua lotta di potere in corso con il Boqor Osman stesso. Sia Kenadid che il suo rivale Osman speravano di sfruttare gli interessi contrastanti tra le potenze imperiali europee che stavano cercando di prendere il controllo del Corno d'Africa, evitando l'occupazione diretta dei loro territori.\nGli italiani, dal canto loro, erano interessati a questo paese in gran parte desertico soprattutto per i suoi porti, dei quali i pi\u00f9 settentrionali potevano concedere loro l'accesso allo strategicamente importante Canale di Suez ed al Golfo di Aden. L'ultimo pezzo di terra acquisito dall'Italia in Somalia al fine di formare la Somalia Italiana era la regione di Chisimaio, che prima della prima guerra mondiale era stata controllata dalla Gran Bretagna.\nTuttavia, il rapporto tra Obbia e Italia si era inasprito quando il sultano Kenadid aveva rifiutato la proposta degli italiani di consentire a un contingente britannico di sbarcare nel suo sultanato, in modo da proseguire la loro battaglia contro le forze dervisce del leader religioso e nazionalista somalo Mohammed Abdullah Hassan. Visto come una minaccia, Kenadid fu infine esiliato ad Aden, in Yemen, e poi in Eritrea, era suo figlio ed erede al trono Ali Yusuf.\nAlla fine del XIX secolo, in Italia si era sviluppato un crescente movimento politico-sociale che spingeva per espandere le aree di influenza in Africa, dal momento che molti altri paesi europei si stavano muovendo in questa direzione, mentre l'Italia rimaneva al palo. Nella situazione di grave carenza di capitali e di gravi problemi economici in cui versava il Paese, la Somalia era appetibile, pi\u00f9 che per le sue risorse primarie, per i suoi porti e per le regioni a cui questi davano accesso.\nCesare Correnti organizz\u00f2 una spedizione per conto della Societ\u00e0 geografica italiana nel 1876. L'anno successivo venne pubblicato da Manfredo Camperio \"L'Esploratore \", il diario del viaggio. Nel 1879 venne costituita la Societ\u00e0 di Esplorazioni Commerciali in Africa, con il coinvolgimento dell'establishment industriale italiano del tempo. Nello stesso anno venne istituito in Somalia il \"Club Africano\", che tre anni pi\u00f9 tardi divenne la \"Societ\u00e0 Africana d'Italia\".\nQuesto percorso sub\u00ec un'accelerazione, quando il massacro nel gennaio 1887 di 500 soldati della colonna \"De Cristoforis\" a Dogali, in Eritrea, da parte delle milizie di Ras Alula Engida caus\u00f2 in seguito la formazione di un nuovo governo da parte del Presidente del Consiglio Agostino Depretis, che mor\u00ec a luglio. Gli subentr\u00f2 Francesco Crispi, che aveva nuovi piani per la creazione di nuove aree per l'immigrazione per gli italiani. Il 2 maggio 1889 Menelik II, imperatore d'Etiopia, e l'Italia firmarono un trattato di pace. Pochi anni dopo, nel 1895, l'Italia scaten\u00f2 la prima guerra italo-abissina contro l'Etiopia attaccando dai suoi territori in Eritrea e Somalia.\nSomalia italiana.\nL'8 febbraio 1889 venne sancito il protettorato italiano sul Sultanato di Obbia. Nel novembre dello stesso anno l'Italia proclam\u00f2 il protettorato sui tratti di costa compresi tra Uarsceik, Mogadiscio, Merca e Brava. Nel marzo 1891 Vincenzo Filonardi occup\u00f2 il villaggio costiero somalo di Ataleh che ribattezz\u00f2 \"Itala\".\nNel 1908 anche il Sultanato di Geledi, ormai in declino sotto il regno del sovrano Osman Ahmed, venne proclamato protettorato italiano. Con la morte del sultano nel 1910 venne definitivamente annesso alla Somalia italiana. \nIl 12 agosto 1892 Mogadiscio, Merca, Bava e Uarsceik vennero concesse in affitto dal Sultanato di Zanzibar all'Italia per 25 anni. Nel 1905 il governo italiano assunse direttamente la responsabilit\u00e0 di creare una colonia nel sud della Somalia a seguito delle accuse rivolte alla Societ\u00e0 del Benadir di aver tollerato o addirittura collaborato alla perpetuazione della tratta degli schiavi. L'organizzazione amministrativa venne affidata al governatore Mercantelli, che organizz\u00f2 la colonia nelle sei suddivisioni amministrative di Brava, Merca, Lugh, Itala, Bardera e Giumbo.\nIl 5 aprile 1908 il Parlamento italiano approv\u00f2 la legge che riuniva tutti i possedimenti italiani nella Somalia meridionale in un'unica entit\u00e0 amministrativa chiamata \"Somalia Italiana\". Tale legge stabiliva inoltre le competenze in materia coloniale tra il Parlamento, il Governo del Regno ed il governo della colonia. Quest'ultimo veniva notevolmente potenziato: il governatore civile controllava i diritti di esportazione, regolava il tasso di cambio, stabiliva la tassazione sulle attivit\u00e0 dei nativi e regolamentava tutti i servizi e le materie civili relative alla caccia e la pesca; inoltre deteneva il comando delle forze di polizia. Il controllo italiano rimase effettivamente limitato alle sole zone costiere fino al 1920. Dopo il crollo del movimento di resistenza di Hassan, i vari clan della Somalia settentrionale tornarono a scontrarsi tra di loro per controversie di confine. Il governo della colonia lavor\u00f2 per cercare di mantenere la pace tra i vecchi clan, pur mantenendo uno stretto controllo militare sulla regione.\nSviluppo economico.\nNel 1920, Luigi Amedeo di Savoia-Aosta fond\u00f2 la \"Societ\u00e0 Agricola Italo-Somala\" (SAIS), al fine di esplorare il potenziale agricolo africano. Con la salita al potere del fascismo, il 5 dicembre 1923 si insedi\u00f2 come governatore il quadrumviro Cesare Maria De Vecchi, che port\u00f2 con s\u00e9 i modi forti di dominio coloniale duro.\nLa regione dell'Oltregiuba, in base all'art. 13 del Patto di Londra, fu ceduta al Regno d'Italia col protocollo italo-britannico del 15 luglio 1924 dietro indennizzo annuo al sultano di Zanzibar di 1\u00a0000 sterline oltre al pagamento di 25\u00a0000 sterline \"una tantum\". La Colonia dell'Oltre Giuba fu colonia italiana autonoma dal 16 luglio 1924 al 31 dicembre 1926, sotto il mandato di governatore Corrado Zoli. Tale concessione era presumibilmente una ricompensa per l'adesione dell'Italia alla Triplice Intesa.\nNel 1926, dopo una certa resistenza, il sud della Somalia venne completamente pacificato con il massiccio impiego di dubat, zapti\u00e9 ed \u00e0scari del Regio Corpo Truppe Coloniali della Somalia italiana. Nei primi anni trenta, i nuovi governatori italiani, Guido Corni e Maurizio Rava, iniziarono quindi una politica di assimilazione dei somali e della loro cultura, basata sul rispetto della struttura tribale e sociale e sul rispetto per l'Islam come religione di questi sudditi. Molti somali si arruolarono nelle truppe coloniali italiane. Alcune migliaia di coloni italiani si trasferirono a Mogadiscio, che divenne un centro commerciale con alcune piccole aziende manifatturiere, e in alcune aree agricole intorno alla capitale come il Villaggio \"Duca degli Abruzzi\" (o \"Villabruzzi\", oggi Giohar) e Genale, centrate sull'esportazione di banane e prodotti agricoli.\nAfrica Orientale Italiana.\nNel mese di ottobre 1935 la Somalia divenne il fronte meridionale d'attacco all'Impero etiope, al comando del generale Rodolfo Graziani. Nel giugno 1936, dopo la conquista italiana dell'Etiopia, essa fu unita a Eritrea e Somalia per dar vita all'Africa Orientale Italiana: nella suddivisione amministrativa dell'Africa Orientale Italiana la colonia fu riorganizzata come governatorato della Somalia.\nNel 1930 c'erano 22.000 coloni italiani in Somalia (ovvero il 2% della popolazione del territorio), dei quali 10.000 residenti nella capitale Mogadiscio dove vi erano alcune piccole industrie manifatturiere.\nLe entrate della colonia somala, anche se non rilevanti, finanziarono un programma di opere pubbliche che permise il completamento della Ferrovia Mogadiscio-Villaggio Duca degli Abruzzi, la risistemazione della rete stradale con la creazione della \"Strada Imperiale\" tra Mogadiscio ed Addis Abeba, e la costruzione di una diga funzionale alla realizzazione del porto di Mogadiscio.\nNel 1935 vivevano in Somalia oltre 50.000 italo-somali, che costituivano il 5% della popolazione del territorio. Di questi, 20.000 risiedevano a Mogadiscio, rappresentando circa il 40% dei 50.000 residenti della citt\u00e0. Questi dati non includono ovviamente nessuno dei 220.000 soldati italiani di stanza nella Somalia Italiana durante la seconda guerra italo-abissina.\nDal 1936 al 1940, tutta la regione fu interessata dalla costruzione di nuove strade (come la \"Strada Imperiale\" da Mogadiscio a Addis Abeba), nuove ferrovie (114\u00a0km da Mogadiscio a Jowhar), scuole, ospedali, porti, ponti. Nella prima met\u00e0 del 1940 la colonia era uno degli stati africani pi\u00f9 sviluppati in termini di tenore di vita dei coloni e dei somali, soprattutto nelle aree urbane. Mogadiscio rimaneva uno dei capoluoghi amministrativi della Africa Orientale Italiana, costellata di nuovi edifici eretti nella tradizione architettonica italiana razionalista. Essa ebbe uno sviluppo urbano, all'interno dell'AOI, inferiore solo a quello di Asmara.Nel marzo 1940 vivevano a Mogadiscio oltre 30.000 italiani che rappresentavano il 33% della popolazione totale della citt\u00e0 (90.000 residenti). Frequentavano le scuole italiane locali che le autorit\u00e0 coloniali avevano aperto. Sempre nel 1940, il Villaggio \"Duca degli Abruzzi\" aveva una popolazione di 12\u00a0000 persone, di cui quasi 3\u00a0000 italo-somali, e godeva di un notevole livello di sviluppo con le sue piantagioni di banane, cotone e canna da zucchero e con una piccola area di produzione con industrie agricole (zuccherifici, mulini, ecc).\nLa seconda guerra mondiale e la caduta della colonia.\nNella seconda met\u00e0 del 1940, le truppe italiane invasero il Somaliland britannico espellendo gli inglesi. Gli italiani occuparono anche le aree del Kenya confinanti con l'Oltregiuba, intorno ai villaggi di Moyale e Buna \nNell'agosto del 1940 Benito Mussolini pot\u00e9 cos\u00ec dichiarare davanti ad un gruppo di somali a Roma che con la conquista della Somalia britannica, quasi tutti i somali erano uniti, realizzando il loro sogno della \"Grande Somalia\".\nAmministrazione fiduciaria ed indipendenza.\nNella primavera del 1941, con la fine della campagna dell'Africa Orientale Italiana la Gran Bretagna riacquis\u00ec il controllo del Somalia Britannica ed occup\u00f2 la Somalia italiana con l'Ogaden. Tuttavia, fino all'estate del 1943, in tutto il Corno d'Africa impervers\u00f2 la guerriglia italiana. Le truppe britanniche mantennero il controllo del paese fino al 1 Aprile 1950, quando le Nazioni Unite la diedero in \"Amministrazione fiduciaria\" alla Repubblica Italiana (Amministrazione fiduciaria italiana della Somalia). Durante il periodo del controllo britannico avvenne l'eccidio di Mogadiscio nel corso del quale furono uccisi 54 italiani e 14 somali.\nIl 1\u00ba luglio 1960, la Somalia Italiana raggiunse l'indipendenza. Con l'occasione si un\u00ec al vicino Somaliland, resosi indipendente dalla Gran Bretagna il 26 giugno di quello stesso anno, per formare la Repubblica di Somalia.\nSuddivisione amministrativa.\nCommissariati.\nIl territorio della Somalia Italiana era diviso in commissariati, a loro volta divisi in \"Residenze\" e \"Vice Residenze\". Nel 1938 era diviso nei seguenti commissariati:\nBandiera e stemma.\nLa bandiera della Somalia italiana fu, dal 1889 al 1941, quella del Regno d'Italia, ovvero il tricolore con lo scudo sabaudo. Lo stemma della colonia invece era uno scudo troncato di blu e di rosso con leone passante e tre stelle bianche.\nLingua ufficiale.\nLa lingua ufficiale era l'italiano. Parlato ovviamente il somalo, scritto allora con l'alfabeto arabo e non, come successivamente, con l'alfabeto latino.\nMoneta.\nInizialmente in Somalia circolavano sia il tallero di Maria Teresa che la rupia indiana. Dal 1909 la moneta ufficiale fu la rupia somala, divisa in 100 bese, che rimpiazz\u00f2 le precedenti. La rupia fu sostituita dalla lira somala durante il periodo di transizione dal 1\u00ba luglio 1925 e il 30 giugno 1926, al valore di 8 lire = 1 rupia.. Con l'annessione all'AOI, la moneta ufficiale per tutte le colonie del Corno d'Africa divenne la lira dell'Africa Orientale Italiana.\nDurante l'Amministrazione fiduciaria venne coniato il somalo, coniato dalla Banca d'Italia per la Cassa per la circolazione monetaria della Somalia, sostituito nel 1962 dallo Scellino somalo."}
{"id": "125438", "revid": "93556", "url": "https://it.wikipedia.org/wiki?curid=125438", "title": "Michel Debr\u00e9", "text": "\u00c8 stato Primo ministro della Quinta Repubblica francese dall'8 gennaio 1959 al 15 aprile 1962.\nBiografia.\nNella Resistenza.\nFiglio di Robert Debr\u00e9, celebre medico e professore universitario, proveniente da una famiglia ebraica alsaziana, laureato in legge e in scienze politiche, \u00e8 consigliere di Stato a 22 anni. Fu consigliere di gabinetto di Paul Reynaud, quando questi nel 1938 era ministro delle Finanze nel terzo governo Daladier. Prende parte alla Seconda guerra mondiale come ufficiale, e nel giugno 1940 \u00e8 fatto prigioniero. Riesce a evadere e a rientrare a Parigi dove riprende le sue funzioni al Consiglio di Stato, nella Francia ormai sotto il Regime di Vichy. Nel novembre 1942 aderisce alla Resistenza.\nDa Londra, Charles de Gaulle decide di fare di Debr\u00e9 il suo punto di riferimento per quanto concerne le istituzioni da dare alla Francia una volta che sar\u00e0 liberata dai nazisti. Alla Liberazione nell'agosto 1944, Debr\u00e9 \u00e8 nominato commissario della Repubblica ad Angers.\nIl 25 agosto 1944 de Gaulle fa il suo ingresso trionfale nella Parigi liberata e prende in mano le redini dello Stato, ma dopo la pausa commissariale a Debr\u00e9 non sono attribuiti incarichi di rilievo. \u00c8, insieme a Mauriche Thorez, uno dei promotori dell'istituzione nel 1945 dell'\u00c9cole nationale d'administration (ENA), la fucina degli alti funzionari francesi.\nQuarta Repubblica.\nPiuttosto, \u00e8 durante la Quarta repubblica francese (1946-1958) che la personalit\u00e0 di Debr\u00e9 incomincia ad affermarsi. Dopo un passaggio all'UDSR, una formazione di sinistra moderata cui fanno parte personalit\u00e0 disparate come Fran\u00e7ois Mitterrand e R\u00e9n\u00e9 Pleven, entra nel Partito Radical-socialista. Nel 1948 raggiunge il Raggruppamento del Popolo Francese (RPF), il partito di de Gaulle, ed \u00e8 eletto senatore. Sieder\u00e0 al senato fino al 1958.\nLa fondazione della Quinta Repubblica.\nDebr\u00e9 \u00e8 a pieno titolo uno dei \"baroni del gollismo\", ossia i capi storici del movimento. La sua fedelt\u00e0 al generale \u00e8 assoluta, e il suo rigore e la sua onest\u00e0 intellettuale gli valgono il rispetto degli avversari. Con il ritorno al potere di de Gaulle nel maggio 1958 Debr\u00e9 diventa l'uomo della situazione, grazie soprattutto alle sue conoscenze giuridiche. \u00c8 nominato guardasigilli, ministro della giustizia nel governo de Gaulle, e in quella veste contribuisce in prima persona alla redazione della Costituzione della Quinta Repubblica francese che sar\u00e0 promulgata il 4 ottobre 1958.\nNel gennaio 1959, una volta eletto presidente della Repubblica, de Gaulle nomina Debr\u00e9 Primo ministro. Tocca duque a lui mettere in pratica la nuova carta fondamentale e gestire la prima fase della situazione in Algeria. In cuor suo, Debr\u00e9 non \u00e8 favorevole alla concessione dell'indipendenza, ma \u00e8 anche un uomo dotato di grande realismo e quindi decide di assecondare la decolonizzazione voluta dal presidente della Repubblica. Diventa anche la bestia nera di Fran\u00e7ois Mitterrand, che lo ritiene l'ispiratore di una serie di tranelli ai suoi danni, fra cui l'\"affaire dell'Observatoire\", un falso attentato mai definitivamente chiarito. Resta in carica fino al 14 aprile 1962, quando dopo la firma degli accordi di Evian \u00e8 sostituito da Georges Pompidou.\nMandati parlamentari e incarichi ministeriali.\nDebr\u00e9 sar\u00e0 egli stesso vittima del nuovo sistema elettorale maggioritario a due turni, perch\u00e9 nonostante la grande visibilit\u00e0 nel novembre 1962 non gli riesce di farsi eleggere deputato all'Assembl\u00e9e Nationale. Riesce a farsi eleggere nel maggio 1963 in occasione di un'elezione suppletiva nell'isola della Riunione. Rieletto deputato fino al 1988. Antieuropeista accanito, \u00e8 deputato al Parlamento europeo dal 1979 al 1980.\n\u00c8 ministro dell'Economia e finanze nel terzo e quarto governo Pompidou (1966-1968), degli Esteri nel governo Couve de Murville (1968-1969) e della Difesa con il rango di ministro di Stato governo Chaban-Delmas e nel primo governo Messmer (1969-1973).\nCandidato alle presidenziali del 1981.\nOstile alla rifondazione del movimento gollista messa in atto da Jacques Chirac nel 1976 con la fondazione del Raggruppamento per la Repubblica e l'accantonamento dei \"baroni\", decide di presentarsi alle elezioni presidenziali del 1981 come espressione del gollismo storico. Ha il sostegno di alcuni notabili come Olivier Guichard, Yves Gu\u00e9na e, in maniera meno esplicita, Jacques Chaban-Delmas e Robert Poujade, ma in termini elettorali raccoglie solo l'1,66% dei voti.\nAlle elezioni presidenziali del maggio 1988 sostiene la candidatura di Jacques Chirac.\nAccademico di Francia.\nIl 24 marzo 1988, \u00e8 eletto all'Acad\u00e9mie fran\u00e7aise, succedendo a Louis de Broglie che occupava il primo seggio.\nOpere.\nAutore di numerosi saggi politici, ha pubblicato le sue memorie in quattro volumi.\nCuriosit\u00e0.\nDall'avvento della Quinta Repubblica, Michel Debr\u00e9 \u00e8 stato la prima personalit\u00e0 politica a rivestire la carica di Primo ministro. La Costituzione della Quarta Repubblica, infatti, prevedeva la figura del presidente del Consiglio dei ministri.\nFran\u00e7ois Mitterrand ha nutrito fino all'ultimo un profondo rancore nei riguardi di Michel Debr\u00e9. Come \u00e8 consuetudine per i neo eletti all'Acad\u00e9mie, nel marzo 1988 Debr\u00e9 ha reso visita al presidente della Repubblica Mitterrand all'Eliseo. Nel corso nell'incontro, durato un'ora, la conversazione si \u00e8 svolta esclusivamente tra Mitterrand e l'accademico Jean d'Ormesson, promotore dell'ingresso dell'ex Primo ministro fra gli \"Immortali\", giacch\u00e9 il capo dello Stato non ha mai rivolto la parola a Debr\u00e9.\nFamiglia.\nMichel Debr\u00e9 \u00e8 il padre di Jean-Louis Debr\u00e9 e dell'ex ministro e pi\u00f9 volte deputato Bernard Debr\u00e9 che nell'ambito della sua professione di urologo ha avuto fra i suoi pazienti Fran\u00e7ois Mitterrand, e il fratello del pittore Olivier Debr\u00e9."}
{"id": "125439", "revid": "339392", "url": "https://it.wikipedia.org/wiki?curid=125439", "title": "Chiodo di garofano", "text": ""}
{"id": "125440", "revid": "6923", "url": "https://it.wikipedia.org/wiki?curid=125440", "title": "Lingua somala", "text": "Il somalo (alfabeto latino: \"Af Soomaali\", scrittura somala: \ud801\udc96\ud801\udc8d \ud801\udc88\ud801\udc9d\ud801\udc91\ud801\udc9b\ud801\udc90\ud801\udc98) \u00e8 una lingua cuscitica parlata in Somalia e nelle aree limitrofe; Gibuti, Etiopia, Yemen e Kenya. Non si sa con esattezza il numero dei parlanti, ma le stime oscillano tra i 16 e i 25 milioni. Quelli nativi, al 2019, erano 16,2 milioni.\nClassificazione.\nIl somalo \u00e8 una lingua afroasiatica del gruppo cuscitico. Gli idiomi pi\u00f9 simili ad essa sono la lingua degli Afar e quella degli Oromo. Vi \u00e8 inoltre una lontana parentela con l'arabo e con le altre lingue semitiche. Con l'arrivo dell'islam il somalo sub\u00ec una forte influenza araba, a cui si aggiunsero quella italiana e quella inglese durante il periodo coloniale.\nStatus.\nIl somalo \u00e8 la lingua ufficiale della Somalia. Il somalo \u00e8 inoltre diffuso in Etiopia, Gibuti, Yemen e Kenya.\nCon la codificazione della lingua somala e la sua introduzione (a sostituzione dell'italiano) negli uffici pubblici, nell'universit\u00e0 ecc., si \u00e8 posto il problema di elaborare neologismi per tutte quelle parole non previste dal somalo, lingua precedentemente legata alla cosiddetta cultura bassa. Per la creazione dei neologismi si \u00e8 istruita una apposita commissione.\nParte dei significati per cui non esisteva una parola son stati \"coperti\" estendendo il significato di altre parole gi\u00e0 presenti.\nPer un certo numero di parole si \u00e8 invece dovuto ricorrere all'invenzione ex novo o alla mutuazione da altre lingue.\nGrammatica.\nNel somalo si possono trovare le seguenti categorie grammaticali:\nCome si nota, il somalo possiede alcune categorie grammaticali non rintracciabili nella maggior parte delle lingue, fra cui gli indicatori di focus (o di focalizzazione), in base al quale alcuni elementi della frase vengono indicati con maggiore enfasi. Per esempio, le parole \"baa\", \"ayaa\" e \"waxaa\" focalizzano l'attenzione sui nomi:\nLa parola \"waa\" serve invece a focalizzare l'attenzione sui verbi. Esempio:\n\"John waa baxay\"\nJohn \"Focus\" (waa) \u00e8 uscito\nSistema di scrittura.\nIl somalo non ebbe un alfabeto ufficiale (a parte alcuni tentativi, come l'alfabeto Osmanya) fino al 1972, anno in cui il governo somalo, in occasione di una campagna di alfabetizzazione, decise di adottare l'alfabeto latino. Ci\u00f2 contraddistingue il somalo dalle lingue confinanti, le quali usano l'alfabeto amarico o quello arabo.\nPrima del periodo coloniale, i religiosi e i somali pi\u00f9 colti utilizzavano l'alfabeto arabo (come si nota da antiche lettere e iscrizioni tombali scoperte nel 1940). Tuttavia, per quanto poco si sappia, si \u00e8 certi del fatto che l'uso di tale alfabeto non fosse \"codificato\" (cio\u00e8 adattato alla lingua).\nL'alfabeto somalo-latino attuale si compone delle seguenti lettere:\nB, T, J, X, KH, D, R, S, SH, DH, C, G, F, Q, K, L, M, N, W, H, Y. (Da notare l'assenza di tre consonanti: P, V e Z).\nInoltre, esistono vocali brevi (A, E, I, O, U) e lunghe (AA, EE, II, OO, UU).\nLe consonanti C, DH, KH, Q e X riproducono suoni perlopi\u00f9 estranei all'alfabeto latino tradizionale."}
{"id": "125441", "revid": "1983214", "url": "https://it.wikipedia.org/wiki?curid=125441", "title": "Somalo", "text": ""}
{"id": "125442", "revid": "6923", "url": "https://it.wikipedia.org/wiki?curid=125442", "title": "Michel Rocard", "text": "Militante socialista dal 1949, \u00e8 stato candidato del Partito Socialista Unificato (PSU) alle elezioni presidenziali del 1969 dove ottiene il 3,6% dei voti, poi \u00e8 stato eletto deputato per Yvelines. Si \u00e8 iscritto al Partito Socialista (PS) nel 1974 ed \u00e8 un rivale di Fran\u00e7ois Mitterrand volendo essere il leader di una \"seconda sinistra\", riformista e anticomunista.\nHa servito come primo ministro dal 1988 al 1991, a capo di un governo aperto sotto la presidenza di Fran\u00e7ois Mitterrand. Successivamente \u00e8 stato primo segretario del Partito Socialista (1993-1994), europarlamentare (1994-2009) e senatore per Yvelines (1995-1997). \u00c8 stato ambasciatore responsabile dei negoziati internazionali per i poli artico e antartico dal 2009 fino alla sua morte.\nBiografia.\nFiglio di Yves Rocard, un grande scienziato, \u00e8 di religione calvinista. Entra nel movimento scout protestante, ottenendo ben presto la responsabilit\u00e0 di capo truppa. Studia alla facolt\u00e0 di giurisprudenza della Sorbona, si diploma all'Institut Sup\u00e9rieur d'Etudes Politiques (\"Sciences-po\"), ed \u00e8 ammesso all'Ecole Nationale d'Administration (ENA), uscendone nel 1958 fra i primi classificati e conseguendo la nomina a ispettore delle finanze (nel 1985 sar\u00e0 promosso ispettore generale).\nCarriera politica.\nSegretario del \"Parti Socialiste Unifi\u00e9\".\nAll'universit\u00e0 aderisce alla SFIO, e diventa uno dei dirigenti della giovent\u00f9 socialista.\nNel 1959, su incarico del delegato generale del governo a Algeri Paul Delouvrier, redige un rapporto durissimo sulla deportazione nei campi di raccolta e in condizioni durissime attuata dall'esercito francese di una parte della popolazione algerina. Il rapporto \u00e8 diffuso in Francia metropolitana dalla stampa, provocando l'ira del Primo ministro Michel Debr\u00e9 e una viva reazione in parlamento. Nello stesso anno Rocard lascia la SFIO a causa dei dissensi con la linea colonialista di Guy Mollet, per aderire al Parti Socialiste Autonome (PSA), confluito nel 1960 nel Parti Socialiste Unifi\u00e9 (PSU). \u00c8 segretario nazionale del PSU dal 1967 al 1973.\nCandidato alle presidenziali del 1969.\nSi candida alle elezioni presidenziali del 1969 e ha il 3,6% dei voti. Nel 1975 rompe con il suo partito ed entra nel Partito Socialista (PS) che era stato rifondato nel 1971 da Fran\u00e7ois Mitterrand. Decide di mantenere una posizione di assoluta indipendenza rispetto a quest'ultimo, allora primo segretario del partito, subendone di conseguenza l'ostracismo. Uscito da una formazione di estrema sinistra, Rocard entra nel PS aderendo all'ala moderata del partito, divenendo il portavoce della \"deuxi\u00e8me gauche\": una sinistra spesso di origine cristiana, favorevole al decentramento, consensuale, ostile all\u2019invadenza dello Stato, pi\u00f9 portata all'autonomia della societ\u00e0 civile, e dunque in controtendenza rispetto alla linea di Mitterrand. Eletto deputato all'Assembl\u00e9e nationale nel 1969, non rieletto nel 1973, nel novembre 1980 si vede costretto a ritirare la sua candidatura alle elezioni presidenziali per lasciare spazio a Mitterrand, che sar\u00e0 eletto il 10 maggio 1981. \u00c8 eletto deputato all'Assembl\u00e9e nationale alle elezioni del 1981.\nMinistro con Mitterrand.\nDal 22 maggio 1981 al 23 marzo 1983 \u00e8 ministro per il Piano e per l'Organizzazione del territorio, con il rango di ministro di Stato, e dal 23 marzo 1983 \u00e8 ministro dell'Agricoltura, nel governo di Pierre Mauroy e in quello di Laurent Fabius. Si dimette dal governo il 4 aprile 1985, per manifestare il suo dissenso nei confronti dell'introduzione del sistema proporzionale in occasione delle elezioni legislative del 1986. Alle elezioni presidenziali del 1988 rinuncia a presentarsi, giacch\u00e9 Fran\u00e7ois Mitterrand si candida alla propria successione.\nPrimo ministro.\nRieletto deputato alle elezioni legislative del 1988 che vedranno l'affermazione dello schieramento progressista, \u00e8 nominato Primo ministro da Fran\u00e7ois Mitterrand. La scelta di Rocard \u00e8 un po' una sorpresa, tanto che lo stesso interessato subodora un'operazione machiavellica di Mitterrand per esporlo e \"bruciarlo\" nel giro di pochi mesi. Su invito del presidente della Repubblica, deve formare un governo di \"apertura\", composto solo per una met\u00e0 da ministri del Partito Socialista. Gli altri membri del governo sono gli esponenti del \"Mouvement des Radicaux de Gauche\" (MRG, Movimento dei Radicali di Sinistra), alcuni elementi provenienti dai partiti centristi e un plotone di autorevoli personalit\u00e0 estranee alla politica come, ad esempio, l'alto magistrato Pierre Arpaillange, l'accademico Alain Decaux e il medico L\u00e9on Schwarzenberg.\nRocard resta in carica dal 12 maggio 1988 al 15 maggio 1991. Tra i principali atti del suo governo, gli accordi di Matignon che permettono il ritorno della pace nella Nuova Caledonia alle soglie della guerra civile, l'istituzione del contributo sociale generalizzato (CSG) e del reddito minimo d'inserimento (RMI).\nNel corso dei tre anni alla guida del governo riduce di un terzo il debito pubblico, portandolo da 135 a 90 miliardi di franchi.\nMa la coabitazione con Mitterrand si rivela ben presto insostenibile. Il 15 maggio 1991 Rocard \u00e8 brutalmente sostituito con l'ex ministro \u00c9dith Cresson, personalit\u00e0 secondaria del partito socialista con la quale era entrato spesso in contrasto.\nSegretario del Partito Socialista.\nAlle elezioni legislative del 1993, che vedono una schiacciante affermazione dei partiti di centrodestra, non gli riesce di farsi rieleggere all'Assembl\u00e9e nationale. Dopo le dimissioni del segretario Laurent Fabius a causa della sconfitta elettorale, \u00e8 messo a capo del PS, divenendone in seguito segretario. Deve per\u00f2 dimettersi in seguito ai modesti risultati conseguiti alle elezioni europee del 1994 (14,49% dei voti), provocati anche dalla presenza di una lista radicale concorrente al PS guidata da Bernard Tapie e sostenuta sottobanco da Fran\u00e7ois Mitterrand, che ha il 12,03%.\nDeputato europeo.\nDeputato europeo dal 1994 (rieletto nel 1999 e nel 2004). Presidente della commissione per lo sviluppo e la cooperazione (1997-1999), della commissione per l'occupazione e gli affari sociali (1999-2002) e della commissione per la cultura, la giovent\u00f9, l'istruzione, i mezzi d'informazione e lo sport (2002-2004) del Parlamento europeo. Senatore dal 1995 al 1997. Nel giugno 1997 \u00e8 sul punto di diventare ministro degli esteri nel governo di coabitazione di Lionel Jospin, ma la sua nomina non va in porto a causa della parere contrario dello stesso primo ministro, che forse paventa l'instaurarsi di una pericolosa complicit\u00e0 tra Rocard e il presidente della Repubblica Jacques Chirac, suo ex collega di corso all'ENA.\nPresidenziali 2007.\nIn un articolo sul quotidiano della sera \"Le Monde\" del 13 aprile 2007, Michel Rocard invita la candidata del PS S\u00e9gol\u00e8ne Royal a stringere, alla vigilia del primo turno, un'alleanza con il candidato centrista Fran\u00e7ois Bayrou, allo scopo di battere Nicolas Sarkozy.\nIl 30 giugno 2007, mentre si trova a Calcutta, \u00e8 colpito da un'emorragia cerebrale, ma si rimette rapidamente. Il 26 luglio rilascia un'intervista a \"Paris Match\" dove rivela che nel marzo precedente, considerando S\u00e9gol\u00e8ne Royal votata all'insuccesso, ha inutilmente invitato la candidata del PS alla Presidenza della Repubblica a farsi da parte per candidarsi al suo posto.\nIn parlamento.\nMembro della commissione Pochard.\nIl 24 settembre 2007, \u00e8 nominato dal ministro dell'Educazione Nazionale Xavier Darcos, con l'avallo del presidente della Repubblica Nicolas Sarkozy, membro della commissione Pochard sull'evoluzione della professione di insegnante. Da questa commissione si dimette il 31 gennaio 2008, a causa di alcune dichiarazioni pubblicate su Le Figaro di cui Rocard ha disconosciuto la paternit\u00e0.\nAttivit\u00e0 nel partito, ritiro dalla vita politica e nomina ad ambasciatore.\nNel maggio 2008 si pronuncia a favore della candidatura di Bertrand Delano\u00eb a primo segretario del PS, sostegno ribadito con un articolo apparso il 10 settembre sul quotidiano \"Le Monde\" firmato anche da altri esponenti della sua corrente. Il 14 gennaio 2009 annuncia le sue dimissioni dal Parlamento europeo. Il 19 marzo 2009 \u00e8 nominato ambasciatore, con l'incarico dei negoziati internazionali per i poli artico e antartico.\nIl 10 giugno 2009 gli \u00e8 attribuito dal governo Fillon il mandato di presiedere un gruppo di esperti, con l'incarico di formulare delle proposte in merito all'introduzione di una tassa sul carbone (o contributo per il clima-energia). L'incarico termina con la consegna del rapporto il 28 luglio.\nIl 26 agosto 2009 \u00e8 nominato da Nicolas Sarkozy co-presidente di una commissione incaricata di studiare l'utilizzo dei mezzi finanziari che saranno raccolti con il prestito nazionale annunciato per il 2010 dal presidente della Repubblica. L'altro co-presidente \u00e8 Alain Jupp\u00e9.\nIl 2 luglio 2016 muore in un ospedale parigino per le conseguenze di un cancro. Il cordoglio della classe politica \u00e8 unanime.\nVita privata.\nMichel Rocard fu sposato tre volte. Uno dei suoi figli di primo letto, Francis, \u00e8 un noto astrofisico."}
{"id": "125445", "revid": "125151684", "url": "https://it.wikipedia.org/wiki?curid=125445", "title": "\u00c9dith Cresson", "text": "\u00c8 stata la prima e finora unica donna ad essere Primo ministro della Francia ed \u00e8 stata pi\u00f9 volte ministro, divenuta rapidamente molto impopolare, fu costretta a lasciare Matignon meno di un anno dopo la sua nomina. \u00c8 stata anche commissario europeo e fu tra i principali responsabili delle dimissioni della Commissione Santer nel 1999.\nMembro della Convenzione delle Istituzioni Repubblicane (CIR) poi del Partito Socialista (PS), \u00e8 stata deputata europea dal 1979 al 1981, deputata della Vienne dal 1981 al 1988, sindaco di Ch\u00e2tellerault dal 1983 al 1997.\nSotto la presidenza di Fran\u00e7ois Mitterrand, \u00e8 stata: ministro dell'agricoltura (1981-1983), del commercio estero e del turismo (1983-1984), della riassegnazione industriale e del commercio estero (1984-1986) e dell'economia europea (1988-1990).\nBiografia.\nProvenienza e formazione.\nIl padre di Cresson, Gabriel Campion, era un alto funzionario, ispettore delle finanze. Era un simpatizzante della SFIO.\nCresson si \u00e8 specializzata alla sezione femminile della HEC e ha un dottorato in demografia.\nCarriera politica.\nNel 1965 Cresson aderisce alla Convenzione delle Istituzioni Repubblicane di Fran\u00e7ois Mitterrand. Dal 1975 al 1981 \u00e8 membro della segreteria del Partito Socialista e dal 1979 al 1981 deputato al Parlamento europeo.\nMinistro e Primo ministro.\nNel 1981 \u00e8 eletta deputata all'Assembl\u00e9e Nationale ed entra a far parte del governo guidato da Pierre Mauroy. \u00c8 la prima donna ad avere l'incarico di ministro dell'Agricoltura in Francia, incarico che ricopre fino al 1984, quando \u00e8 nominata ministro del Commercio estero nel governo di Laurent Fabius. Nel 1986 torna a far parte dell'Assemblea Nazionale, e dopo la vittoria dei socialisti alle elezioni legislative del 1988 \u00e8 nominata ministro degli Affari europei nel primo e secondo governo di Michel Rocard. Si dimette il 2 ottobre 1990 a causa di dissensi con la linea politica del Primo ministro.\nDopo le dimissioni dal governo, Cresson \u00e8 nominata presidente e direttore generale di una filiale del gruppo Schneider Electric, specializzata in consulenze internazionali e creata appositamente per lei.\nIl 15 maggio 1991 Cresson \u00e8 nominata a sorpresa Primo ministro dal presidente della Repubblica Fran\u00e7ois Mitterrand. Cresson \u00e8 la prima, e finora unica, donna a diventare Primo ministro in Francia. La sua nomina viene interpretata come uno smarcamento esplicito dalla politica governativa di Michel Rocard e anche come uno schiaffo morale al Primo ministro uscente. Una motivazione ulteriore \u00e8 data dagli ottimi rapporti di Cresson con una frangia del RPR, il principale partito di opposizione, in particolare con alcuni esponenti dell'ala riformista come il gollista di sinistra Jean de Lipkowski o come Abel Farnoux, un ex consigliere di Jacques Chaban-Delmas.\nIl passaggio di Edith Cresson a Matignon - sede del capo del governo - \u00e8 ricordato soprattutto per la decisione di decentrare alcune importanti istituzioni pubbliche, fra cui l'\u00c9cole nationale d'administration che sar\u00e0 trasferita a Strasburgo tra le proteste generali.\nA causa dell'insuccesso elettorale del PS alle elezioni regionali del 1992 e dell'ostilit\u00e0 manifesta da parte del primo segretario Laurent Fabius e di buona parte degli esponenti del suo partito, il 2 aprile 1992 Cresson \u00e8 costretta a dimettersi. La sua esperienza come Primo ministro \u00e8 la pi\u00f9 breve nella storia della Quinta Repubblica. A danneggiarla furono anche la sua mancanza di diplomazia e una certa intransigenza che la resero molto impopolare.\nCommissario europeo.\nNel 1995 la Cresson \u00e8 nominata membro della Commissione europea, e le \u00e8 assegnata la delega alla scienza, alla ricerca e allo sviluppo. Nel 1999 \u00e8 tra i protagonisti dello scandalo di corruzione e nepotismo che invest\u00ec la Commissione Santer. Il suo rifiuto di dimettersi porta alle dimissioni dell'intera Commissione. La procedura nei confronti della Cresson di fronte alla Corte di Giustizia delle Comunit\u00e0 Europee si \u00e8 conclusa nel 2006 con una condanna, anche se alla Cresson non sono stati tolti i diritti alla pensione da commissario europeo.\nMandati locali.\nSindaco di Thur\u00e9 dal 1977 al 1983. Sindaco di Ch\u00e2tellerault dal 1983 al 1997, poi vicesindaco dal 1997 al 2008. Consigliere generale della Vienne dal 1982 al 1998.\nVita personale.\nCresson sposa nel 1959 Jacques Cresson, figlio di un medico e alto dirigente della Peugeot, da cui ha avuto due figli. \u00c8 vedova dal 2001.\nDecorazioni.\nUfficiale della L\u00e9gion d'onore (14 luglio 2013)\nCavaliere di Gran croce dell'ordine al Merito (1991)\nCommendatore dell'ordine dell'Agricoltura (1981)"}
{"id": "125446", "revid": "287204", "url": "https://it.wikipedia.org/wiki?curid=125446", "title": "Edith Cresson", "text": ""}
{"id": "125447", "revid": "466539", "url": "https://it.wikipedia.org/wiki?curid=125447", "title": "Coscinomanzia", "text": "La coscinomanzia \u00e8 una forma di divinazione che usa un setaccio o delle forbici, usata nell'antica Grecia, nell'Europa medievale e del primo evo moderno e nel New England del XVII secolo per determinare la parte colpevole di un crimine.\nStoria.\nL'etimologia della parola \u00e8 dal greco \"koskinomantis\" attraverso il latino \"coscinomantia\", cio\u00e8 un indovino che usa un setaccio: il termine viene utilizzato da svariati scrittori greci, tra cui Filippide, Giulio Polluce e, forse il pi\u00f9 conosciuto, Teocrito. Se ne ha una chiara descrizione nel dodicesimo capitolo dell'opera di Agrippa di Nettesheim, del 1533; l'autore ritiene che il movimento del setaccio sia provocato da un demone, richiamato al suo \"dovere\" da una frase sussurrata, frase che, ad ogni modo, nessuno intende pronunciare, n\u00e9 ad alta voce n\u00e9 in altro modo. \nIn un metodo, un setaccio veniva sospeso ad un filo, e una lista di nomi di sospettati veniva pronunciata ad alta voce. La persona il cui nome veniva letto quando o se il setaccio tremolava o aveva un movimento, era il perpetratore (un meccanismo simile \u00e8 usato nella cleidomanzia). Un'altra forma di coscinomanzia era quella di mettere in equilibrio un paio di pinze o forbici sui polpastrelli o le unghie di due persone poste una di fronte all'altra. Anche qui, il colpevole avrebbe provocato un tremolio delle forbici. La relazione tra questi due metodi \u00e8 probabilmente storica, poich\u00e9 entrambi erano praticati ad Atene."}
{"id": "125448", "revid": "287204", "url": "https://it.wikipedia.org/wiki?curid=125448", "title": "Archeano", "text": "LArcheano (dal greco antico \u03b1\u03c1\u03c7\u03ae, \"arkh\u0113\", 'inizio', 'origine') \u00e8 il secondo eone della suddivisione del tempo geologico del Precambriano. I suoi limiti temporali si pongono tra 4 miliardi e 2,5 miliardi di anni fa.\n\u00c8 successivo all'eone Adeano ed \u00e8 seguito dall'eone Proterozoico. \nAnche se si conoscono rocce affiorate pi\u00f9 antiche, le pi\u00f9 vecchie formazioni rocciose esposte sulla superficie della Terra sono archeane o poco pi\u00f9 antiche. Rocce archeane conosciute sono state trovate in Groenlandia, in Canada, in Australia nordoccidentale e in Sudafrica. L'Archeano, al pari dell'Adeano, appartiene alla unit\u00e0 geocronologica informale denominata Tempo Precambriano (termine ormai desueto).\nSuddivisione in ere.\nLa Commissione Internazionale di Stratigrafia riconosce per l'Archeano la suddivisione in quattro ere geologiche, ordinate dalla pi\u00f9 recente alla pi\u00f9 antica secondo il seguente schema:\nSinonimi e correlazioni.\nSono ritenuti sinonimi:\nL'Archeano si sovrappone in parte allo Swaziano (4000-3000 Ma), un termine informale comune nella letteratura geologica sudafricana.\nAtmosfera.\nL'atmosfera archeana era apparentemente carente di ossigeno libero. Le temperature sembravano essere vicino ai livelli attuali, anche se gli astronomi ritengono che il sole a quei tempi avesse una luminosit\u00e0 all'incirca di un terzo minore di quella attuale. Ci\u00f2 fa pensare che i maggiori contributi di gas serra furono prodotti proprio in questa epoca; queste sono ovviamente tutte ipotesi.\nContenuto fossilifero.\nProbabili residui di prodotti batterici (stromatoliti) sono stati datati intorno all'archeano e ad alcuni probabili fossili batterici \u00e8 attribuita l'origine di formazione di letti sedimentari criptocristallini di silice denominati chert o selce. Si pensa che la vita sia stata presente durante l'archeano, ma probabilmente era limitata a singole cellule ed organismi anucleati semplici, denominati procarioti (rappresentati dal regno Monera)."}
{"id": "125450", "revid": "1318658", "url": "https://it.wikipedia.org/wiki?curid=125450", "title": "Pierre B\u00e9r\u00e9govoy", "text": "Suo padre Adrian, nato a Izjum in una famiglia di origine ebraica dell'Ucraina, era un ufficiale russo bianco, rifugiatosi in Francia dopo la Rivoluzione d'ottobre. Operaio specializzato, autodidatta, lavora nelle ferrovie e poi nella societ\u00e0 del gas.\nBiografia.\nGli studi mancati.\nMentre frequenta il liceo, suo padre si ammala gravemente. Abbandona per questo gli studi e inizia a lavorare, dapprima come fresatore, poi nel 1942 come ferroviere nella SNCF, le Ferrovie francesi.\nPierre B\u00e9r\u00e9govoy avrebbe poi sempre vissuto come un proprio punto debole l'assenza di titoli accademici, in un paese dove la classe dirigente esce in genere da scuole di alta specializzazione, come l'\u00c9cole nationale d'administration.\nIn politica.\nAderisce a vent'anni alla SFIO, che lascia nel 1959 per il \"Parti Socialiste Unifi\u00e9\" (PSU). Nel 1967 lascia il PSU e nel 1969 aderisce al Partito Socialista.\nA partire dal 1969 diventa uno degli uomini pi\u00f9 vicini a Fran\u00e7ois Mitterrand. Quando questi \u00e8 eletto presidente della Repubblica il 10 maggio 1981, B\u00e9r\u00e9govoy \u00e8 nominato segretario generale dell'Eliseo.\nMinistro economico.\n\u00c8 ministro degli affari sociali nel secondo e terzo governo di Pierre Mauroy (1982 - 1984), quindi ministro dell'economia e delle finanze dal 1984 al 1986 nel governo di Laurent Fabius. \u00c8 eletto deputato all'Assembl\u00e9e Nationale nel 1986, venendo rieletto nel 1988 e nel 1993, anche se occuper\u00e0 per poco pi\u00f9 di due anni il seggio all'Assembl\u00e9e Nationale: per via dell'incompatibilit\u00e0 con l'incarico ministeriale nel 1988 cede il seggio al suo supplente.\nDal 1988 al 1991 \u00e8 ministro dell'economia e delle finanze, con il rango di ministro di Stato nei governi di Michel Rocard. Sempre con il rango di ministro di Stato, dal 1992 al 1993 \u00e8 ministro dell'economia, delle finanze e del commercio con l'estero nel governo di \u00c9dith Cresson.\nDal 1983 al 1993 \u00e8 sindaco di Nevers. Dal 1985 al 1993 \u00e8 consigliere generale della Ni\u00e8vre.\nPrimo ministro.\n\u00c8 primo ministro dal 2 aprile 1992 al 29 marzo 1993. In realt\u00e0, \u00e8 dal 1988 che B\u00e9r\u00e9govoy attende questa nomina. Consapevole delle proprie competenze nel campo dell'economia, sa di essere la persona adatta a gestire un momento critico. Si trova invece ad affrontare una situazione ormai irreversibile, con la Francia in preda a una crisi economica di proporzioni impressionanti. B\u00e9r\u00e9govoy \u00e8 anche preso di mira dalla stampa, a causa di un prestito senza interessi ricevuto da un chiacchierato finanziere amico di Mitterrand.\nInoltre, nel 1988 in Francia era scoppiato lo scandalo Pechiney-Triangle, vicenda di \"insider trading\" nella quale erano implicati uomini legati a Mitterrand e al Partito Socialista. All'epoca B\u00e9r\u00e9govoy era ministro dell'economia e delle finanze. Secondo alcune persone che lo conoscevano, tra le motivazioni che le avrebbero spinto, poi, al suicidio, vi era anche la preoccupazione di dover testimoniare al processo per questo scandalo.\nSuicidio.\n\u00c8 rieletto deputato nelle elezioni del 1993, da cui per\u00f2 il partito socialista esce duramente sconfitto e passa all'opposizione. B\u00e9r\u00e9govoy lascia quindi la guida del governo al neogollista \u00c9douard Balladur. Colpito da grave depressione, muore suicida poche settimane dopo."}
{"id": "125452", "revid": "188116", "url": "https://it.wikipedia.org/wiki?curid=125452", "title": "\u00c9douard Balladur", "text": "Fu Ministro dell'economia e delle finanze nel secondo governo guidato da Jacques Chirac (1986-1988). \nBiografia.\nStudi.\nNato in Turchia, la famiglia si trasferisce a Marsiglia quando lui ha sei anni. Studia all'Oeuvre Jean-Joseph Allemand dei Fratelli delle scuole cristiane, e poi al Lic\u00e9e Thiers. Colpito da tubercolosi, \u00e8 costretto a rinunciare a studiare medicina, i cui corsi sono troppo lunghi, e si iscrive alla facolt\u00e0 di giurisprudenza dell'universit\u00e0 di Aix-en-Provence. Rimessosi in salute, l'anno successivo si trasferisce a Parigi, e va ad abitare all'istituto dei Padri Maristi al 104 della rue de Vaugirard, lo stesso dove aveva preso alloggio Fran\u00e7ois Mitterrand all'epoca dei suoi studi universitari. \nNel 1950 si diploma all'Institut d'\u00e9tudes politiques, sezione di diritto pubblico, quindi entra all'Ecole Nationale d'Administration. Classificatosi quinto nell'ordine delle promozioni, nel 1955 entra al Consiglio di Stato.\nEminenza grigia di Pompidou.\nDal 1964 al 1968 \u00e8 consigliere sociale dell'allora Primo ministro Georges Pompidou. In tale veste, in occasione dello sciopero generale del maggio 1968 affianca Pompidou nel corso delle trattative sfiancanti con i sindacati che dopo una discussione finale di 48 ore senza interruzione si concluderanno con gli \"accordi di Grenelle\". Quando Pompidou \u00e8 eletto presidente della Repubblica nel giugno 1969, \u00e8 nominato vice segretario generale dell'Eliseo, diventando segretario generale nel 1973. Trattandosi del periodo cui il capo dello Stato \u00e8 fortemente indebolito dalla malattia, dal 1973 fino alla morte di Pompidou il 2 aprile 1974 Balladur \u00e8 l'uomo-chiave della Presidenza della Repubblica.\nIl ritiro temporaneo dalla politica.\nNel giugno 1974, dopo l'elezione del liberale Val\u00e9ry Giscard d'Estaing alla presidenza della Repubblica, declina l'offerta di diventare ambasciatore presso la Santa Sede a Roma, e si ritira temporaneamente dall'attivit\u00e0 politica. Rientra al Consiglio di Stato, e assume la direzione della \"G\u00e9n\u00e9rale de service informatique\" (GSI), una filiale della Compagnie g\u00e9n\u00e9rale d'\u00e9lectricit\u00e9 (CGE, futura Alcatel). Nel 1980, diventa presidente e amministratore delegato di un'altra filiale: la \"Compagnie Europ\u00e9enne d'Accumulateurs\".\nTeorico della \"coabitazione\".\nPochi mesi prima delle elezioni legislative del 1986 che videro l'affermazione di una maggioranza di centrodestra, egli aveva teorizzato sul quotidiano \"Le Monde\" la \"cohabitation\", ossia compatibilit\u00e0, nel quadro delle istituzioni della Quinta Repubblica francese, di un presidente della Repubblica socialista (nella specie, Fran\u00e7ois Mitterrand) con un governo espresso dallo schieramento politico opposto.\nMinistro dell'Economia (1986-1988).\nDopo la fondazione del Raggruppamento per la Repubblica (RPR) nel 1978 su iniziativa di Jacques Chirac, incomincia ad assumere un ruolo rilevante all'interno della nuova formazione. Eletto deputato all'Assembl\u00e9e Nationale nel 1986, dal 20 marzo di quell'anno al 10 maggio 1988 \u00e8 ministro dell'Economia, delle Finanze e delle Privatizzazioni con il rango di ministro di Stato nel governo di coabitazione di Jacques Chirac. In quel frangente, Balladur \u00e8 l'uomo della situazione.\nPrimo ministro (1993-1995).\nNel maggio 1988 Mitterrand, rieletto presidente della Repubblica battendo al ballottaggio il candidato dello schieramento opposto Jacques Chirac, scioglie l'Assembl\u00e9e Nationale, e alle successive elezioni i partiti di centrodestra non riescono a riconquistare la maggioranza, pur conservando un numero considerevole di deputati. Balladur \u00e8 rieletto deputato, e sul finire della legislatura assume un ruolo sempre pi\u00f9 autorevole in vista di un probabile cambiamento di maggioranza.\nE infatti, alle elezioni legislative del marzo 1993, in occasione delle quali Balladur \u00e8 rieletto deputato di Parigi, la vittoria del centrodestra \u00e8 schiacciante. Dovendo escludere la candidatura dell'ormai anziano Jacques Chaban-Delmas e quella del liberale Raymond Barre, quest'ultimo da sempre avversario della coabitazione, Fran\u00e7ois Mitterrand incarica Edouard Balladur di formare il nuovo governo. Chirac subisce la mancata nomina a Primo ministro senza manifestare pubblicamente il proprio malcontento, e si butta a capofitto nella preparazione delle elezioni presidenziali del maggio 1995 che lo vedranno nuovamente candidato.\nBalladur forma un gabinetto di pochi ministri e privo di segretari di Stato, ma con la presenza di forti personalit\u00e0 dei partiti di centro e di centrodestra come Charles Pasqua, Simone Veil e Fran\u00e7ois L\u00e9otard nel ruolo di ministri di Stato.\nLa \"dottrina Balladur\".\nIl metodo adottato da Balladur nel corso del biennio alla guida del governo \u00e8 definito dagli osservatori politici come \"dottrina Balladur\", che consisterebbe in un misto di volontarismo e di prudenza, di diffidenza, se non si disprezzo nei riguardi della classe politica, e in una gestione esperta della comunicazione. La tattica di Edouard Balladur Primo ministro sarebbe consistita nell'assumere ambedue i ruoli previsti dalla coabitazione (quello del capo del governo e quello del presidente della Repubblica, essendo Fran\u00e7ois Mitterrand indebolito dalla malattia), evitando accuratamente qualsiasi azione che potesse nuocere alla sua immagine di candidato \"in pectore\" alle elezioni presidenziali.\nIl \"prestito pubblico Balladur\" e la riforma delle pensioni.\nDue operazioni di vasta portata messe a segno dal governo Balladur sono il prestito pubblico da 40 miliardi di franchi (ne saranno raccolti 110) e la riforma del sistema previdenziale. L'anzianit\u00e0 contributiva per il settore privato \u00e8 portata da 37,5 a 40 anni, mentre il periodo preso in considerazione per il calcolo della pensione passa da 10 a 25 anni. L'obiettivo di queste misure \u00e8 il rilancio dell'economia, giacch\u00e9 Balladur si trova a esercitare le funzioni di Primo ministro in una situazione economica gravissima: nel 1993, il debito pubblico ammonta a 341 miliardi di franchi.\nLo Stade de France.\nUna delle prime decisioni assunte dal governo Balladur, \u00e8 di modificare la localizzazione del nuovo stadio per i Mondiali di calcio del 1998. Anzich\u00e9 il sito di Melun-S\u00e9nart, come stabilito da Michel Rocard, Primo ministro nel 1991, Balladur opta per la \"plaine\" di Saint-Denis. La posa della prima pietra avviene il 2 maggio 1995. L'impianto, battezzato \"Stade de France\", viene costruito in trenta mesi.\nIl sequestro dell'Airbus A300.\nDal 24 al 26 dicembre 1994, gestisce in prima persona la vicenda del sequestro da parte di un gruppo di terroristi islamici dell'Airbus A300 del Volo Air France 8969 con a bordo 220 passeggeri all'aeroporto di Algeri. Balladur dirige da Parigi le operazioni, e si rivolge direttamente al presidente algerino, al quale impone di autorizzare il decollo il velivolo in direzione della Francia. Una volta atterrato all'aeroporto di Marsiglia, l'aereo \u00e8 assaltato da una squadra del GIGN, che riesce ad abbattere i quattro dirottatori e a liberare gli ostaggi.\nIl tentativo di nominare Renato Ruggiero presidente della Commissione Europea.\nNel giugno del 1994, a causa dell'opposizione del primo ministro inglese John Major non riesce a imporre la nomina di Renato Ruggiero alla presidenza della Commissione europea, ipotesi sulla quale aveva ottenuto l'adesione di Fran\u00e7ois Mitterrand.\nCandidato alle presidenziali del 1995.\nLa decisione annunciata da Balladur il 18 gennaio 1995 di candidarsi alle elezioni presidenziali previste nella primavera dello stesso anno porteranno i rapporti fra il Primo ministro e Jacques Chirac - che erano diventati tesi fin dal giorno della sua nomina - a deteriorarsi irrimediabilmente, provocando delle lacerazioni devastanti in seno al RPR. Tra i suoi sostenitori in seno al partito, Pierre Messmer, Charles Pasqua, Fran\u00e7ois Fillon e il ministro del Bilancio e della Comunicazione Nicolas Sarkozy che il 19 gennaio 1995 il candidato Balladur nomina suo portavoce. Lo sostiene anche l'UDF - con poche eccezioni, come Val\u00e9ry Giscard d'Estaing e Raymond Barre - che decide di non presentare propri candidati. Ma il Primo ministro non riesce a monetizzare in termini elettorali il consenso acquisito. Al primo turno il 23 aprile Balladur arriva al terzo posto con 5.658.796 voti, ossia il 18,58 % dei voti espressi, non riuscendo cos\u00ec a entrare nel ballottaggio che due settimane dopo vede in lizza il socialista Lionel Jospin e Jacques Chirac, con il risultato finale della vittoria di quest'ultimo.\nPromotore dell'UMP.\nA partire dal 1995 per Balladur prende il via una fase temporanea di eclissi politica, soprattutto a causa del risentimento di Chirac nei suoi confronti. Nel settembre 1995 \u00e8 rieletto deputato in occasione di una suppletiva. Nel marzo 1998 \u00e8 eletto consigliere regionale dell'\u00cele-de-France, ma si dimette nell'aprile seguente giacch\u00e9, essendo gi\u00e0 deputato e consigliere comunale di Parigi, un terzo mandato elettivo sarebbe incompatibile in base alle normative sull'incompatibilit\u00e0.\n\u00c8 rieletto deputato nel 1997 e nel 2002. Il 25 giugno 2002, all'apertura della legislatura, presenta la sua candidatura alla presidenza dell'Assembl\u00e9e Nationale. Alla prima votazione, ottiene 163 voti su 531 votanti, arrivando secondo dopo Jean-Louis Debr\u00e9, candidato ufficiale del centrodestra (e soprattutto del presidente Chirac), che ha 217 voti. Prima della seconda votazione, Balladur ritira la sua candidatura, consentendo l'elezione di Debr\u00e9. \u00c8 eletto alla presidenza della commissione Affari esteri dell'Assembl\u00e9e Nationale.\nNel 2002 aderisce all'Unione per un Movimento Popolare (UMP), formazione di cui \u00e8 l'ispiratore, essendo dal 1988 fautore della creazione di un unico grande partito della destra e del centro, attraverso la fusione del RPR, dell'UDF e di DL. Nel 2007 sostiene la candidatura di Nicolas Sarkozy alla Presidenza della Repubblica.\nAlle elezioni legislative di quell'anno non si ricandida all'Assembl\u00e9e Nationale. Nel marzo 2008 non si ricandida nemmeno alle elezioni per il rinnovo del consiglio comunale di Parigi, cui faceva parte ininterrottamente dal 1989.\nLa presidenza della commissione per le riforme istituzionali e di quella per le autonomie locali.\nIl 18 luglio 2007, il presidente della Repubblica Sarkozy nomina Balladur alla presidenza del \"Comit\u00e9 de r\u00e9flexion sur la modernisation et le r\u00e9\u00e9quilibrage des institutions\", una commissione di tredici saggi con l'incarico di allestire entro il novembre di quell'anno una proposta articolata di riforme istituzionali. Dal testo messo a punto dal comitato Balladur deriva in gran parte la legge del 23 luglio 2008 di riforma della Costituzione approvata dal Congresso il 21 luglio 2008.\nL'8 ottobre 2008 ha accettato di presiedere la commissione incaricata da Nicolas Sarkozy di ridisegnare il sistema delle autonomie locali in Francia, che si \u00e8 insediata ufficialmente il 22 ottobre 2008 e che ha presentato il suo rapporto al presidente della Repubblica il 5 marzo 2009.\n\u00c8 considerato uno dei consiglieri pi\u00f9 influenti del presidente Sarkozy e dei suoi ministri.. Il 5 luglio 2011 Sarkozy ha affidato a Balladur la missione d'inviato del G8 per la messa in opera del piano d'azione in favore dei paesi arabi stabilito il 27 giugno 2011 a Deauville.\nFino al 2016 \u00e8 presidente d'onore dell'associazione Georges Pompidou, dopo esserne stato presidente effettivo dal 2008 al 2011. Dal gennaio 2010 \u00e8 presidente d'onore dell'Associazione per la promozione del Centre Pompidou (ADCP), della quale fino a quella data era stato presidente effettivo.\nIl 20 settembre 2012, in occasione dell'uscita del suo ultimo libro \"La Libert\u00e9 a-t-elle un avenir?\" (Fayard 2012) rende noto il suo sostegno alla candidatura di Fran\u00e7ois Fillon alla presidenza dell'UMP.\nIl traforo del Monte Bianco.\nEdouard Balladur \u00e8 di casa in Italia. Tra l'altro, dal 1968 al 1980 \u00e8 stato presidente della societ\u00e0 francese per la costruzione e la gestione del traforo del Monte Bianco\nCitazioni.\n\"\u00ab Di Pascal, quel che c'\u00e8 di bello, \u00e8 la miseria dell'uomo senza Dio. Mi piace di meno la sua felicit\u00e0 dell'uomo che crede in Dio... \u00bb\"\n\"\u00ab Per restare liberi, bisogna prendere le distanze tanto da se stessi quanto dagli altri. \u00bb\"\nOpere.\nEdouard Balladur \u00e8 autore di numerose pubblicazioni, tra cui un saggio sull'applicazione delle massime di Niccol\u00f2 Machiavelli nella politica moderna: \"Machiavel en d\u00e9mocratie, m\u00e9canique du pouvoir\" (2006), non ancora tradotta in italiano, \"Le pouvoir ne se partage pas - Conversations avec Fran\u00e7ois Mitterrand\" (2009, premio Aujourd'hui 2010), una cronaca in prima persona del biennio di coabitazione con il presidente socialista, e \"La trag\u00e9die du pouvoir - Le courage de Georges Pompidou\" (2013), sul settennato interrotto e la malattia del presidente cui fu stretto collaboratore.\nRiconoscimenti.\nPremio Jacques Rueff per l'economia (1986), premio Andese (1986), premio Euromoney \"ministro delle finanze dell'anno\" (1987), medaglia del mecenate dell'Acad\u00e9mie fran\u00e7aise (1988), premio letterario Aujourd'hui (2010)."}
{"id": "125455", "revid": "466539", "url": "https://it.wikipedia.org/wiki?curid=125455", "title": "Assinomanzia", "text": "L'assinomanzia o axinomanzia \u00e8 uno dei tanti metodi di divinazione, che fanno uso di un'ascia, un'accetta, o raramente di una sega.\nModalit\u00e0.\nLa maggior parte dei metodi prevede che si lanci un'ascia nel terreno o contro un albero, interpretando la direzione dell'impugnatura o il tremolio della lama. Un altro metodo interessante consiste nel riscaldare la testa dell'ascia nel fuoco fino a renderla incandescente, e interpretarne quindi i colori e le forme. Una variante, attribuita agli antichi greci, \u00e8 quella di porre in equilibrio una sfera di agata sul bordo dell'ascia (tenuta con la lama all'ins\u00f9). La direzione in cui rotola la sfera viene usata per l'interpretazione. Alcune fonti sostengono che il salmo 74 faccia riferimento all'uso dell'assinomanzia per predire la caduta di Gerusalemme, anche se nel testo il riferimento alle asce sollevate non \u00e8 specifico della divinazione."}
{"id": "125457", "revid": "125962096", "url": "https://it.wikipedia.org/wiki?curid=125457", "title": "Boris Nikolaevi\u010d El'cin", "text": "Biografia.\nOrigini e formazione.\nNacque il 1\u00ba febbraio 1931 nel villaggio di Butka, distretto di Talica, Oblast' di Sverdlovsk, da Nikolai e da Klavdija Vasil'evna Starygina che si erano sposati nel 1928. Nella cittadina natale fece i suoi studi superiori per accedere poi al Politecnico di Sverdlovsk (alcune fonti riferiscono che al primo tentativo non fu ammesso). Nel 1955 ottenne il diploma di ingegnere edile e per 13 anni lavor\u00f2 come tale. Nel 1961 ader\u00ec al Partito Comunista dell'Unione Sovietica, di cui divent\u00f2 funzionario nel 1968 e direttore della sezione edilizia dell\"'Obkom Kpss\" Oblast' di Sverdlovsk.\nNel 1975 divent\u00f2 segretario fino al 1976 e prosegu\u00ec, come primo segretario (sempre a Sverdlovsk, l'odierna Ekaterinburg) fino al 1985. \nProseguendo nella carriera del partito, il 24 dicembre 1985 venne promosso a segretario della sezione di Mosca. Da qui continu\u00f2 a lanciare critiche alla lentezza delle riforme che Gorba\u010d\u00ebv stava effettuando, e due anni dopo entr\u00f2 in contrasto con il Politburo durante il plenario del Comitato Centrale del KPSS con un discorso che criticava direttamente i membri del Politburo, particolarmente Liga\u010d\u00ebv e Gorba\u010d\u00ebv, e quindi nel novembre del 1987 venne destituito. Dal 1987 al 1989 fu ministro del governo dell'URSS.\nL'ingresso in parlamento ed il tentato golpe del 1991.\nNel marzo del 1989 venne eletto deputato al Congresso dei Deputati del Popolo dell'Unione Sovietica e nel maggio del 1990 .\nNel giugno del 1990 dichiar\u00f2 la sovranit\u00e0 della Russia, dimettendosi dal Partito Comunista dell'Unione Sovietica e il 12 giugno 1991, El'cin venne eletto, con il 57% dei voti Presidente della Federazione Russa. Con la sua elezione a Presidente della Russia, egli divenne rivale di Gorba\u010d\u00ebv e deciso a imprimere un ritmo pi\u00f9 radicale al processo riformatore. Nell'agosto 1991, in una condizione di confusione e catastrofica situazione economica, i comunisti conservatori azzardarono l'estremo tentativo di un colpo di Stato, che fall\u00ec miseramente per la resistenza opposta a Mosca, guidata fermamente da El'cin, e per il rifiuto di Gorba\u010d\u00ebv - tenuto prigioniero nella sua dacia - di aderire alle richieste dei golpisti.\nL'evento - che rafforz\u00f2 l'immagine di El'cin a discapito di Gorba\u010d\u00ebv, emarginato ed accusato d'aver avuto all'interno nel suo entourage i reazionari del golpe - \u00e8 passato alla storia con due immagini fotografiche: El'cin che sale sul carro armato dal quale arringa la folla contro i golpisti, e, due giorni dopo, El'cin che punta il dito indice contro Gorba\u010d\u00ebv in una seduta del Congresso in cui dett\u00f2 le sue condizioni di trionfatore politico della crisi. Il Partito Comunista venne messo al bando e i suoi beni confiscati. Il progetto di Gorba\u010d\u00ebv di salvare l'U.R.S.S. fall\u00ec ed il 25 dicembre 1991 rassegn\u00f2 le dimissioni; il giorno dopo l'Unione delle Repubbliche Socialiste Sovietiche cess\u00f2 formalmente di esistere.\nLa crisi istituzionale del 1993.\nNell'autunno del 1993 lo scontro fra istituzioni, per determinare i centri di potere dell'era post-sovietica e la natura delle riforme economiche, culmin\u00f2 in una sanguinosa crisi politica. El'cin, a capo del movimento politico che propugnava la necessit\u00e0 di massicce privatizzazioni, venne duramente contrastato dal Parlamento. Osteggiato dall'opposizione riguardo ai poteri presidenziali del Decreto delle riforme e minacciato di incriminazione, il Presidente \"sciolse\" il parlamento il 21 settembre e ordin\u00f2 nuove elezioni e un referendum per una nuova Costituzione. Il 22 settembre il Parlamento dichiar\u00f2 allora El'cin deposto e nomin\u00f2 Aleksandr Ruckoj presidente ad interim.\nLa tensione si alz\u00f2 rapidamente e la crisi giunse all'epilogo dopo i disordini del 2 e 3 ottobre, durante numerose manifestazioni popolari di protesta contro le privatizzazioni e le liberalizzazioni. Con i carri armati schierati contro i difensori del parlamento, armati solo di pistole e fucili, l'esito fu subito scontato. Al termine di un duro scontro Ruckoj, Ruslan Chasbulatov e gli altri parlamentari asserragliati si arresero, venendo immediatamente arrestati e imprigionati.\n El'cin, comunque, non venne mai processato per questo fatto. Con tale accadimento il periodo di transizione giunse al termine: una nuova costituzione fu approvata da un referendum nel dicembre 1993, conferendo alla Russia un sistema politico fortemente presidenziale, e le privatizzazioni proseguirono. I leader dei parlamentari furono rilasciati senza lo svolgimento di alcun processo il 26 febbraio dell'anno successivo, ma non assunsero pi\u00f9 alcun ruolo di aperta opposizione. Anche se gli scontri con l'esecutivo avrebbero potuto riprendere, il nuovo parlamento russo si ritrov\u00f2 da allora con poteri estremamente circoscritti.\nLa rielezione del 1996 e le dimissioni del 1999.\nNel 1996 Boris El'cin venne riconfermato presidente, in un paese in cui l'economia faticava a riprendersi, la povert\u00e0 era sempre pi\u00f9 diffusa, scoppiavano focolai di guerra (come la Cecenia) e la malavita organizzata aumentava. \nCon una salute precaria, segnata dal notevole abuso di alcool e fumo, con un'economia nazionale vicina alla rovina e con la corruzione pubblica in aumento, il 31 dicembre 1999 Boris El'cin si dimise da presidente russo, indicando Vladimir Putin come suo successore.\nGli ultimi anni e la morte.\nDopo la caduta, Boris El'cin apparve rare volte in pubblico, mentre politicamente rimase sostenitore del suo successore, Vladimir Putin. Nel settembre del 2002 ribad\u00ec la sua innocenza nei casi di corruzione a lui imputati e si disse orgoglioso delle decisioni prese in passato, dichiarando di non voler pi\u00f9 prender parte alla politica attiva e rifiutando la candidatura al Parlamento russo offertagli da \"Russia Unita\", il partito di Putin. . \nGi\u00e0 fragile di salute per l'alcolismo e il fumo, malato di cuore (nel 1996 aveva subito un quintuplo by-pass), di ipertensione e con grossi problemi all'apparato circolatorio, il 16 aprile 2007 fu colpito da un infarto al quale sopravvisse, venendo ricoverato all'ospedale di Mosca. La notizia non fu resa pubblica. Il 20 aprile venne dimesso dal reparto di rianimazione, nonostante dovesse sottoporsi ad un altro intervento chirurgico al cuore, programmato per il mese successivo. Tuttavia, il 23 aprile alle ore 15:53 locali, fu vittima di un altro infarto, questa volta fatale. L'autopsia, su richiesta dei parenti, non \u00e8 stata effettuata.\nAccuse sui legami con gli Stati Uniti.\nNel 2021, l'ex vicepresidente russo Aleksandr Ruckoj ha dichiarato che 12 dipendenti della Central Intelligence Agency (CIA) hanno contribuito a realizzare le storiche riforme capitalistiche \"El'cin-Gaidar\", la \"terapia shock\", smantellando sistematicamente il sistema economico pianificato e portando il paese al collasso economico dei primi anni 90'.\nRuslan Chasbulatov, ex Presidente del Parlamento della Russia, che ha svolto un ruolo centrale negli eventi che hanno portato alla crisi costituzionale russa del 1993, ha dichiarato che El'cin era circondato da \"centinaia\" di agenti della CIA che gli dicevano cosa fare durante il suo mandato di leader. Nel 1991, sarebbe stato eletto al suo posto di leadership grazie all'aiuto di Washington. \"Hanno deciso tutto\", aggiungendo che, dopo aver vinto le elezioni presidenziali, El'cin avrebbe inviato funzionari della sicurezza e capi di dipartimento negli Stati Uniti in modo che gli statunitensi potessero \"esaminarli\" e \"trarre conclusioni\". Secondo Chasbulatov, i legami tra Ruckoj e i funzionari statunitensi hanno persino influenzato l'ex presidente nelle sostituzioni di un numero considerevole dei suoi nominati. \"Nel complesso, Ruckoj ha assolutamente ragione: El'cin \u00e8 stato consigliato da stranieri\", ha continuato. \"Non c'\u00e8 nessun segreto qui, e un gran numero di persone lo sa. [...] El'cin era solito conferire molto da vicino su tutte le questioni relative al personale con i rappresentanti stranieri\". Questa mossa sarebbe stata sostenuta da Washington, che sperava di mantenere il Partito Comunista lontano dal potere nel nuovo Stato russo."}
{"id": "125458", "revid": "838137", "url": "https://it.wikipedia.org/wiki?curid=125458", "title": "Raggruppamento per la Repubblica", "text": "Il Raggruppamento per la Repubblica (in francese: \"Rassemblement pour la R\u00e9publique\") era un partito politico francese di ispirazione neo-gollista. Fondato nel 1976 come prosecutore dell'Unione dei Democratici per la Repubblica, nel 2002 \u00e8 confluito nell'Unione per un Movimento Popolare.\nStoria.\n1976-1981: La difesa dell'identit\u00e0 gollista e l'opposizione a Giscard d'Estaing.\nNel 1974 la divisione del movimento gollista, che candid\u00f2 Jacques Chaban-Delmas, permise l'elezione alla Presidenza della Repubblica francese Val\u00e9ry Giscard d'Estaing, europeista ed orleanista, il primo capo di Stato non gollista della Quinta Repubblica. Il una parte del Partito Gollista rimase comunque in maggioranza, con Jacques Chirac Primo Ministro. Questi per\u00f2 nell'agosto del 1976 si dimise con l'idea di creare un nuovo partito gollista, il \"Raggruppamento per la Repubblica,\" che fond\u00f2 il 5 dicembre del 1976.\nIl partito nasceva dalle ceneri del partito gollista Unione dei Democratici per la Repubblica, nata nel 1967 con il nome di \"Unione Democratica per la V Repubblica\", poi detta \"Unione per la difesa della Repubblica\", dalla fusione tra l'\"Unione per la Nuova Repubblica\" (i gollisti di destra, nata dai Repubblicani sociali), e l\"'Unione Democratica del Lavoro\" (gollisti di sinistra, che aveva raccolto i gollisti vicini alle posizioni economiche del Partito Socialista e favorevoli all'indipendenza dell'Algeria). Il \"Raggruppamento\" era sostenitore di una politica fondata sul rispetto intransigente della sovranit\u00e0 del popolo e dell'indipendenza nazionale, della libert\u00e0, della responsabilit\u00e0 e della dignit\u00e0 dell'uomo.\nIl RPR continu\u00f2 a sostenere il governo di Giscard d'Estaing, ma con critiche al Primo Ministro Raymond Barre. La prima rottura tra gollisti e centristi arriv\u00f2 con l'elezione di Chirac a sindaco di Parigi nel 1977, dove si era candidato in concorrenza con Michel d'Ornano, sostenuto dai giscardiani.\nAlle elezioni politiche del 1978 l'RPR ottenne il 23% dei consensi, calando del 13% rispetto ai consensi dell'UDR. Il forte calo fu dovuto all'affermazione dell'UDF (23,9%), partito di centrodestra che raccoglieva l'esperienza del Centro dei Democratici Sociali di Jean Lecanuet, dei Partito Repubblicano di Val\u00e9ry Giscard d'Estaing, del Partito Radicale storico e di alcune formazioni minori liberali.\n1981-1995: l'opposizione a Mitterrand e l'abbandono del vecchio gollismo.\nAlle politiche del 1981 l'RPR scese al 21,2%, dimezzando i seggi da 153 ad 88. Il calo fu dovuto alla divisioni con l'UDF in sede locale ed al sistema elettorale maggioritario uninominale a due turni. Il partito si oppose con energia alla politica delle nazionalizzazioni di Mitterrand e del governo di sinistra. Infatti, visti gli enormi successi elettorali di Reagan negli Stati Uniti e della Thatcher nel Regno Unito, il \"Raggruppamento\" abbandon\u00f2 la dottrina gollista tradizionale e si dichiar\u00f2 contrario all'intervento dello stato nell'economia. Al congresso del 1983 fu stabilito un nuovo programma politico: liberalismo in economia e la costruzione dell'Europa, accettando la sua sovranazionalit\u00e0. Questo cambiamento port\u00f2 ad un riavvicinamento tra RPR e UDF, che presentarono una lista comune alle elezioni europee del 1984 e poi alla legislative del 1986.\nAlle politiche del 1986 il presidente Fran\u00e7ois Mitterrand, anche per evitare una troppo pesante sconfitta dei socialisti, volle l'introduzione del sistema elettorale proporzionale. Il nuovo sistema elettorale, per\u00f2, favor\u00ec i moderati ed i gollisti; il RPR infatti sal\u00ec al 27% dei voti e da 53 seggi a 150, potendo cos\u00ec formare un governo insieme all'UDF. Si form\u00f2 quindi la coabitazione: presidente della Repubblica socialista e governo di centro-destra. Il primo ministro fu Jacques Chirac, che inizi\u00f2 una politica economica liberista, vendendo alcune societ\u00e0 pubbliche; il suo ministro degli Interni Charles Pasqua adott\u00f2 vari provvedimenti per diminuire l'immigrazione. Chirac fu candidato alle presidenziali del 1988, dove per\u00f2 fu sconfitto da Mitterrand.\nDate le difficolt\u00e0 dell'esecutivo di centro-destra, Mitterrand sciolse le Camere lo stesso anno, quindi dopo appena due anni di legislatura. Alle politiche del 1988 l'RPR scese al 19,2% dei voti ed a 127 seggi, passando all'opposizione; la leadership di Chirac fu messa in discussione da giovani politici che intendevano tornare al gollismo.\nOrmai reintrodotto il maggioritario, alle politiche del 1993 la coalizione RPR/UDF \"Unione per la Francia\" vinse le elezioni, ma Chirac rinunci\u00f2 ad essere primo ministro e fu nominato \u00c9douard Balladur, che promise di non candidarsi alle successive elezioni presidenziali. Successivamente per\u00f2 cambi\u00f2 idea e decise di candidarsi contro Chirac, sostenuto ufficialmente dal RPR, mentre Balladur era sostenuto da alcuni settori del RPR e dall'UDF. La connotazione nettamente conservatrice della candidatura di Balladur indusse Chirac a impostare la sua campagna puntando sul sociale (la lotta alla \"fracture sociale\"), fortemente ispirata da Philippe S\u00e9guin.\n1995-2002: RPR diventa il partito del Presidente.\nNel 1995 Jacques Chirac venne eletto Presidente della Repubblica.\nAlle politiche del 1997, i gollisti scesero al 15,7% e persero oltre 100 seggi, ritornando all'opposizione. Nel 2002 l'RPR conflu\u00ec nell'Unione per un Movimento Popolare insieme a Partito radicale, Partito Popolare per la democrazia francese e Centro Nazionale degli Indipendenti e dei Contadini. L'UMP vinse le elezioni svoltesi nello stesso anno (33% dei voti), dando vita ad un governo monocolore. Alle presidenziali del 2002 Chirac giunse al ballottaggio con appena il 19% dei voti trovandosi contro, a sorpresa, non il socialista Lionel Jospin, ma il leader del Fronte Nazionale Jean-Marie Le Pen. Tutti i partiti francesi, compresi quelli di sinistra, pur di impedire l'affermazione di Le Pen, chiesero di sostenere Chirac che fu rieletto con l'82% dei voti."}
{"id": "125459", "revid": "8973", "url": "https://it.wikipedia.org/wiki?curid=125459", "title": "Rassemblement pour la R\u00e9publique", "text": ""}
{"id": "125461", "revid": "1424204", "url": "https://it.wikipedia.org/wiki?curid=125461", "title": "Tamarindus indica", "text": "Il tamarindo (\"Tamarindus indica\" ) \u00e8 un albero da frutto tropicale appartenente alla famiglia delle Fabaceae, originario dell'Africa Orientale e India, ma coltivato in molte aree tropicali asiatiche e dell'America Latina.\n\u00c8 l'unica specie del genere Tamarindus. Il tamarindo \u00e8 utilizzato per l'alimentazione, per scopi ornamentali e anche per le sue propriet\u00e0 medicinali.\nHa una crescita lenta; un antico proverbio orientale dice: \"chi pianta tamarindi non raccoglie tamarindi\".\nEtimologia.\nIl termine tamarindo deriva dall'arabo \u062a\u0645\u0631 \u0647\u0646\u062f\u064a traslitterato in \"tamr hind\u012b\", \"dattero dell'India\".\nDiversi erboristi e medici del primo medioevo scrivevano \"tamar indi\", il latino medievale scriveva \"tamarindus\" e Marco Polo scrisse \"tamarandi\".\nDescrizione.\nIl tamarindo \u00e8 un albero sempreverde, massiccio. Ha una crescita lenta ed \u00e8 un albero longevo diventando plurisecolare, in condizioni favorevoli pu\u00f2 arrivare anche a trenta metri di altezza e pi\u00f9 di sette metri di circonferenza.\nLe foglie sono pennato-composte (quindi costituite da numerose foglioline) lunghe fino a 15\u00a0cm a fillotassi alterna.\nCome accade in altre specie di Mimosoidee, le foglie si richiudono durante la notte. Le foglie sono caduche durante la stagione asciutta solo nei luoghi che hanno una stagione secca particolarmente prolungata.\nI fiori sono poco appariscenti, lunghi circa 2,5\u00a0cm gialli con strie rosse o arancioni, riuniti in infiorescenze (racemi). Hanno 5 petali e un calice di quattro sepali caduchi alla fioritura.\nIl legno ha durame duro e compatto, rosso scuro, l'alburno \u00e8 pi\u00f9 giallastro.\nil frutto \u00e8 un lomento, ovvero un legume indeiscente, lungo 10\u201315\u00a0cm e leggermente incurvato. Contengono una polpa marrone succosa ed edule e dei semi duri appiattiti e lucenti.\nIn condizioni normali, l'albero fruttifica non prima del suo sesto-settimo anno d'et\u00e0.\nUsi.\nUso alimentare.\nNella cucina occidentale il tamarindo viene utilizzato nella preparazione di bevande rinfrescanti, nella salsa Worcestershire e nella salsa HP, un tipico condimento britannico.\nLa parte commestibile \u00e8 polpa che circonda i semi nei frutti. La polpa verde e dura di un frutto giovane \u00e8 considerata da molti troppo acida, ma viene spesso utilizzata come componente di piatti salati, trasformata in sottaceti o usata per rendere commestibili alcuni igname velenosi in Ghana.\nMan mano che il frutto matura diventa pi\u00f9 dolce, meno acido e pi\u00f9 appetibile. L'acidit\u00e0 varia tra le cultivar e alcune cultivar di tamarindo dolce non hanno alcuna acidit\u00e0 quando sono mature.\nLa pasta di tamarindo ha molti usi culinari tra cui l'uso nei chutney (in particolare quelli indiani e pakistani), nei curry e negli sciroppi.\nNella cucina thailandese viene utilizzato nella preparazione di svariati piatti, tra i quali il pad thai e alcuni tipi di curry.\nIn Messico e nei Caraibi, la polpa viene diluita con acqua e zucchero per fare una bevanda denominata \"agua fresca\".\nUso medicinale.\nIl principio attivo del tamarindo (tamarindina) \u00e8 attivo contro \"aspergillus niger\" e \"candida albicans\". Studi sperimentali dimostrano la sua particolare efficacia contro \"Staphylococcus aureus\", \"Bacillus subtilis\", \"Escherichia coli\" e \"Pseudomonas aeruginosa\".\nPolpa, foglie e corteccia hanno applicazioni mediche. Per esempio, nelle Filippine e nel Sudan le foglie sono state tradizionalmente usate per tisane utili a contrastare le febbri malariche. In India \u00e8 usato nella medicina ayurvedica per problemi gastrici o digestivi e contro il mal di denti. \nIn Italia le sue propriet\u00e0 erano gi\u00e0 note ai tempi della Scuola medica salernitana, Pietro Andrea Mattioli (1500) lo definiva utile \"per far muovere il corpo\".\nA basse dosi regola la funzione intestinale, mentre a dosi pi\u00f9 alte ha un effetto lassativo."}
{"id": "125462", "revid": "109651", "url": "https://it.wikipedia.org/wiki?curid=125462", "title": "Telefilm", "text": ""}
{"id": "125463", "revid": "775372", "url": "https://it.wikipedia.org/wiki?curid=125463", "title": "Gaeltacht", "text": "Gaeltacht (/'ge:l\u02e0t\u02e0\u0259xt\u02e0/, sostantivo femminile; pl. \"Gaeltachta\u00ed\" /'ge:l\u02e0t\u02e0\u0259xt\u02e0i:/) \u00e8 una parola gaelica che descrive le aree in Irlanda in cui la lingua irlandese \u00e8, o era in tempi recenti, la lingua primaria parlata dalla maggior parte della comunit\u00e0.\nI distretti \"Gaeltacht\" furono riconosciuti ufficialmente negli anni 1920 come parte della politica governativa dello Stato Libero d'Irlanda per ripristinare l'uso della lingua gaelica irlandese.\nAttualmente tale utilizzo \u00e8 in forte declino. Una ricerca pubblicata nel 2015 ha mostrato che soltanto in 21 delle 155 Gaeltacht, la lingua irlandese \u00e8 parlata quotidianamente da almeno due terzi della popolazione. Il valore di due terzi dei parlanti \u00e8 considerato un livello critico per la sopravvivenza della lingua.\nStoria e descrizione.\nQueste oasi linguistiche nacquero nei primi anni dello Stato Libero d'Irlanda, durante la riscoperta del gaelico e delle tradizioni culturali, aspetti portati in auge dalla ventata nazionalista che aveva condotto all'indipendenza gran parte dell'Irlanda.\nLe regioni, molto piccole se paragonate all'intera superficie dell'isola, furono ufficialmente delimitate negli anni cinquanta e non hanno pi\u00f9 subito variazioni, sebbene in molti casi la lingua gaelica abbia visto una netta diminuzione del suo uso: in varie zone delle aree \"Gaeltacht\" \u00e8 facile constatare la ormai netta minoranza di soggetti che parlano il gaelico come lingua primaria rispetto all'inglese.\nLe aree \"Gaeltacht\" comprendono una popolazione di circa 85.000 persone e sono situate nel Donegal occidentale, nel Mayo, nel Kerry e infine nelle contee di Galway e Cork. Ci sono anche due curiosissime e piccolissime oasi \"Gaeltacht\" nel Meath e un'altra vicino a Waterford.\nLe aree in questione sono protette dal \"Department of Community, Rural &amp; Gaeltacht Affairs\", coadiuvato dal \"Ministero per la lingua gaelica\" che si occupa anche dell'\u00dadar\u00e1s na Gaeltachta (l'istituto che regola la lingua gaelica). Il TG4 e Raidi\u00f3 na Gaeltachta sono situate nell'area \"Gaeltacht\" vicino a Galway.\nIl Ministro per il Gaeltacht \u00c9amon \u00d3 Cu\u00edv nei primi anni 2000 ha lanciato una iniziativa che prevedeva la trasformazione dei segnali stradali delle zone \"Gaeltacht\" da bilingui ad esclusivamente in lingua gaelica. Questa scelta ha provocato forti polemiche da parte degli abitanti di alcuni villaggi, primo fra tutti Dingle, secondo i quali l'eliminazione dell'appellativo inglese danneggerebbe fortemente il turismo, uno dei settori economici principali della zona, in quanto gli stranieri avrebbero difficolt\u00e0 a distinguere le zone. Soprattutto a Dingle \u00e8 iniziata una diatriba con le insegne fra il Consiglio della contea, il governo e gli abitanti: il primo d\u00e0 ragione al villaggio e chiede la sostituzione del cartello, il secondo minaccia la revoca dello status \"gaeltacht\" ed i terzi gi\u00e0 si sono adoperati scrivendo a pennarello su ogni cartello la parola \"Dingle\" sotto il corrispettivo gaelico.\nIl bilinguismo.\nIn Irlanda i segnali stradali relativi alle localit\u00e0 (sia di direzione che di benvenuto) delle zone non-Gaeltacht, quindi in quasi tutto il territorio, sono bilingui, con l'indicazione in stampatello del nome in inglese sotto, mentre la dizione in lingua gaelica \u00e8 riportata al di sopra e scritta in corsivo."}
{"id": "125465", "revid": "109957818", "url": "https://it.wikipedia.org/wiki?curid=125465", "title": "Henri Queuille", "text": "Fu tre volte Presidente del Consiglio della Francia formando tre Governi: il primo dall'11 settembre 1948 al 28 ottobre 1949, il secondo dal 2 luglio al 12 luglio 1950 ed il terzo dal 10 marzo all'11 agosto 1951."}
{"id": "125467", "revid": "1892390", "url": "https://it.wikipedia.org/wiki?curid=125467", "title": "Ren\u00e9 Pleven", "text": "Biografia.\nDurante la seconda guerra mondiale, dopo l'invasione tedesca della Francia e l'assunzione dei poteri da parte del Maresciallo P\u00e9tain, lasci\u00f2 la Francia e ripar\u00f2 a Londra, dove divenne uno tra i pi\u00f9 stretti collaboratori del generale Charles De Gaulle. Dopo aver ottenuto il riavvicinamento dell'Africa Equatoriale Francese alla Francia libera e aver organizzato e presieduto la Conferenza di Brazzaville, nel settembre 1944 fu nominato ministro delle Colonie e in seguito anche ministro della Finanze fino al 1946. Fu poi ministro della Difesa nel governo di Georges Bidault tra il 1949 e il 1950.\n\u00c8 stato una prima volta Presidente del Consiglio della Francia dal 12 luglio 1950 al 10 marzo 1951, nel periodo della nascita della Comunit\u00e0 europea di difesa e della disfatta in Indocina. Viene ricordato anche perch\u00e9 il 24 ottobre 1950, in un discorso pubblico, fu il primo a proporre la creazione di un esercito europeo , noto come \"piano Pleven\".\nNel 1951 \u00e8 stato vicepresidente del governo di Henri Queuille e poi una seconda volta Presidente del Consiglio della Francia dall'11 agosto 1951 al 20 gennaio 1952. Fu in seguito ripetutamente ministro della Difesa tra il 1952 e il 1954 e poi ministro degli Esteri nel 1958."}
{"id": "125470", "revid": "2110845", "url": "https://it.wikipedia.org/wiki?curid=125470", "title": "Andr\u00e9 Marie", "text": "\u00c8 stato il Primo Ministro della Repubblica francese dal 26 luglio al 15 settembre 1948."}
{"id": "125472", "revid": "1821847", "url": "https://it.wikipedia.org/wiki?curid=125472", "title": "Paul Ramadier", "text": "Biografia.\nAscesa politica.\nMembro del Comitato centrale della Lega dei diritti dell'uomo e del Gruppo del libero pensiero alla Camera dei deputati, fu iniziato in Massoneria nel 1913 nella Loggia \"La Parfaite Union\" di Rodez Difensore delle cooperative, fu militante socialista dal 1904 e deputato per il Dipartimento dell'Aveyron dal 1928 al 1940, dal 1945 al 1951 e dal 1956 al 1958. Fu anche sindaco di Decazeville dal 1919 al 1959. Favorevole all'entrata dei socialisti al governo, usc\u00ec dalla Sezione Francese dell'Internazionale Operaia (SFIO) per entrare nell'Unione Socialista Repubblicana. Fu sottosegretario di Stato durante il governo di L\u00e9on Blum nel 1936 e in quello di Camille Chautemps. Con la coalizione del Fronte popolare, fece adottare importanti leggi tra cui quelle relative agli incidenti sul lavoro, alla pensione e alle 40 ore di lavoro settimanale. Divenne ministro del Lavoro nel 1938 per il governo di \u00c9douard Daladier, presentando le dimissioni quando fu messa in discussione la sua legge sulle 40 ore.\nIl 10 luglio 1940 vot\u00f2 contro l'assunzione di pieni poteri da parte del maresciallo Philippe P\u00e9tain, che il giorno dopo istitu\u00ec il regime di Vichy. Ramadier entr\u00f2 quindi nella Resistenza dove assunse il nome di battaglia \"Violette.\" Durante l'occupazione tedesca torn\u00f2 nella SFIO e si distinse con il suo operato in favore degli ebrei. Con la liberazione, nel novembre 1944 divenne ministro per gli Approvvigionamenti durante il governo di Charles de Gaulle. Alla fine del conflitto, con l'istituzione della Quarta Repubblica francese, gli venne affidato nel 1946 il Ministero di Giustizia durante il governo di transizione di L\u00e9on Blum.\nPrimo ministro.\nEletto primo ministro il successivo 22 gennaio, a seguito della crisi del maggio 1947 provoc\u00f2 l'uscita dal governo dei comunisti e pose quindi fine all'esperienza del Tripartismo tra socialisti, repubblicani popolari e gli stessi comunisti che era iniziato nel 1945. Sempre a partire da maggio invi\u00f2 oltre soldati a reprimere duramente la rivolta del Madagascar, iniziata due mesi prima.\nIn maggio il suo governo vot\u00f2 l'adesione della Francia al piano Marshall, un fatto indicativo nel periodo in cui nacque la guerra fredda tra l'Unione Sovietica e gli Stati Uniti. Un'ondata di scioperi lo costrinse a presentare le dimissioni il 22 ottobre 1947.\nUltimi anni.\nRientr\u00f2 in un consiglio dei ministri quando gli fu affidato il Ministero delle Finanze tra il 1956 e il 1957 durante il governo di Guy Mollet, con il difficile compito di risollevare l'economia nazionale disastrata dalle spese sostenute per la guerra d'Algeria. Il suo nome \u00e8 legato alla vignetta autostradale, che introdusse nel 1956. Radiato come consigliere del Cantone di Decazeville nel 1941 per la sua affiliazione alla massoneria, riebbe il mandato nel 1945 e lo conserv\u00f2 fino alla morte, avvenuta nel 1961."}
{"id": "125475", "revid": "1106276", "url": "https://it.wikipedia.org/wiki?curid=125475", "title": "Michele Emiliano", "text": "Biografia.\nFiglio di Franca Lattarulo e Giovanni Emiliano, piccolo imprenditore e fondatore di una delle principali aziende baresi specializzate nella logistica e nel design, con un passato da calciatore, Michele si trasferisce con la famiglia a Bologna, dove risiede dal 1962 al 1968 per poi rientrare a Bari, dove da ragazzo si dedica soprattutto alla pallacanestro e di diploma al liceo classico Quinto Orazio Flacco. Si laurea in giurisprudenza nel 1983 e per un periodo lavora come praticante nello studio di un avvocato. Nel 1988 si sposa. Dal matrimonio ha avuto tre figli: Giovanni, Francesca e Pietro. \nAttivit\u00e0 in magistratura.\nAll'et\u00e0 di 26 anni lascia la pratica come avvocato e supera il concorso in magistratura; in quel periodo di mattina fa l'uditore apprendista magistrato e di pomeriggio lavora come tuttofare dal padre. Si trasferisce quindi ad Agrigento, dove lavora in Procura e incontra Giovanni Falcone e Rosario Livatino. Dal 1990 al 1995 lavora presso la Procura di Brindisi e si occupa di lotta alla mafia. Nel 1995 ritorna a Bari, come sostituto procuratore della Direzione Distrettuale Antimafia (DDA): conserva questo incarico fino al 2003, quando accetta di candidarsi a sindaco di Bari per la coalizione di centro-sinistra.\nAttivit\u00e0 politica.\nSindaco di Bari (2004-2014).\nAlle elezioni amministrative del 12 e 13 giugno 2004, Emiliano \u00e8 stato eletto, a sorpresa, sindaco di Bari al primo turno, sostenuto dalla coalizione di centro-sinistra, battendo il candidato del centro-destra, Luigi Lobuono, con il 53,8% dei consensi. La sua lista civica, la \"Lista Emiliano per Bari\", ottiene una notevole affermazione e il maggior numero di eletti in consiglio comunale. Dal gennaio 2005 \u00e8 nominato delegato dell'Associazione Nazionale Comuni Italiani (ANCI) per le politiche per il Mezzogiorno e, dal 29 marzo 2007, coordinatore dei sindaci delle citt\u00e0 metropolitane. Da aprile 2007 \u00e8, inoltre, presidente del Consorzio per l'area di sviluppo industriale di Bari.\nIl 14 ottobre 2007 \u00e8 eletto segretario regionale del Partito Democratico in Puglia, prevalendo sul senatore Antonio Gaglione. Carica che ricopre fino al 2009, dal 2009 al gennaio 2014 \u00e8 presidente regionale del PD Puglia. Si ricandida a sindaco alle elezioni comunali del 6 e 7 giugno 2009, dove ottiene al primo turno il 49,01% dei voti, con un distacco di poco pi\u00f9 di 6.000 voti sul candidato del centro-destra ed ex sindaco di Bari, Simeone Di Cagno Abbrescia (46,05%). Viene confermato sindaco di Bari al ballottaggio del 21 e 22 giugno 2009 con il 59,8% di voti e con un distacco di quasi 33.000 voti dal suo avversario.\nIn questi anni il Comune di Bari si sta dotando di un nuovo Piano Urbanistico Generale, il cui \"Documento Programmatico Preliminare\" (DPP) \u00e8 stato approvato dalla Giunta Comunale nel 2009 e dal Consiglio comunale nel 2011; questo Piano sostituir\u00e0 il precedente P.R.G., realizzato dall'architetto Ludovico Quaroni nel 1965 (a riprendere il precedente piano Calzabini-Piacentini, del 1952) e attuato a partire dal 1979. Il nuovo Piano Urbanistico mira a riqualificare il territorio comunale soprattutto nelle periferie, nel settore ambientale, nella razionalizzazione del settore dei trasporti e nella riconnessione delle \"smagliature\" venutesi a creare nel tempo nel tessuto urbano.\nFamose sono state le battaglie intraprese dalla giunta Emiliano contro l'ecomostro di Punta Perotti e sulla bonifica della Fibronit.\nDal 2004 la giunta guidata dall'ex magistrato ha realizzato iniziative e infrastrutture che hanno segnato il cambiamento nelle politiche di mobilit\u00e0 e traffico a Bari, con la redazione di un Biciplan che prevede una rete di piste ciclabili lunga circa 190km che si snoda lungo tutta la citt\u00e0. L'obiettivo \u00e8 quello di svuotare il centro cittadino dalle auto riqualificando gli spazi e lo stile di vita di cittadini e pendolari. \u00c8 inoltre stato attivato un servizio di bike sharing con diverse postazioni per il noleggio di biciclette in tutta l'area urbana e un parcheggio biciclette attrezzato (\"velostazione\"). Tra gli interventi realizzati ci sono i 3 park&amp;ride presenti oggi nella citt\u00e0 di Bari e il park&amp;train.\nNel 2008 \u00e8 stata attivata la Ferrovia Bari-San Paolo, che collega la periferia ovest della citt\u00e0. Il 20 luglio 2013 \u00e8 invece entrato in servizio il passante ferroviario che collega l'aeroporto alla stazione centrale ed alla rete ferroviaria nazionale. Come sindaco di Bari, Emiliano si \u00e8 occupato della ricostruzione del teatro Petruzzelli dopo l'incendio e diventa, come previsto dallo statuto, presidente della Fondazione lirico sinfonica \"Petruzzelli e teatri di Bari\". Nel 2008 si sono conclusi i lavori di ripristino del Petruzzelli alla sua piena funzionalit\u00e0 e il 7 settembre 2009 le chiavi del Politeama sono state consegnate alla Fondazione Lirico Sinfonica Petruzzelli e Teatri di Bari che ne ha assunto la gestione.\nNel 2011 ha fondato il movimento \"\"Emiliano per la Puglia\" nato con la missione di favorire il dialogo tra le diverse culture e posizioni politiche. Il movimento \u00e8 stato definito un \u201dlaboratorio diffuso\u201d, punto di incontro tra pubblici amministratori, imprenditori, associazioni e cittadini.\nA gennaio 2012 il sondaggio \"Governance Poll\" del \"Sole 24 ore\" lo colloca terzo in ordine di gradimento tra i sindaci pi\u00f9 amati d'Italia, pari merito con il sindaco di Salerno Vincenzo De Luca e il sindaco di Verona Flavio Tosi.\nA marzo 2014 l'indagine \"Monitorcitt\u00e0 Aree Metropolitane\" di Datamedia Ricerche, che monitora la soddisfazione dei cittadini sull'operato dei sindaci delle citt\u00e0 metropolitane, lo colloca al primo posto in ordine di gradimento come sindaco pi\u00f9 amato d'Italia.\nPrimarie del centro-sinistra in Puglia del 2010.\nAlla fine del 2009 si parla di lui come il possibile candidato del centro-sinistra alla presidenza della Puglia in vista delle elezioni regionali del 2010, dato che il PD si era trovato davanti all'indisponibilit\u00e0 dell'UDC di accettare la candidatura di Nichi Vendola a Presidente della Regione Puglia. Il leader dell'UDC chiese al Partito Democratico la candidatura di Michele Emiliano: quest'ultimo dopo avere per circa due mesi reiteratamente dichiarato la sua indisponibilit\u00e0 a candidarsi, venne candidato dal segretario regionale del Partito Democratico. Questi non aveva concordato preventivamente la mossa con lo stesso Emiliano. Dopo qualche giorno e sotto la pressione di D'Alema, Bersani e Casini, Emiliano venne costretto ad accettare la candidatura.\nChiese per\u00f2 la tutela dell'amministrazione comunale in corso equiparando la legge elettorale della Puglia a quella di ogni altra Regione italiana e cio\u00e8 abrogando l'obbligo di dimettersi imposto ai sindaci per poter presentare la propria candidatura a Presidente della Regione o a Consigliere Regionale. Emiliano accett\u00f2 persino di svolgere le primarie con Vendola a condizione che fosse rimosso questo impedimento, gi\u00e0 giudicato illegittimo dalla Corte costituzionale con riferimento alla legge elettorale della Toscana. Di fronte all'indisponibilit\u00e0 di Vendola e del Consiglio regionale alla modifica di questa legge, Emiliano ritir\u00f2 la sua candidatura e richiese il segretario regionale del suo partito di investire direttamente Vendola della candidatura. Ciononostante il Partito Democratico candid\u00f2 alle primarie Francesco Boccia che ne usc\u00ec sconfitto per la seconda volta in cinque anni. La sconfitta di Boccia determin\u00f2 la rottura dell'alleanza elettorale in Puglia tra l'UDC ed il centro-sinistra.\nAssessore comunale a San Severo (2014-2015).\nNel giugno 2014 cessato dalla carica di sindaco del capoluogo pugliese viene nominato dal neo primo cittadino della citt\u00e0 di San Severo assessore alla Legalit\u00e0 e polizia locale. L'incarico di assessore nella cittadina \u00e8 a titolo gratuito. Il 3 luglio 2015 ha annunciato di aver comunicato le proprie dimissioni al sindaco di San Severo.\nPresidenza della Regione Puglia (2015-presente).\nNel febbraio 2014 viene eletto segretario regionale del Partito Democratico pugliese. Dopo aver vinto le primarie del Partito Democratico in Puglia, vince anche le elezioni regionali del 31 maggio 2015, con il sostegno del PD, del Partito Comunista d'Italia, dei Popolari per l'Italia e delle liste civiche \"Emiliano Sindaco di Puglia\" (SC - IdV - Partito del Sud), \"Noi a Sinistra per la Puglia\" (SEL - La Puglia in Pi\u00f9), \"Popolari\" (UdC - CD - Realt\u00e0 Italia), \"La Puglia con Emiliano\" (Iniziativa Democratica per la Puglia) e \"Pensionati e Invalidi Giovani Insieme\" riuscendo ad essere eletto alla presidenza della Regione Puglia con il 47% dei voti.\nNel 2016, in qualit\u00e0 di Presidente della Regione Puglia, presenta una proposta per la decarbonizzazione degli impianti tarantini dell'Ilva, basata anche sulle risorse stanziate per la realizzazione del TAP (\"Gasdotto Trans-Adriatico\"). A settembre dello stesso anno, Emiliano firma con il Presidente del Consiglio Renzi il cosiddetto \"Patto per la Puglia\"\" al fine di sbloccare 2,7 miliardi di euro del Fondo per lo sviluppo e la coesione (FSC) da assegnare alla regione pugliese per vari interventi ed investimenti sul territorio. Tra le politiche sociali promosse utilizzando gli stanziamenti del FSC, e grazie all'azione della giunta regionale guidata da Emiliano, in Puglia viene introdotto il Reddito di Dignit\u00e0 (Re.D.), un reddito minimo garantito erogato a tutte le persone che ne facciano richiesta avendo un ISEE inferiore ai tremila euro annui. La misura, necessaria per contrastare la povert\u00e0, anticipa di alcuni anni sia il Reddito di Inclusione (ReI) introdotto dal Governo Gentiloni sia il Reddito di Cittadinanza varato dal Governo Conte I.\nLa notte tra il 7 e l\u20198 marzo 2020, a causa della pandemia di COVID-19, molti pugliesi sono rientrati in Regione dalle zone pi\u00f9 colpite dall\u2019epidemia, dopo l\u2019approvazione del Decreto del Presidente del Consiglio, Giuseppe Conte, che annunciava la chiusura della Lombardia. Il Presidente Emiliano ha emanato un\u2019ordinanza che obbligava la quarantena di 14 giorni per tutti coloro rientrati dal Nord Italia. \nSempre durante la pandemia di COVID-19, il 7 maggio 2020, considerata la discesa della curva epidemiologica, il Presidente Emiliano ha firmato un\u2019ordinanza che consente la riapertura di parrucchieri, barbieri, estetisti e centri per la cura della persona. \nAltre politiche introdotte in Puglia sotto l'amministrazione Emiliano sono: nuovi regolamenti sanitari regionali riguardanti l'ippoterapia, la clown terapia ed i pazienti sottoposti a chemioterapia, una nuova legge per il contrasto degli incendi boschivi, l'accorpamento dei consorsi che gestiscono la bonifica e l'irrigazione nel sud della regione al momento pesantemente indebitati, una nuova norma per il contrasto della Xylella fastidiosa, il nuovo RET (Regolamento Edilizio Tipo), la prima legge regionale riguardante la coltivazione della cannabis, la prima legge regionale sulle lobby, che prevede l'istituzione di un registro pubblico dei rappresentanti di gruppi di interesse particolare e di un'agenda pubblica in cui sono resi noti gli incontri tra gruppi e decisori, la legge per l'istituzione della nuova Agenzia regionale per la salute e il sociale (A.Re.S.S.) che subentra alla precedente Agenzia regionale sanitaria (A.Re.S.), la nuova legge regionale sulla pesca e l'acquacoltura, l'introduzione dei minibond regionali per PMI.\nIn quanto presidente della regione Puglia, dal 22 novembre 2016 si sussegue a Nichi Vendola come presidente di NEREUS, che, come si legge nel manifesto, \"\"intende creare e promuovere uno spazio di dialogo, di scambio e di riflessione tra le regioni e gli attori della politica spaziale in Europa\".\nPrese di posizione e contrapposizione con Renzi.\nDopo una iniziale sintonia, in seguito alla sua elezione alla presidenza della Regione, Emiliano ha pi\u00f9 volte criticato aspramente il premier, e leader del suo stesso partito, Matteo Renzi attuando anche politiche regionali in contrasto con quelle del governo. Questa contrapposizione ha raggiunto il suo apice in corrispondenza del referendum sulle concessioni per l'estrazione di idrocarburi in zone di mare promosso e sostenuto da Emiliano e osteggiato da Renzi. Durante la campagna referendaria Emiliano ha pi\u00f9 volte accusato il Governo di aver introdotto la norma in questione unicamente come favore alle aziende petrolifere e Renzi ha invece accusato il governatore di aver promosso il referendum solo a fini personali. I risultati del referendum sono: 85,85% dei votanti favorevole all'abrogazione e 14,15% contrario, non si riesce per\u00f2 a raggiungere il quorum con un'affluenza del 31,19%.\nIn seguito il 13 novembre 2016 i cittadini della citt\u00e0 pugliese di Manfredonia sono stati chiamati a votare per un referendum comunale riguardante la futura costruzione di un nuovo impianto per lo stoccaggio di Gpl voluto dal colosso Energas. Emiliano si \u00e8 unito al sindaco della citt\u00e0 esprimendosi contrario all'impianto ed invitando i cittadini a votare contro la sua costruzione. Con un'affluenza di circa il 52,5% percento dei votanti la popolazione si \u00e8 espressa per il 96,02% contraria alla costruzione del nuovo impianto ed in linea con quanto sostenuto dal sindaco e dal presidente di regione.\nDurante la campagna per il referendum costituzionale del 4 dicembre 2016 riguardante la riforma Renzi-Boschi, Emiliano sostiene il NO in contrapposizione alla linea della segreteria del suo partito (pur non facendo campagna per il NO proprio per rispetto verso la segreteria).\nEmiliano entra nuovamente in contrasto con Renzi negli ultimi giorni del suo governo per il mancato stanziamento nella legge di bilancio di circa 50 milioni di euro destinati alla sanit\u00e0 tarantina per far fronte all'aumento di patologie dovuto all'inquinamento ambientale derivante dagli impianti dell'Ilva.\nIl 4 dicembre, poco prima di incontrare il nuovo Presidente del Consiglio Paolo Gentiloni, Emiliano ha depositato un ricorso della Regione Puglia presso la Corte costituzionale in merito ad un conflitto di attribuzioni fra Stato e Regione riguardante la costruzione del gasdotto Tap.\nCandidatura alla segreteria del PD.\nNella direzione del Partito Democratico del 13 febbraio 2017, che ha determinato la convocazione di un congresso straordinario per l'elezione del nuovo segretario nazionale del partito, Emiliano ha ufficializzato la propria candidatura alla segreteria.\nAlla fine della prima fase delle primarie del partito, riservate ai circoli, risulta il candidato meno votato, con una percentuale di consenso dell'8%. Il risultato definitivo del 30 aprile lo vede comunque terzo (e quindi ultimo) con una percentuale del 10.9%.\nSentenza della Corte costituzionale e uscita dal partito.\nIl 3 dicembre 2018, in seguito alla sentenza della Corte costituzionale che stabilisce che i magistrati non possano avere tessere di partito, Emiliano annuncia di non rinnovare l'iscrizione al PD, restando comunque nell'area del centro-sinistra\nPrimarie per le elezioni regionali del 2020 e rielezione.\nIl 12 gennaio 2020 viene candidato per un secondo mandato alla presidenza della regione Puglia, vincendo le primarie del centro-sinistra per la scelta del candidato con il 70% delle preferenze e distanziando nettamente il consigliere regionale Fabiano Amati (14,3%), l'ex europarlamentare Elena Gentile (12,1%), entrambi del PD, e il sociologo indipendente Leonardo Palmisano (3,1%). Gode del sostegno di 15 liste, tra le quali quelle di Partito Democratico, Italia in Comune, DC Puglia, \"Puglia Solidale e Verde\" (Sinistra Italiana, Europa Verde, PSI), \"Popolari con Emiliano\" (Centro Democratico e Puglia Popolare) e \"Senso Civico\" (Articolo Uno e PRI). Alle consultazioni elettorali del 20 e 21 settembre viene confermato alla guida dell'amministrazione regionale con il 46,78% dei consensi, con un vantaggio di 8 punti percentuali sullo sfidante di centro-destra Raffaele Fitto.\nIl 9 aprile 2021 diventa vicepresidente della Conferenza delle regioni e delle province autonome, presieduta da Massimiliano Fedriga, presidente del Friuli Venezia Giulia.\nA luglio 2021 lancia ufficialmente il movimento \"CON\"\". Gi\u00e0 presentata in occasione delle elezioni regionali ed espressione degli assessori Pierluigi Lopalco e Alessandro Delli Noci, la nuova creatura politica deve ambire secondo Emiliano a fare da \"polline fra PD e M5S\", dialogando con esponenti del civismo e dell'ecologia come i Verdi e il sindaco di Milano Giuseppa Sala.\nProcedimenti giudiziari.\nIl 16 ottobre 2019 viene resa nota la sua iscrizione nel registro degli indagati da parte della Procura di Foggia. Si contesta al governatore pugliese il fatto di aver ricevuto pressioni da un consigliere regionale per una nomina riguardante una Asp (Azienda per i Servizi alla Persona). Con lui \u00e8 indagato anche Salvatore Ruggeri, assessore regionale al Welfare. Il procedimento \u00e8 stato poi archiviato nei confronti di Emiliano e Ruggieri perch\u00e9 il fatto non sussiste su richiesta della stessa procura di Foggia che l'aveva accusato."}
{"id": "125476", "revid": "125872623", "url": "https://it.wikipedia.org/wiki?curid=125476", "title": "Filarete", "text": "Biografia.\nFirenze e Roma.\nFiorentino, si form\u00f2 nella bottega di Lorenzo Ghiberti dove probabilmente apprese la tecnica della fusione in bronzo partecipando alle lavorazioni delle porte del Battistero di San Giovanni. In seguito, intorno al 1433 si trasfer\u00ec a Roma, dove papa Eugenio IV lo incaric\u00f2 di realizzare i battenti bronzei per la porta centrale della Basilica di San Pietro, probabilmente a seguito del prestigio dell'apprendistato presso il Ghiberti. La cosiddetta \"porta del Filarete\" fu faticosamente realizzata tra il 1433 ed il 1445 in un periodo politicamente turbolento per Roma.\nIn essa i due battenti sono divisi in tre riquadri sovrapposti, in quello di sinistra dal basso: \"Martirio di Paolo\", \"San Paolo\", \"Cristo in trono\"; in quello di destra sempre dal basso: \"Martirio di Pietro\", \"San Pietro che d\u00e0 le chiavi a Eugenio IV\", \"Madonna in trono\"; i riquadri sono incorniciati da girali animati con profili di imperatori e nell'intercapedine fra questi vi sono fregi con episodi del pontificato di Eugenio IV. La maturit\u00e0 figurativa delle formelle della porte di San Pietro, per quanto riguarda la concezione prospettica delle scene, non sembra all'altezza di quanto prodotto in analoghe esperienze scultoree fiorentine, risultando attardato su modi figurativi medievali. \nSembra abbia realizzato alcune sculture nell'antica basilica di San Pietro, non pi\u00f9 esistenti. Sempre a Roma realizzer\u00e0 una copia in bronzo di piccole dimensioni della statua equestre di Marco Aurelio ora conservata al Skulpturensammlung Staatliche Kunstsammlungen di Dresda. La statua sar\u00e0 poi donata dallo stesso Filarete a Piero di Cosimo de' Medici, padre di Lorenzo il Magnifico. Tra il 1447 ed il 1448 lasci\u00f2 Roma in seguito alle disavventure di un'accusa di furto e viaggi\u00f2 e lavor\u00f2 in diverse citt\u00e0: a Firenze e Arezzo nel 1458 e l'anno seguente a Venezia. Nel 1449 fu probabilmente a Bassano del Grappa, dove il Comune gli aveva commissionato una preziosa croce processionale. Il Filarete fu infatti anche abile orafo e medaglista.\nMilano.\nA partire dal 1451 Filarete fu a Milano, segnando la prima significativa presenza di un artista \"rinascimentale\" in citt\u00e0. A lui, raccomandato da Piero de' Medici, vennero affidate importanti commissioni, grazie al suo stile ibrido che conquist\u00f2 la corte sforzesca. Egli infatti era un fautore delle linee nitide, ma non sgradiva una certa ricchezza decorativa, n\u00e9 applicava con estremo rigore la \"grammatica degli ordini\" brunelleschiana. Gli venne affidata la costruzione della torre del Castello (ricostruita ex novo all'inizio del XX secolo), del Duomo di Bergamo (ampiamente rimaneggiato) e dell'Ospedale Maggiore (1457-1465), la sua realizzazione pi\u00f9 importante..\nIn questa ultima opera in particolare, legata a una volont\u00e0 del nuovo principe di promuovere la propria immagine, si leggono con chiarezza le diseguaglianze tra il rigore del progetto di base, impostato a una funzionale divisione degli spazi e una pianta regolare, e la mancata integrazione con il minuto tessuto edilizio circostante, per via del sovradimensionamento dell'edificio. La pianta dell'Ospedale \u00e8 quadrangolare, con due bracci ortogonali interni che disegnano quattro vasti cortili. Alla purezza ritmica della successione di archi a tutto sesto dei cortili, derivata dalla lezione di Brunelleschi, fa da contraltare un'esuberanza delle decorazioni in cotto (anche se in larga parte furono dovute ai continuatori lombardi).\nLavor\u00f2 inoltre, brevemente, per la Veneranda Fabbrica del Duomo. A Milano non riusc\u00ec mai ad affermarsi completamente, nonostante l'appoggio del duca, per la concorrenza degli architetti lombardi, capeggiati da Guiniforte Solari. Nel 1466 ritorn\u00f2 a Firenze. Poco si conosce dei suoi ultimi anni, tanto che, avendo egli progettato un viaggio in Oriente, \u00e8 stata ipotizzata la sua morte a Costantinopoli, mentre probabilmente mor\u00ec a Roma. Il suo sepolcro si trova nella basilica di Santa Maria sopra Minerva.\nIl \"Trattato di Architettura\".\nTra il 1460 e il 1464 compose i primi 24 dei 25 libri (capitoli) del \"Trattato di Architettura\" dedicato a Francesco Sforza, composto sotto forma di dialogo tra l\"architetto\" e il \"duca\". \nFilarete dimostra di avere una certa conoscenza sia del \"De re aedificatoria\" di Leon Battista Alberti che del \"De architectura\" di Vitruvio che cita diverse volte e affronta con atteggiamento critico. Il trattato \u00e8 scritto programmaticamente in volgare.\nL'opera, seppure rimasta sotto forma di manoscritto, ebbe comunque una larga diffusione nella cultura della seconda met\u00e0 del XV secolo, soprattutto in Lombardia, giungendo, tradotta appositamente in latino su richiesta di Mattia Corvino, fino a Budapest.\nLa trasmissione avvenne a partire da quattro manoscritti, due dei quali perduti o irreperibili.\nL'unico manoscritto completo, seppure probabilmente non autografo, \u00e8 il cosiddetto \"Codice Magliabechiano\" che dovrebbe corrispondere a una seconda versione, in cui compare il XXV libro, dedicata a Piero de Medici e redatta in occasione del suo ritorno a Firenze.\nIl trattato contiene, tra l'altro, il piano della prima citt\u00e0 ideale compiutamente teorizzata: Sforzinda, inserita in una cinta muraria a forma di stella a otto punte. L'opera di Filarete, al contrario del \"De re aedificatoria\" di Leon Battista Alberti, che affida la definizione delle indicazioni progettuali solo alla mediazione del testo, utilizza un gran numero di illustrazioni di sua mano, a cui il testo fa continuamente riferimento e che forse rappresentano l'elemento di maggior interesse del trattato.\nIl gusto per l'antico.\nIl Filarete fece proprio soprattutto lo studio e la rievocazione dell'antico. Fu uno dei primi artisti a sviluppare una conoscenza del mondo classico fine a s\u00e9 stessa, dettata cio\u00e8 da un gusto \"antiquario\", che mirava a ricreare opere in stile verosimilmente d'epoca, senza comprendere che la riscoperta dell'antico andava a configurarsi come canone universale dell'architettura. La sua riscoperta non fu filologica, ma piuttosto animata dalla fantasia e dal gusto per la rarit\u00e0 e la decorazione, arrivando a produrre un'evocazione fantastica del passato che gli valse il severo giudizio di Vasari per il suo manoscritto.\nManoscritto Voynich.\nSecondo alcune ricerche, Filarete sarebbe l'autore del manoscritto Voynich, a scopo di spionaggio industriale ai danni della Serenissima e a favore della Sublime Porta. Tale tesi si basa su un disegno che ricalca sia la conformazione della Torre del Castello sforzesco \u2013 che porta il suo nome \u2013 che la forma dei merli dello stesso, di fattura ghibellina; inoltre alcuni disegni somigliano ad alcune tubature di terracotta e provviste di bicchiere di congiunzione che compaiono nell'Ospedale Maggiore di Milano, progettato da Filarete.\nAnche alcune lettere del codice criptico della descrizione che accompagna la vasta produzione grafica sono le stesse che usava Francesco Sforza per i suoi messaggi segreti, un vero codice crittografico. Alcuni disegni di manufatti vitrei nel manoscritto sono molto somiglianti alla produzione di vetro di Murano, dando l'idea che il manoscritto fosse stato reso illeggibile per veicolare nell'Est Europa i segreti dei mastri vetrai muranesi, reato questo che Venezia puniva molto severamente."}
{"id": "125477", "revid": "125558741", "url": "https://it.wikipedia.org/wiki?curid=125477", "title": "Accidia", "text": "Laccidia, o acedia, \u00e8 l'avversione all'operare, mista a noia e indifferenza e pigrizia. L'etimologia classica fa derivare il termine dal greco (alfa privativo = senza) + (= cura), sinonimo di \"indolenza\", per il tramite del latino volgare \"acedia\".\nNell'antica Grecia il termine \"acedia\" () indicava, letteralmente, lo stato inerte della mancanza di dolore e cura, l'indifferenza e quindi la tristezza e la malinconia. Il termine fu ripreso nel Medioevo, quale concetto della teologia morale, a indicare il torpore malinconico e l'inerzia che prendeva coloro che erano dediti a vita contemplativa. Tommaso d'Aquino la definiva come il \u00abrattristarsi del bene divino\u00bb, in grado di indurre inerzia nell'agire il bene divino.\nIl senso del termine \u00e8 in stretto rapporto con quello della noia, con la quale l'accidia condivide una medesima condizione originaria determinata dalla vita contemplativa: entrambe nascono da uno stato di soddisfazione e non, si badi bene, di bisogno.\nIl significato del termine accidia \u00e8 oggi vago, ma resta fortemente connotato, nelle culture cristiane, di implicazioni moralistiche e negative. Nel cattolicesimo l'accidia \u00e8 uno dei sette vizi capitali ed \u00e8 costituito dall'indolenza nel perseguire i beni spirituali.\nLessico.\nJacopone da Todi, nelle \"Laudi\", descriveva cos\u00ec gli effetti:\nDante, che nel \"Convivio\" sembra considerarla un \"vizio per difetto dell'ira\", nel VII canto della Commedia pone gli accidiosi nella palude Stigia, insieme con gli iracondi, mentre nel Purgatorio li colloca nel IV girone (Canto XVIII), a correre frettolosamente per la cornice, gridando esempi di sollecitudine e di accidia punita. \nFrancesco Petrarca ne parla nella sua opera, \"Secretum\", la descrive come \"Una funesta malattia dell'animo\" (\"Secretum\", Libro II). Fingendo un discorso con Sant'Agostino, fa dire a questi \"Sei posseduto da una funesta malattia dell'animo, che i moderni hanno chiamato accidia, gli antichi \"aegritudo\"\" (latino, malattia).\nNel lessico contemporaneo il lemma \"accidia / accidioso\":\nBanalizzato, \"accidioso\" indica anche semplicemente una personalit\u00e0 particolarmente incline all'ozio.\nBlaise Pascal scrisse: \"l'accidia \u00e8 la risultante dell'alterazione degli umori in presenza di deprecabili azioni morali tipiche di chi, avendo abusato del piacere, si trova nell'impossibilit\u00e0 di desiderare\".\nIconografia.\nI simboli che rappresentano l'accidia sono normalmente un uomo addormentato (che quindi non pecca, ma neppure pratica la fede) o lavori eseguiti a met\u00e0.\nLa pi\u00f9 famosa rappresentazione di questo stato d'animo \u00e8 la \"Melencolia I\", di D\u00fcrer, che lo collega alla tristezza, ma anche al calcolo, alla riflessione, all'ozio creativo."}
{"id": "125480", "revid": "125747961", "url": "https://it.wikipedia.org/wiki?curid=125480", "title": "Gioco di logica", "text": "Un gioco di logica \u00e8 un rompicapo, ovvero un problema o un enigma a scopo di intrattenimento, con un fondamento matematico o logico. In molti casi, e soprattutto per quei giochi che vengono diffusi per passaparola, un gioco di logica ha la forma di un indovinello; sono tuttavia giochi di logica anche giochi da tavolo solitari come la torre di Hanoi, problemi basati su giochi da tavolo deterministici, come i problemi di scacchi o di dama, e via dicendo. In genere, la \"vittoria\" consiste nel trovare la soluzione, dopodich\u00e9 il gioco \u00e8 \"risolto\" e dovr\u00e0 essere proposto a un nuovo aspirante risolutore.\nUn caso particolare sono quei giochi in cui la necessit\u00e0 di ragionamento logico \u00e8 solo \"apparente\" e serve a distrarre chi deve risolvere il gioco, che in realt\u00e0 richiede un tipo di intuizione completamente diverso (per esempio, la soluzione potrebbe essere in realt\u00e0 basata su un gioco di parole)."}
{"id": "125483", "revid": "31886", "url": "https://it.wikipedia.org/wiki?curid=125483", "title": "Cappella Portinari", "text": "La cappella Portinari si trova all'interno della basilica di San Eustorgio a Milano e fu avviata nel 1462 e gi\u00e0 conclusa nel 1468. Si tratta di uno degli esempi pi\u00f9 completi e meglio conservati di Rinascimento lombardo dell'epoca di Francesco Sforza. Conserva anche l'arca di san Pietro martire.\nStoria.\nLa cappella venne commissionata da Pigello Portinari, direttore della filiale milanese del Banco Mediceo, come sepoltura privata e reliquario per la testa di san Pietro Martire. Lo stesso Portinari vi fu sepolto all'interno, ma la lapide che lo ricordava scomparve nel corso di successivi restauri. Egli fu committente anche di uno dei maggiori palazzi della Milano dell'epoca, il palazzo del Banco Mediceo di via dei Bossi, che mostrava notevoli affinit\u00e0 stilistiche con la cappella. Lo stemma dei Portinari \u00e8 ancora visibile nella lanterna al centro della cupola.\nNon si conosce il nome dell'architetto che la progett\u00f2: la tradizionale attribuzione a Michelozzo \u00e8 oggi sostituita da una dubitativa a Filarete, ma con ogni probabilit\u00e0 \u00e8 assegnabile a Guiniforte Solari da Carona, architetto delle absidi alla Certosa di Pavia e di San Pietro in Gessate a Milano. Dal XVIII secolo \u00e8 collocato nella cappella il sepolcro marmoreo di san Pietro Martire, opera del 1336 circa di Giovanni di Balduccio, allievo di Giovanni Pisano.\nNascosta sotto ben sette strati di intonaco dai tempi della pestilenza del 1630 in poi, ridipinta, infelicemente restaurata, la cappella ha ora riassunto in parte il suo volto originario di soave cromia luminosa. Dopo i restauri del 1952, la decorazione pittorica venne miracolosamente recuperata, nonostante le fortunose vicende a cui venne sottoposta nel corso dei secoli.\n\u00c8 stata riaperta l'11 febbraio 2000 dopo nuovi restauri cominciati nel 1989.\nArchitettura.\nLa struttura si ispira alla brunelleschiana Sagrestia Vecchia di San Lorenzo a Firenze, con un vano quadrato dotato di scarsella e coperto da cupola a sedici spicchi costolonati. Alcuni particolari nella decorazione si ispirano pure al modello fiorentino, come il fregio dei cherubini o i tondi nei pennacchi della cupola, ma altri, preponderanti, se ne allontanano rifacendosi piuttosto alla tradizione lombarda. \u00c8 il caso del tiburio che protegge la cupola, della decorazione in cotto, della presenza di bifore a sesto acuto o dell'esuberanza decorativa generale.\nL'interno in particolare si allontana dal modello fiorentino per la ricchezza vibrante di decorazioni, quali la ricca embricatura della cupola a tinte digradanti, il fregio con gli angeli sul tamburo e i numerosi affreschi di Vincenzo Foppa nella parte alta delle pareti.\nDecorazione pittorica.\nVincenzo Foppa fu il responsabile dell'ideazione e della regia della decorazione pittorica, che ebbe luogo tra il 1464 e il 1468. Si tratta della prima importante commissione pubblica del pittore bresciano, considerato il padre del rinascimento lombardo in pittura.\nL'interno della cupola \u00e8 interamente affrescato a fasce policrome, a tinte digradanti dalla base verso la sommit\u00e0, mentre la raggera dei costoloni \u00e8 evidenziata da tinte pi\u00f9 scure. Dei sedici oculi alla base, otto sono aperti alla luce solare, alternati ad altri otto che contengono \"Busti di santi\", privi di attributi specifici. Al di sotto di questi il tamburo \u00e8 percorso da una teoria di angeli policromi a rilievo, inseriti in un finto colonnato ad archetti. Nei pennacchi alla base, quattro tondi ospitano i \"Dottori della Chiesa\", dipinti con un virtuosistico scorcio prospettico. Il tutto \u00e8 stato interpretato come una rappresentazione allegorica del Paradiso.\nLa decorazione ad affresco sottostante comprende:\nStile degli affreschi.\nIl pittore cur\u00f2 particolarmente il rapporto con l'architettura, cercando un'integrazione illusiva tra spazio reale e spazio dipinto. Le quattro scene di storie del santo sono armonizzate da un punto di fuga comune, posto al di fuori delle scene (al centro della parete, sulla colonnina della bifora centrale) su un orizzonte che cade all'altezza degli occhi dei personaggi (secondo le indicazioni di Leon Battista Alberti). Notevole \u00e8 la moltiplicazione scenografica degli spazi dipinti, sia nelle storie sulle pareti, che nei tondi e nei pennacchi della cupola, oltre che nei finti loggiati del tamburo.\nFoppa si distacc\u00f2 per\u00f2 dalla classica prospettiva geometrica \"alla toscana\" per l'originale sensibilit\u00e0 atmosferica, che smorza i contorni e la rigidit\u00e0 geometrica: \u00e8 infatti la luce a rendere umanamente reale la scena. Questa particolare sensibilit\u00e0 viene anche detta \"prospettiva lombarda\".\nIn generale prevale un gusto per il racconto semplice ma efficace e comprensibile, ambientato in luoghi realistici con personaggi che ricordano tipi quotidiani, in linea con le preferenze per la narrazione didascalica dei Domenicani. I toni pacati della descrizione, cos\u00ec come le tinte chiare e luminose prevalenti nella decorazione, sono stati accostati dai critici alle opere fiorentine dell'Angelico e di Masolino da Panicale. Gli scorci prospettici mostrano invece forti rimandi al Mantegna degli Eremitani.\nRestauri.\nIl primo restauro, documentato, delle superfici della cappella risale al 1583. Forse in occasione del trasferimento dell'arca di s. Pietro Martire\nnella cappella Portinari (1736), o in date immediatamente precedenti, avvenne la scialbatura che dovette interessare tutte le superfici e non solo\ngli affreschi del Foppa.\nNel 1868, in occasione dei lavori che coinvolsero l'intera basilica, si effettuarono alcuni saggi in situ e apparvero tracce del Miracolo della Nube .\nNel 1871 i dipinti vennero discialbati da Agostino Caironi; le operazioni si svolsero in modo frettoloso e incauto, danneggiando la pellicola\npittorica sottostante. \nL'anno successivo, le pitture furono restaurate e, in molti punti, integrate con estrema libert\u00e0 interpretativa. Anche gli angeli in cotto e parte delle cornici architettoniche furono interamente ridipinte, secondo il gusto del tempo.\nNel 1874-75 si pose mano al restauro architettonico della cappella; all'interno furono aperte le due porte ai lati della scarsella.\nNel 1930 la Soprintendenza ai Monumenti commission\u00f2 un nuovo intervento a Paolo Vanoli che elimin\u00f2 parte della decorazione ottocentesca ed\nesegu\u00ec una lieve pulitura.\nNel 1950 ebbe inizio una consistente campagna di restauro, con la direzione dell'architetto Claudio Ballerio e dell'ispettore della Soprintendenza\nFranco Mazzini; i lavori furono eseguiti da Giuseppe Arrigoni sotto la guida di Mauro Pelliccioli. \nI restauratori si limitarono ad una pulitura superficiale, intervenendo con ridipinture nelle parti maggiormente compromesse.\nTra il 1952 e il 1955 venne compiuto il restauro architettonico con eliminazione delle rimanenti decorazioni di Caironi; il pavimento venne rifatto. \nL'altare ottocentesco fu rimosso e sostituito da uno in marmo, opera dello scultore Fulvio Nardis.\nL'ultima campagna di restauro si \u00e8 svolta tra 1989 e il 1998. \nPer la prima volta, l'intervento ha cercato di rimuovere le cause che avevano determinato il progressivo degrado della cappella nel suo complesso. \nSi \u00e8 resa necessaria una revisione delle coperture e del sistema dei displuvi della cappella per allontanare la maggiore sorgente di degrado, ovvero l'umidit\u00e0 meteorica, mentre per quella di risalita, non del tutto eliminabile, si \u00e8 predisposta una stabilizzazione del clima all'interno della cappella per contenerla.\nL'intervento sulla decorazione pittorica \u00e8 stato affidato a Giovanni Rossi.\nI fenomeni di degrado di maggior estensione sono risultati essere la presenza di efflorazioni saline e l'imbiacamento delle superfici. \nLe limitate reintegrazioni sono state effettuate ad acquerello, con interventi a rigatino, reversibili, per permettere una compatta visione d'insieme.\nIl restauro conservativo sulle terrecotte ha permesso, oltre alla pulitura, anche il recupero nelle cornici della stesura originaria a cocciopesto e la\nsoprastante pittura a \u201cfinto granito\u201d, mentre nel Tripudio angelico sono stati rilevati molteplici interventi di pitturazione, ma non \u00e8 stato possibile\nidentificare con certezza quelli originali.."}
{"id": "125484", "revid": "36426", "url": "https://it.wikipedia.org/wiki?curid=125484", "title": "Pigello Portinari", "text": "Di origine fiorentina, si trasferisce a Milano intorno al 1452, su mandato di Cosimo de' Medici, per assumere la direzione della filiale milanese del Banco Mediceo.\nPigello fu il committente della cappella di San Pietro Martire presso Sant'Eustorgio, pi\u00f9 nota come cappella Portinari, e del Palazzo del Banco Mediceo in Via dei Bossi."}
{"id": "125487", "revid": "550776", "url": "https://it.wikipedia.org/wiki?curid=125487", "title": "Eoarcheano", "text": "Nella Scala dei tempi geologici, l'Eoarcheano o EA \u00e8 l'era che va da 4.000 a 3.600 Milioni di anni fa. La Commissione Internazionale di Stratigrafia non ne riconosce un inizio formale e non assegna pertanto un GSSP, cio\u00e8 uno strato geologico di riferimento.\nL'Eoarcheano viene considerato come la prima era dell'eone Archeano e la prima partizione del supereone Precambriano. \nL'era Eoarcheana \u00e8 preceduta dall'eone Adeano, classificato ancora in modo informale, e che va da 4.600 a 4.000 milioni di anni fa. In cronostratigrafia, questa zona \u00e8 classificata come un eratema.\nL'era successiva dell'Eoarcheano \u00e8 denominata Paleoarcheano.\nEtimologia.\nQuesto nome trae origine dal Greco: \"eos\" (alba) and \"arkh\u00e9\" (origine).\nContenuto fossilifero.\nDurante questa era, si ritiene abbiano avuto origine i primi organismi monocellulari privi di nucleo distinto, cio\u00e8 procarioti (le pi\u00f9 semplici cellule viventi, in cui il Dna \u00e8 libero all'interno del corpo cellulare, e mancano ancora diversi organelli cellulari).\nProbabilmente alcuni giacimenti carboniferi ritrovati in Groenlandia, datati 3,8 miliardi di anni fa, sono di origine organica.\nScoperte recenti.\nRicercatori del museo geologico dell'Universit\u00e0 di Copenaghen diretti dal Dott. Minik Rosing sostengono che fu l'apparizione di organismi fotosintetici ad attivare il processo che ha portato alla formazione di rocce granitiche costituenti la crosta terrestre. Esistono prove dell'esistenza di organismi che sfruttavano la fotosintesi almeno 3,8 miliardi di anni fa, e fanno notare che essi erano in grado di convertire l'energia solare in energia chimica fornendo alla superficie terrestre tre volte l'energia proveniente dai processi geochimici.\nLa conseguenza di tale scoperta \u00e8 che sia stata la vita a modificare i processi geochimici terrestri portando alla formazione degli oceani e dei continenti quali li conosciamo noi oggi. Tale ricerca \u00e8 stata pubblicata sulla rivista \"Palaeogeography, Palaeoclimatology, Palaeoecology\"."}
{"id": "125493", "revid": "125407906", "url": "https://it.wikipedia.org/wiki?curid=125493", "title": "Ossido di etilene", "text": "L'ossido di etilene (o ossirano) \u00e8 il pi\u00f9 semplice composto eterociclico contenente ossigeno e, pi\u00f9 specificamente, \u00e8 il pi\u00f9 semplice degli epossidi (eteri ciclici in cui l'ossigeno \u00e8 uno degli atomi di un anello a tre termini).\nA temperatura e pressione ambiente \u00e8 un gas incolore dall'odore etereo dolce, estremamente infiammabile, molto irritante e tossico per inalazione, esplosivo se mescolato all'aria. Come liquido bolle a 11\u00a0\u00b0C, \u00e8 solubile in acqua, a differenza degli eteri aciclici che sono poco solubili, somigliando in ci\u00f2 ai suoi omologhi eteri ciclici ossetano e tetraidrofurano; tuttavia, in soluzione acquosa tende a idrolizzarsi lentamente dando principalmente glicol etilenico. La sua molecola \u00e8 polare (formula_1, dove formula_2 indica il Debye) , pi\u00f9 dell'etere dietilico formula_3 e anche del tetraidrofurano formula_4, e dell'acqua stessa formula_5. Il liquido ha costante dielettrica modesta, ma ben maggiore formula_6 del comune etere dietilico formula_7 .\n\u00c8 utilizzato dall'industria chimica per la sintesi di numerosi composti chimici.\nStoria.\nL'ossido di etilene \u00e8 stato preparato per la prima volta nel 1859 dal chimico francese Charles Wurtz, che lo ottenne per reazione tra il 2-cloroetanolo (chiamato anche \"cloridrina etilenica\") e una base. A sua volta la cloridrina etilenica veniva prodotta dall'etilene, quindi la reazione globale del processo era:\nL'ossido di etilene cominci\u00f2 a essere prodotto su scala industriale a partire dal 1914 e la sua produzione aument\u00f2 durante gli anni della Prima guerra mondiale, come precursore del glicole etilenico e dell'iprite.\nNel 1931 un altro chimico francese, Theodore Lefort, scopr\u00ec il metodo per produrlo direttamente per reazione diretta tra l'etene e l'ossigeno usando l'argento come catalizzatore. Il processo, denominato \"ossidazione parziale diretta\" (in inglese \"direct partial oxydation\") fu industrializzato successivamente dalla multinazionale chimica Union Carbide. Dal 1975 tutto l'ossido di etilene prodotto industrialmente si basa su questa reazione.\nReattivit\u00e0.\nLa reattivit\u00e0 dell'ossido di etilene deriva principalmente da questi fattori:\nDiversamente dagli eteri non in tensione, con acidi diluiti si idrolizza, sommando H2O, per dare glicol etilenico. Trattato con acidi di Lewis (Trifluoruro di boro (BF3), Ioduro di magnesio (MgI2) ed altri) in quantit\u00e0 catalitica isomerizza ad acetaldeide. Con l'ammoniaca si ha l'attacco nucleofilo sul carbonio (SN2) che porta all'apertura dell'anello e formazione, dopo riassestamento protonico, di etanolammina; con eccesso di ossido di etilene la reazione si ripete fino ad arrivare a trietanolammina. L'ossido di etilene pu\u00f2 essere ridotto dal boroidruro di sodio ad alcool etilico. Con la trifenilfosfina a 200\u00a0\u00b0C viene deossigenato ad etilene . Viene alchilato dai reattivi di Grignard e dai reattivi di organolitio ; con CH3MgBr (oppure con metilitio) in THF d\u00e0, dopo idrolisi, l\"'n\"-propanolo. \nProduzione.\nOgni anno vengono prodotte a livello mondiale milioni di tonnellate di ossido di etilene (nel 2000, ad esempio, ne sono state prodotte 15 milioni di tonnellate).\nL'ossido di etilene viene prodotto industrialmente per \"ossidazione parziale diretta\" tra etene e ossigeno su un catalizzatore d'argento (supportato da allumina) a temperature comprese tra 250\u00a0\u00b0C e 300\u00a0\u00b0C e pressioni comprese tra 10 e 20\u00a0bar.\nAccanto a questa reazione si hanno le seguenti due reazioni competitive indesiderate:\nAllo scopo di favorire la reazione di produzione dell'ossido di etilene, si procede all'avvelenamento del catalizzatore con 1,2-dicloroetano, che diminuisce l'attivit\u00e0 del catalizzatore ma ne aumenta la selettivit\u00e0, in quanto favorisce l'\"adsorbimento lineare\" dell'ossigeno rispetto a quello \"a ponte\". Le reazioni indesiderate di produzione di anidride carbonica avvengono infatti con un meccanismo di reazione che sfrutta l'adsorbimento a ponte.\nCome agente ossidante si \u00e8 utilizzato in passato aria (\"impianto ad aria\"), mentre quasi tutti i nuovi impianti utilizzano ossigeno (\"impianto ad ossigeno\"), infatti negli impianti ad aria bisogna effettuare uno spurgo dell'azoto accumulato, e durante lo spurgo si ha una perdita sostanziale di etilene, che invece \u00e8 ridotta negli impianti ad ossigeno.\nSiccome l'ossido di etilene ha un intervallo di esplosivit\u00e0 in aria molto ampio (2,6-99% in volume), si aggiunge una certa quantit\u00e0 di inerte gassoso all'interno del reattore, in modo a spostare tali limiti di esplosione. Si utilizza come gas inerte una miscela di metano e argon per l'impianto a ossigeno oppure di azoto per l'impianto ad aria.\nLa resa tipica di questo processo \u00e8 compresa tra il 65% e il 75% per il processo ad aria e tra il 70% e l'80% per il processo ad ossigeno; parte dell'etene viene infatti persa per via delle concorrenti reazioni di combustione e formazione di anidride carbonica.\nUsi.\nImpieghi come intermedio di reazione.\nLa maggior parte dell'ossido di etilene trova impiego come intermedio nella produzione di numerosi altri composti chimici. Il suo enorme impiego come intermedio di reazione \u00e8 da attribuirsi alla sua elevata reattivit\u00e0, che \u00e8 dovuta all'elevata tensione di anello della molecola di ossido di etilene, che tende ad aprire il legame rompendo la ciclicit\u00e0 della molecola.\nIl principale di essi \u00e8 il glicol etilenico (prodotto per \"catalisi acida\" o per \"via termica\"), usato nell'industria automobilistica come antigelo e come liquido di raffreddamento. Viene usato anche nella preparazione dei poliesteri, ossietilati (e polietossilati) e etanolammine.\nL'ossido di etilene \u00e8 anche un monomero e pu\u00f2 polimerizzare a formare glicol polietilenico, un polimero atossico solubile in acqua.\nL'ossido di etilene \u00e8 il reagente usato per condurre reazioni di etossilazione, ovvero inserimento di un gruppo\nsu altre molecole.\nUn'importante classe di derivati dell'ossido di etilene \u00e8 quella degli eteri corona, che sono oligomeri ciclici dell'ossido di etilene.\nA partire dall'ossirano vengono prodotti i silorani (impiegati in odontoiatria restaurativa), costituiti da molecole di ossirano, silossano (catene Si-O), riempitivi (per il 76%) ed altri composti chimici in percentuale minore (quali iniziatori, stabilizzatori, pigmenti). Il loro vantaggio rispetto ai classici materiali compositi \u00e8 la riduzione della contrazione e dello stress da polimerizzazione dovuti al legame tra le catene di metacrilato.\nNello schema seguente sono riportati alcuni tra i pi\u00f9 importanti processi chimici industriali che utilizzano l'ossido di etilene come reagente:\nImpieghi in ambito medico.\nL'ossido di etilene uccide batteri, muffe e funghi; trova uso come agente sterilizzante come alternativa alla pastorizzazione per quei prodotti termolabili che verrebbero danneggiati dal calore. Viene inoltre usato per la sterilizzazione dei materiali e degli strumenti usati in chirurgia.\nTossicit\u00e0.\nL'ossido di etilene \u00e8 tossico per inalazione; l'esposizione ad esso prolungata per alcuni minuti pu\u00f2 provocare mal di testa e confusione seguiti da convulsioni, fino a colpi apoplettici e coma nel caso di un'esposizione pi\u00f9 prolungata. \u00c8 anche un irritante delle vie respiratorie e pu\u00f2 provocare in esse versamento di liquidi anche ore dopo l'avvenuta esposizione.\nSulle cavie, la sperimentazione ha dimostrato che l'ossido di etilene provoca cancro al fegato e problemi riproduttivi (aborti spontanei e mutazioni nella progenie). Sugli esseri umani non sono disponibili dati certi, ma \u00e8 probabile che gli effetti siano analoghi. \u00c8 accertato invece che un'esposizione cronica all'ossido di etilene provochi la cataratta.\nPer ovviare agli effetti tossici dell'ossido di etilene su pesci e microorganismi, gli effluenti industriali contenenti ossido di etilene vengono sottoposti ad un particolare trattamento biologico, grazie al quale l'ossido di etilene viene convertito in glicol etilenico, al quale infatti competono valori molto maggiori di LD50 (84\u00a0mg/L per l'ossido di etilene e pi\u00f9 di 10.000\u00a0mg/L per il glicol etilenico).\nNel mese di settembre 2021 sono stati ritirati dal commercio alcuni yogurt contenenti ossido di etilene \nInquinamento.\nL'ossido di etilene \u00e8 presente come inquinante nel gas naturale, nel fumo di sigaretta e negli scarichi degli autoveicoli."}
{"id": "125494", "revid": "2175", "url": "https://it.wikipedia.org/wiki?curid=125494", "title": "Ossirano", "text": ""}
{"id": "125496", "revid": "125867078", "url": "https://it.wikipedia.org/wiki?curid=125496", "title": "Divinazione", "text": "La divinazione \u00e8 la presunta capacit\u00e0 di ottenere informazioni, ritenute inaccessibili, da fonti soprannaturali; tale pratica si esprime spesso attraverso un rituale, solitamente in un contesto religioso, e pu\u00f2 basarsi sull'interpretazione di segni, eventi, simboli o presagi oppure manifestarsi attraverso una rivelazione. Ci sono sia pratiche di predizione del futuro di una persona, pi\u00f9 quotidiane e a titolo individuale, sia pratiche con caratteristiche formali e sociali.\nUn sinonimo di divinazione \u00e8 mantica, che per\u00f2 si riferisce perlopi\u00f9 alle pratiche con le quali si giunge alla divinazione; inoltre nonostante in origine \"mantica\" () sia collegata alla religione e al soprannaturale, la moderna teoria occultistica delle mantiche non implica necessariamente che siano coinvolte entit\u00e0 divine.\nChi pratica la divinazione \u00e8 chiamato generalmente indovino o vate, ma va tenuto presente che ogni arte divinatoria ha il suo termine particolare per indicare la persona che interpreta i segni o riceve la rivelazione. Chi si rivolge a un indovino generalmente \u00e8 chiamato consultante, specialmente quando lo fa a scopo personale.\nCome fenomeno culturale, la divinazione \u00e8 stata osservata dagli antropologi in molte religioni e culture, in tutte le epoche fino ai giorni nostri. Ogni cultura e religione ha sviluppato i propri metodi di divinazione. Il Cristianesimo e l'Islam le escludono totalmente. L'Induismo ammette diverse forme di divinazione, che sono codificate nei Ved\u0101nta.\nCi\u00f2 che distingue le predizioni divinatorie dalle previsioni scientifiche \u00e8 l'assenza di una causalit\u00e0 dimostrabile tra il segno interpretato e il risultato previsto, un legame che i sostenitori suppongono esistere a livello mistico (intuitivo-religioso). Per questo motivo la divinazione, in varie epoche e culture, \u00e8 stata talvolta considerata una forma di superstizione e oggi la comunit\u00e0 scientifica la annovera tra le pseudoscienze.\nDinamiche sociali.\nLa divinazione risponde a una delle esigenze umane pi\u00f9 antiche: dissipare l'incertezza del futuro e conoscere l'ignoto;\nla funzione sociale della divinazione (che non necessariamente dovrebbe essere religiosa) si basa su due presupposti: il primo: \u00e8 che si necessita di sensibilit\u00e0 empatica che permette la ricezione dell'informazione. (medium, cartomante, aruspice, indovino, ecc.) cercata sia a disposizione di qualche entit\u00e0 o forza soprannaturale e che questa informazione possa essere trasferita nel mondo naturale.\nUn individuo, un gruppo o una comunit\u00e0 si rivolge a un indovino in un momento di crisi allo scopo di ottenere, in modo soprannaturale, delle indicazioni ritenute adatte a superarla. La crisi pu\u00f2 essere un evento fortuito (una malattia, un disastro, una guerra...), l'inizio di un'attivit\u00e0 (una battuta di caccia, la fondazione di una citt\u00e0...), un periodo considerato sensibile (l'inizio dell'anno, una ricorrenza particolare...) e cos\u00ec via. Talvolta le occasioni di consultazione sono regolate o stabilite da norme religiose; la ritualit\u00e0 di alcune forme di divinazione, presente in molte culture, serve per conoscere i mezzi che garantiscano, secondo le credenze religiose locali, un appoggio soprannaturale nel portare a termine un'impresa.\nPresso alcune culture, il responso (talvolta chiamato oracolo, altre volte con termini pi\u00f9 precisi) pu\u00f2 assumere il valore di norma religiosa, in particolare quelli ottenuti in occasioni istituzionali o quelli relativi a personalit\u00e0 di grande rilevanza come per esempio il monarca. Laddove vi sia una religione di Stato il responso pu\u00f2 assumere risvolti importanti anche nella vita sociale.\nQuando la consultazione \u00e8 di carattere individuale, spesso la norma religiosa prevede, oltre alla consegna del responso, anche la prescrizione di un rito che il consultante deve compiere per poter risolvere la crisi; questo rito serve per prendere contatto con Intelligenze Preterumane che, a seconda delle credenze religiose e della cultura sociale esse interagiscono per mezzo del tramite terreno. Questi consentono all'indovino di offrire al consultante i mezzi necessari per superare il senso di impotenza e di isolamento e quindi reintegrarsi nella comunit\u00e0.\nNell'approccio alla divinazione non si pone il problema della causalit\u00e0 tra segno e responso; la necessit\u00e0 di avere risposte o di compiere qualche azione \u00e8 spesso preponderante rispetto alla correttezza della risposta o alla funzionalit\u00e0 dell'atto. Ci\u00f2 pu\u00f2 essere vero sia a livello individuale sotto una spinta emotiva, sia a livello sociale, per esempio sotto la pressione di un superiore o di un gruppo verso una persona insignita di un ruolo.\nNelle culture primitive spesso si richiede che l'indovino sia isolato dal culto e dalla vita comunitaria, questo per garantirne l'autonomia nella produzione del responso. A seconda del ruolo che la divinazione svolge per una particolare cultura, la figura dell'indovino pu\u00f2 confondersi con quella del guaritore, dello stregone o dello sciamano,\nsoprattutto nelle religioni primitive, oppure esserne chiaramente distinta in quelle pi\u00f9 avanzate.\nStoria.\nLa divinazione \u00e8 nata a seguito del pensiero mitico della preistoria. Nei tempi antichi ha rappresentato un'evoluzione di conoscenza in un momento in cui scienza e magia non erano distinguibili; solo in tempi recenti, dopo uno sviluppo di quasi tre millenni, vengono viste come completamente antitetiche. La stessa scienza agli albori o nei primi momenti di indagine non negava l'affinit\u00e0 ad una forma di magia: nel XVI secolo si chiamavano \"magia naturale\" alcune discipline che poi sarebbero diventate \"scientifiche\".\nPrima dell'avvento del metodo scientifico qualunque tipo di previsione ricadeva nell'ambito della divinazione; con lo sviluppo delle scienze \u00e8 stato possibile prevedere alcuni eventi in modo pi\u00f9 o meno preciso, ad esempio le eclissi, il clima e le eruzioni vulcaniche. Oggi questa non \u00e8 pi\u00f9 considerata divinazione in quanto queste previsioni si basano su osservazioni empiriche e sono spiegate da teorie che fanno riferimento esclusivamente a fenomeni naturali, mentre la divinazione presume l'influenza del destino o di forze soprannaturali. Cos\u00ec, come definizione operativa, la divinazione pu\u00f2 comprendere tutti i metodi di pronostico che non si possono dimostrare efficaci usando la ricerca scientifica. Tuttavia anche la divinazione prevede un approccio razionale fondato sull'analisi dei segni o dei presagi.\nCivilt\u00e0 occidentale.\nLe origini: Mesopotamia ed Egitto.\nDai primi momenti della storia delle civilt\u00e0 mesopotamiche, dalle tavolette di argilla, emergono numerosissimi esempi di uso e pratiche di divinazione, che costituiscono le pi\u00f9 vivide rappresentazioni della vita di tutti i giorni in quei tempi antichi. La divinazione scaturiva da una profonda convinzione che le cose del mondo fossero associate e si muovessero contemporaneamente; il detto \"cos\u00ec in cielo come in terra\" non era una recitazione cadenzata ma la constatazione evidente di una associazione universale:\nSumeri, Accadi e Babilonesi raccolsero, nell'arco di dieci o forse quindici secoli, decine di migliaia di presagi e li trascrissero accuratamente in manuali dettagliati, ognuno accanto all'evento che lo segu\u00ec e che, secondo la loro credenza, ne fu la conseguenza. Questi manuali raccoglievano osservazioni di qualunque tipo: nascite prodigiose o mostruose, comportamenti animali o umani, forme di pietre o di piante, fenomeni atmosferici e meteorologici, posizioni degli astri e dei pianeti, sogni, ecc. La raccolta pi\u00f9 completa che sia stata rinvenuta consta di 107 tavolette di argilla con circa 10.000 presagi ed \u00e8 chiamata \"summa alu\" dalle prime due parole della frase (in accadico) \"se una citt\u00e0 \u00e8 posta su un'altura\" con cui questa raccolta inizia.\nL'astrologia e l'astronomia sono nate come una medesima disciplina durante la civilt\u00e0 babilonese, in quanto lo studio dei movimenti astrali era considerato sussidiario allo scopo divinatorio. A partire dal regno di Nabopolassar (VIII secolo a.C.) i babilonesi registrarono sistematicamente eventi politici e astronomici in tavolette oggi conservate al British Museum e chiamate Diari astronomici o Cronache babilonesi. Oggi questo sforzo mirato a verificare la validit\u00e0 o meno dell'astrologia viene considerato dagli storici della scienza il primo caso di progetto di ricerca scientifica.\nIn Mesopotamia, come anche nell'antico Egitto e in altre culture, gli oracoli sul re assumevano importanza nella vita sociale.\nGi\u00e0 nel XIX secolo a.C. in Egitto esisteva l'oracolo di Amon, che avrebbe conservato la sua funzione anche nelle epoche successive.\nEt\u00e0 classica greca, etrusca e romana.\nLa parola \"mantica\" deriva dall'aggettivo greco \" (\"mantik\u1e17\")\" che a sua volta deriva dal sostantivo \" (\"m\u00e1ntis\")\" ossia indovino; questo va messo in relazione con la radice indoeuropea \"ma-\" che pu\u00f2 significare sia \"mente\", \"pensiero\" sia \"mania\", \"follia\", \"furore\"; in quest'ultimo senso, si deve tener presente che gli antichi Greci ritenevano che la saggezza, l'ispirazione e la follia avessero origine dal furore divino.\nLa parola \"divinazione\" deriva dal verbo latino \"\"divinare\" che a sua volta deriva dall'aggettivo \"divinus\"\" che significa \"divino\", \"proprio della divinit\u00e0\".\nEntrambi i termini lasciano trasparire la natura religiosa della divinazione per la cultura classica.\nIl termine \"mantica\" fu utilizzato anche da Platone, che considerava la divinazione come una capacit\u00e0 superiore alla stessa ragione. Anche gli Stoici ritenevano possibile divinare il futuro interpretando i segni del presente, in quanto consideravano il mondo retto da una ragione universale (\"Logos\").\nNella Grecia antica la divinazione era regolata dalla religione e si esprimeva nella consultazione degli oracoli;\ni responsi dell'oracolo di Delfi erano tenuti in elevata considerazione, al punto da costituire norme religiose; queste norme, raccolte dai sacerdoti di Apollo, sono considerate la base della comune cultura greca e non solo dal punto di vista etico o religioso.\nNella Roma antica era molto popolare recarsi ogni anno al santuario della Fortuna Primigenia per una consultazione.\nDi diversa natura erano i Libri sibillini, trascrizione di responsi oracolari che erano consultati da appositi sacerdoti (detti \"viri sacris faciundis\") in occasione di certe decisioni pubbliche di carattere religioso.\nNell'arte divinatoria fondamentali furono gli auspici degli auguri e l'aruspicinia degli aruspici.\nIl presagio, evento particolare e straordinario, era detto in latino \"prodigium\" oppure: \"ostentum\", \"portentum\", \"monstrum\", \"miraculum\", \"omen\". Nella mentalit\u00e0 dei Latini il prodigio era il segno terrificante della collera degli dei e suscitava nell'uomo un senso di \"horror\".\nDal Cristianesimo all'et\u00e0 contemporanea.\nCon l'avvento del Cristianesimo le pratiche divinatorie pagane e i templi oracolari furono progressivamente abbandonati. I principi e i re cristiani continuarono ad affidarsi ad astrologi di corte, anche a fini politici, poich\u00e9 l'astrologia era la \"Regina delle Scienze\", ma la distinzione tra l'astrologia matematica (dalla quale poi deriv\u00f2 l'astronomia) e l'astrologia divinatrice non era ancora rigorosamente definita. Certo \u00e8 che in epoca medievale gli indovini, al pari degli stregoni, venivano giudicati eretici e scomunicati in quanto si supponeva che le loro fossero arti diaboliche. La repressione sempre pi\u00f9 intensa nei confronti della stregoneria, avviata negli ultimi decenni del Quattrocento, port\u00f2 all'elaborazione di manuali per gli inquisitori contro ogni forma di arte magica nei casi pi\u00f9 gravi prevedeva la pena di morte sul rogo. \nCivilt\u00e0 indiana.\nLa cultura indiana aveva gi\u00e0 sviluppato autonomamente una propria semplice forma di divinazione, basata soprattutto sull'astrologia, il cui scopo principale era rituale ossia scoprire i giorni ritenuti fausti o infausti per intraprendere determinate attivit\u00e0;\nquando entr\u00f2 in contatto con l'ellenismo, influenzata in particolare dagli studi approfonditi della civilt\u00e0 babilonese, la tradizione astrologica e divinatoria indiana si arricch\u00ec e venne codificata nel \"Jyotish\", una delle sei discipline dei Ved\u0101\u1e45ga della tradizione Induista.\nL'influenza del rito divinatorio per la cultura indiana \u00e8 ancora attuale; in tempi recenti ha addirittura determinato il giorno dell'indipendenza dell'India: inizialmente era prevista per il 14 agosto 1947, ma essendo considerato giorno infausto l'indipendenza slitt\u00f2 al giorno successivo.\nCivilt\u00e0 cinese.\nLe prime documentazioni scritte della cultura cinese si riscontrano sugli ossi oracolari ritrovati ad Anyang, come dire che la storia della divinazione in Cina \u00e8 antica almeno quanto la scrittura.\nIn seguito nella cultura cinese la divinazione divenne pi\u00f9 rituale, allo scopo di scoprire i giorni fausti o infausti per intraprendere determinate attivit\u00e0.\nNella cultura cinese (come in quella messicana e in quella dell'antica Roma, per citarne altre) si riscontrano le raccolte oracolari, ossia trascrizioni di presagi o interpretazioni a cui non si d\u00e0 un seguito immediato, ma sono lasciate per un momento successivo.\nCivilt\u00e0 tibetana.\nDurante il periodo della teocrazia in Tibet esisteva un oracolo di Stato, mentre i lama e i ghesce sono tuttora preparati a praticare rituali di divinazione chiamati \"Mo\".\nCivilt\u00e0 araba e persiana.\nDurante il Medioevo la civilt\u00e0 araba ha avuto il merito di continuare la cultura classica conservandone gli scritti; tra questi, ha conservato anche gran parte della memoria delle pratiche divinatorie, arrivando addirittura ad approfondire quelle che avevano un approccio di tipo induttivo e che erano ancora indistinguibili da quelle che oggi chiameremmo scienze come, per esempio, l'astrologia.\nMentre l'espansione araba in Occidente riportava in auge la divinazione in Europa, l'avvento dell'Islam la proib\u00ec nel mondo musulmano in quanto, secondo questa religione, la conoscenza dell'ignoto appartiene solo a Dio.\nCritiche.\nLe critiche alla divinazione sono molto antiche; per esempio Cicerone nel suo \"De divinatione\", un'opera in due libri facente parte dei testi filosofici che completano il \"De natura deorum\" (opera maggiore in tre libri), parla della divinazione come un'arte inaffidabile e fallace. Secondo l'oratore latino non sarebbe possibile prevedere il futuro interpretando i segni; tuttavia, in quanto strumento politico, la divinazione rappresenta un utile mezzo per mantenere il controllo dello Stato e l'equilibrio delle istituzioni (\"De Divinatione\", libro II, 148-150).\nNel II secolo d.C., Luciano di Samosata dedic\u00f2 un arguto saggio alla carriera di un ciarlatano, \"Alessandro il falso profeta\", addestrato da \"uno di quelli che pubblicizzano incantesimi, miracoli, amuleti per gli affari di cuore, catastrofi per i vostri nemici, scoperte di tesori sepolti...\", anche se molti romani credevano nei sogni e negli incantesimi.\nOggi i sostenitori della divinazione dicono che esistono abbondanti prove aneddotiche dell'efficacia della divinazione, ma finora non \u00e8 stata trovata alcuna prova sperimentale in condizioni di controllo scientifico e lo scetticismo scientifico la scarta da sempre come una mera superstizione.\nOltre alle semplici spiegazioni di prove aneddotiche, ci sono alcune teorie pseudoscientifiche su come la divinazione possa funzionare. Una di tali teorie si basa sulla natura della mente inconscia, e sostiene di avere alcune basi scientifiche empiriche. Basandosi su questa teoria, la divinazione sarebbe il processo con cui vengono decodificati i messaggi della mente inconscia. Il credo in agenti soprannaturali o in forze occulte come fonte di questi messaggi \u00e8 ci\u00f2 che distingue tali teorie da una spiegazione scientifica, insieme all'assenza di prove sperimentali a sostegno.\nNella Bibbia la maggior parte delle forme di divinazione sono state rigorosamente vietate da Dio; tuttavia i sacerdoti ebraici usavano strumenti particolari come i \"teraphim\", e inoltre \u00e8 famoso l'episodio di Saul che si reca a consultare una necromante: la strega di Endor (\"1Samuele\" 28,3-25).\nSecondo il Cristianesimo, la rivelazione \u00e8 compiuta nella Bibbia e dunque la divinazione (il cui scopo \u00e8 quello di rivelare le cose nascoste) perde di significato. Alcune forme di divinazione come la bibliomanzia (divinazione attraverso la lettura di un versetto estratto a sorte dalla Bibbia, arte mantica mutuata dall'Ebraismo) si riscontrano nel Protestantesimo.\nNel Cattolicesimo solamente Dio pu\u00f2 conoscere le cose nascoste; la divinazione, attribuendo ad altri questa capacit\u00e0, \u00e8 considerata idolatria ispirata dal diavolo.\nMetodi.\nClassificazioni.\nUna prima classificazione delle arti mantiche, di origine classica, raggruppa le pratiche in due gruppi:\nNella divinazione induttiva gli strumenti possono essere svariati:\nNella divinazione intuitiva lo strumento \u00e8 l'indovino stesso; si tratta generalmente di una persona in grado di indursi in stato di \"trance\", spontaneamente o mediante danze estatiche o attraverso l'uso di psichedelici, talvolta \u00e8 uno sciamano.\nNon tutte le diverse forme di divinazione possono essere riscontrate all'interno della stessa cultura. Piuttosto, \u00e8 stata notata in generale la predilezione di ciascuna cultura verso una sola di queste tipologie:\nJulian Jaynes categorizz\u00f2 la divinazione secondo le seguenti tipologie:\nUn'altra possibile classificazione \u00e8 la seguente:"}
{"id": "125500", "revid": "2043251", "url": "https://it.wikipedia.org/wiki?curid=125500", "title": "Tommaso da Celano", "text": "Frate francescano (Ordine dei Frati Minori), \u00e8 celebre per essere considerato il probabile autore della sequenza \"Dies irae\", e per aver composto due \"Vitae\" di san Francesco d'Assisi, una \"Vita\" di santa Chiara, e almeno due lodi del Poverello.\nBiografia.\nTommaso entr\u00f2 nell'Ordine francescano attorno al 1215. Non fu, quindi, uno dei primi discepoli del santo di Assisi, ma comunque lo conobbe personalmente.\nNel 1221 si propose per partecipare a una missione in Germania con Cesario di Spira per promuovere il nuovo ordine francescano, e nel 1223 fu nominato \"custode unico\" (\"custos unicus\") della Provincia renana dell'ordine, che comprendeva Colonia, Magonza, Worms, e Spira.\nDopo un paio d'anni, torn\u00f2 in Italia e fu presente a due eventi notevoli della biografia di san Francesco d'Assisi: la morte del poverello di Assisi (3 ottobre 1226) e la sua proclamazione a Santo (16 luglio 1228).\nFu incaricato da Papa Gregorio IX di redigere una Vita del santo di Assisi; risultata insoddisfacente per una parte dei francescani (che si dividevano tra Spirituali e Conventuali), la Vita ebbe una seconda redazione, coadiuvata da testimonianze di altri francescani che avevano seguito Francesco da vicino. Come \u00e8 noto, tutti questi scritti furono poi sostituiti ufficialmente dalla \"Legenda maior\" di Bonaventura di Bagnoregio e condannati alla totale distruzione.\nNel 1260 Tommaso ottenne il suo ultimo incarico, direttore spirituale di un monastero di Clarisse situato in val de' Varri, tra Lazio e Abruzzo, dove mor\u00ec attorno al 1265, non distante da Celano, sua citt\u00e0 natale.\nFu sepolto nella chiesa del monastero delle Clarisse di San Giovanni in Barri, situato su un monte della val de' Varri, tra i contemporanei comuni di Pescorocchiano (RI) e Sante Marie (AQ), dove visse gli ultimi anni della sua esistenza. La salma fu dapprima traslata nel vicino monastero di Santa Maria del Piano e dal 1516 nella chiesa-convento di San Francesco a Tagliacozzo, nella Marsica.\nCulto.\nTommaso \u00e8 venerato come beato per vox populi, vox Dei.\nL'ultima ricognizione canonica delle reliquie fu effettuata nella seconda met\u00e0 degli anni cinquanta, in occasione del settecentenario dalla morte."}
{"id": "125502", "revid": "14894", "url": "https://it.wikipedia.org/wiki?curid=125502", "title": "Ambrogio da Fossano", "text": ""}
{"id": "125503", "revid": "1305772", "url": "https://it.wikipedia.org/wiki?curid=125503", "title": "Paleoarcheano", "text": "Il Paleoarcheano \u00e8 un'era geologica dell'eone Archeano. Va da 3600 a 3200 milioni di anni fa. Il periodo \u00e8 definito cronologicamente e non corrisponde a uno specifico livello di sezioni rocciose sulla terra.\nL'era successiva \u00e8 denominata Mesoarcheano, la precedente Eoarcheano.\nContenuto fossilifero.\nQuesta era \u00e8 tuttavia caratterizzata dalla probabile presenza delle prime forme conosciute di batteri capaci di compiere la fotosintesi, anche se ancora di tipo anossico (batteri autotrofi). Si ritiene che le prime presenze batteriche ben conservate ritrovate in alcune rocce dell'Australia nordoccidentale risalgano a 3460 Milioni di anni fa (vedi Precambriano). Gli stromatoliti cominciarono a formarsi 3.500 milioni di anni fa, anche se si dubita che i reperti pi\u00f9 antichi siano di origine microbica."}
{"id": "125511", "revid": "1784425", "url": "https://it.wikipedia.org/wiki?curid=125511", "title": "Santiago Carrillo", "text": "Biografia.\nFiglio dell'importante dirigente socialista Wenceslao Carrillo, si iscrisse all'organizzazione giovanile del Partito Socialista Operaio Spagnolo (PSOE) a soli tredici anni, e nel 1934 ne divenne segretario generale. Nel 1936 favor\u00ec la fusione tra la Giovent\u00f9 socialista e quella comunista, dando vita alle Juventudes Socialistas Unificadas (JSU, Giovent\u00f9 socialista unificata) di ispirazione marxista, e per esserne un membro dirigente esige come condizione \"sine qua non\" di non appartenere alla Massoneria. \nAteo fin da bambino, durante la guerra civile spagnola ader\u00ec al Partito comunista spagnolo (PCE, in lingua madre \"Partido comunista de Espa\u00f1a\"); la sua partecipazione alla \u201cMatanza de Paracuellos\u201d fu uno degli episodi pi\u00f9 controversi della sua vita. Dopo il conflitto lasci\u00f2 il paese e soggiorn\u00f2 in diverse nazioni, tra cui la Francia e l'Unione Sovietica. In totale Santiago Carrillo spese circa 38 anni della sua vita in esilio forzato.\nNel 1960 fu nominato segretario nazionale del PCE in sostituzione della \"Pasionaria\" Dolores Ib\u00e1rruri. In questa veste egli allent\u00f2 l'ideologia marxista-leninista del movimento e soprattutto rigett\u00f2 lo stalinismo: quando nel 1968, durante la cosiddetta Primavera di Praga, l'URSS invase la Cecoslovacchia, Carrillo prese le distanze dalla politica di Mosca.\nDopo la morte di Francisco Franco, egli fece segretamente ritorno in Spagna (1977). Seppur saldamente ancorato alla classe operaia, Carrillo rifiut\u00f2 ogni strategia rivoluzionaria ed insieme al leader del Partito Comunista Italiano Enrico Berlinguer e al segretario del Partito Comunista Francese Georges Marchais ader\u00ec all'eurocomunismo. I tre politici si incontrarono a Madrid il 2 marzo 1977, in un convegno che conferm\u00f2 tale scelta. La scelta democratica di Carrillo contribu\u00ec al ritorno della Spagna verso la democrazia.\nIl 9 aprile 1977 il PCE torn\u00f2 a essere legale: poco dopo, Carrillo fu eletto deputato alle Cortes Generales (il Parlamento Spagnolo), a cui fu rieletto anche nel 1979, anno in cui il suo partito ottenne il 10,9% dei voti. Dopo la grave sconfitta elettorale del 1982, in cui il PCE raccolse solo il 4% dei consensi e quattro seggi (di cui uno da lui occupato), Carrillo prefer\u00ec dimettersi dall'incarico di segretario nazionale, lasciando il posto a Gerardo Iglesias.\nLa sua azione politica moderata e riformista agevol\u00f2 il processo di democratizzazione del paese dopo il franchismo. Accusato di \"eccessivo moderatismo\", il 15 aprile 1985 fu espulso dal PCE. Nello stesso anno fond\u00f2 il Partito dei lavoratori, che per\u00f2, dopo un minuscolo risultato elettorale alle elezioni del 1986 e del 1989, conflu\u00ec all'interno del PSOE (1991). Carrillo fu invitato da Jos\u00e9 Luis Rodr\u00edguez Zapatero ad aderire al PSOE, ma dopo tanti anni di militanza comunista gli parve una scelta incoerente, e per questo rifiut\u00f2.\nUn aneddoto particolarmente celebre della sua biografia riguarda il tentativo di colpo di Stato operato da un gruppo di militari il 23 febbraio 1981: durante l'occupazione del parlamento da parte dei golpisti, Carrillo rimase in piedi impassibile, si sedette e si accese un sigaro, come d'altra parte fece il capo del governo Adolfo Su\u00e1rez Gonz\u00e1lez, guida della transizione. L'amicizia e il reciproco riconoscimento tra due persone tanto diverse (un militante clandestino comunista e un ministro franchista) \u00e8 uno dei tanti paradossi della transizione spagnola alla democrazia.\n\u00c8 scomparso nel 2012 all'et\u00e0 di 97 anni.\nOpere.\nNel corso della sua lunga militanza politica, Carrillo ha sempre scritto dei libri, frutto in genere della sua esperienza di leader politico. Ecco la sua bibliografia completa in lingua madre:"}
{"id": "125514", "revid": "827882", "url": "https://it.wikipedia.org/wiki?curid=125514", "title": "Surimi", "text": "Con il termine surimi (in giapponese: \u64c2\u308a\u8eab, \"surimi\", \u2018pesce tritato\u2019, ; in italiano ) si indica un prodotto composto essenzialmente da polpa di merluzzo (generalmente merluzzo d'Alaska) e carboidrati confezionato solitamente in cilindretti colorati arancioni e bianchi formati da vari strati di sfoglia di polpa di pesce arrotolata e tenuta insieme da addensanti di tipo alimentare.\nLa definizione giuridica di surimi \u00e8 preparazione a base di proteine di pesce. \u00c8 un tipo di preparazione diffusa da alcuni secoli in Giappone che, grazie alle nuove tecniche di produzione e conservazione industriale, si \u00e8 diffusa in tutto il mondo. Sebbene nella dizione comune siano noti come \u2018bastoncini di granchio\u2019, le restrizioni legali impediscono ai produttori di usare questa definizione, perch\u00e9 non contengono carne di granchio.\nStoria.\nIl processo per preparare il surimi \u00e8 stato sviluppato in molte aree dell'Asia orientale per diversi secoli, anche se la storia e le origini esatte di questo prodotto non sono chiare. In Cina, il precursore del surimi veniva usato per fare polpette di pesce in una zuppa conosciuta come \"geng\", comune nella regione del Fujian.\nIl processo industriale per la produzione del surimi fu perfezionato nel 1969 da Nishitani\nY\u014dsuke. Le nuove tecnologie industriali per la produzione del Surimi ne favorirono la crescita. Il pesce usato era soprattutto il merluzzo d'Alaska, ma successivamente si usarono altre specie.\nNel mondo si producono da due a tre milioni di tonnellate di surimi provenienti da tutto il mondo, pari al 2-3% della fornitura mondiale di pesce. Gli Stati Uniti e il Giappone sono i principali produttori di surimi e prodotti a base di esso.\nPreparazione dell'alimento.\nLa polpa di pesce viene pulita, tritata, pressata e successivamente addizionata con sostanze quali stabilizzanti, polifosfati e zuccheri, e congelata a \u221220\u00a0\u00b0C. Il prodotto che si ottiene \u00e8 piuttosto insapore, con un tenore idrico elevato (72-80%), l'8-13% di proteine e lo 0,1% circa di grassi. Nei paesi occidentali, il surimi normalmente viene utilizzato per imitare la polpa di crostacei, ma attualmente esso \u00e8 presente sui mercati in diverse forme (a bastoncino, a sfoglia arrotolata, ...) e con diversi sapori (il pi\u00f9 diffuso \u00e8 quello aromatizzato al granchio). Una delle caratteristiche del surimi \u00e8 di essere un alimento particolarmente ricco di proteine e povero di grassi. Viene spesso addizionato con considerevoli quantit\u00e0 di sale, il che pu\u00f2 renderlo controindicato per gli ipertesi o per chi soffre di patologie renali. Un'altra controindicazione pu\u00f2 derivare dal grande quantitativo di polifosfati utilizzato in alcune preparazioni.\nIngredienti surimi industriali.\nNei surimi industriali sono utilizzati i seguenti ingredienti:\nValori nutrizionali.\nI valori nutrizionali si riferiscono a 100 g di prodotto."}
{"id": "125519", "revid": "121360506", "url": "https://it.wikipedia.org/wiki?curid=125519", "title": "Costruzione di macchine", "text": "La costruzione di macchine \u00e8 quella disciplina dell'ingegneria che studia i criteri generali e i metodi per la progettazione delle strutture meccaniche e degli organi delle macchine. Si presenta dunque come sintesi e sviluppo nell'ambito dell'ingegneria meccanica di discipline tipiche dell'ingegneria quali la scienza delle costruzioni e la meccanica applicata alle macchine.\nDescrizione.\nIn particolare fornisce metodi per:\nProgramma di studio.\nStato di sollecitazione e di deformazione nei continui deformabili: Teorema di Cauchy (meccanica del continuo), tensore degli sforzi, equazioni indefinite di equilibrio, sforzi principali, invarianti, sforzi ottaedrali, deviatore e tensore idrostatico, cerchio di Mohr per le tensioni.\nDeformazioni, equazioni di congruenza, cerchi di Mohr delle deformazioni. Legame sforzo-deformazioni in campo lineare. Stato di sforzo e di deformazione piani.\nComportamento dei materiali e verifica di resistenza sotto l'effetto di sollecitazioni statiche: prove di trazione (fisica), compressione (meccanica), torsione. Flessione di sezioni a semplice e doppia simmetria con materiali duttili e fragili.\nStati di sollecitazione composti: criteri di resistenza (Criterio di Tresca, R\u00f4s-Eichinger, Criterio di von Mises, Criterio di Rankine).\nVerifica di resistenza: considerazioni generali sull'applicabilit\u00e0 ed i limiti dei criteri di resistenza, coefficiente di sicurezza, cenni sull'affidabilit\u00e0.\nEffetto di intaglio e collaborazione plastica: Coefficiente di sovrasollecitazione teorico, collaborazione plastica, coefficiente di intaglio sperimentale a rottura (condizione limite di componenti intagliati in materiale fragile e duttile), criteri di progetto in presenza di intagli.\nCoefficiente di collaborazione plastica a flessione e a torsione, tensioni residue.\nComportamento dei materiali e verifica di resistenza meccanica sotto l'effetto di sollecitazioni cicliche: Diagramma di W\u00f6hler e limite di fatica, metodo Stair-Case, evoluzione del danneggiamento per fatica, influenza della sollecitazione media, influenza degli intagli, effetto dimensionale, influenza della finitura superficiale, influenza della frequenza e forma d'onda del carico, influenza dell'alta e bassa temperatura, corrosione-fatica.\nCriteri di verifica e progettazione a fatica (scienza dei materiali): Fondamenti di resistenza a fatica sotto cicli di sollecitazione ad ampiezza costante. Verifica di resistenza in presenza di stati di sollecitazione semplici, a vita infinita o ad alto numero di cicli, fatica oligociclica; verifica di resistenza in presenza di stati di sollecitazione composti: criteri di Gough-Pollard e di Sines, criteri del piano critico.\nFondamenti di resistenza a fatica sotto cicli di sollecitazione ad ampiezza variabile: verifica di resistenza a termine sotto l'effetto di sequenze di cicli ad ampiezza costante, danneggiamento cumulativo, legge di Miner; fatica random, metodo del serbatoio, fattore di spettro.\nFatica per contatto ciclico: Teoria di Hertz, principali tipologie di danneggiamento e criteri di resistenza.\nMetodi per aumentare la resistenza a fatica degli organi delle macchine: criteri di scelta dei materiali, trattamenti termici, trattamenti meccanici, accorgimenti di disegno.\nProgetto e verifica di elementi delle macchine: Collegamenti saldati e filettati, assi ed alberi, manovelle d'estremit\u00e0, alberi a gomito, recipienti in pressione, giunti a dischi, trasmissioni a cinghie, cuscinetti, ruote dentate, riduttori ad ingranaggi."}
{"id": "125525", "revid": "120576608", "url": "https://it.wikipedia.org/wiki?curid=125525", "title": "Georges Marchais", "text": "Fu segretario del Partito Comunista Francese dal 1972 al 1994.\nBiografia.\nNato in una famiglia molto cattolica, fu reclutato poco prima della Seconda guerra mondiale per lavorare come operaio nell'industria militare aeronautica francese. Dopo l'armistizio concluso fra il maresciallo P\u00e9tain e Hitler, fu reclutato come volontario nell'industria aeronautica del Terzo Reich, che aveva invaso la Francia nel 1940. I vecchi bolscevichi (Charles Tillon) biasimarono Georges Marchais per questo quando li escluse dal Partito comunista.\nSegretario della sezione della Confederazione generale del Lavoro (CGT) d'Issy-les-Molineaux nel 1946, divenne membro del Partito comunista dal 1947 e, grazie alla stima che l'allora segretario nazionale del partito Maurice Thorez provava nei suoi confronti, inizi\u00f2 la sua ascesa all'interno del PCF, in cui entr\u00f2 nel comitato centrale nel 1956 e nel comitato politico nel 1959.\nSegretario generale aggiunto del partito, sostitu\u00ec spesso il segretario Pierre Waldeck Rochet, gravemente malato, fino a diventarne vicesegretario nel 1970 e a prenderne il posto due anni dopo. Deputato nazionale a partire dal 1973 (ed in seguito ininterrottamente rieletto) sostenne la candidatura del socialista Fran\u00e7ois Mitterrand alle elezioni presidenziali del 1974, ma tre anni dopo ruppe il patto di alleanza di sinistra formalizzato nel cosiddetto \"Programma comune\". Candidato per il suo partito alle elezioni presidenziali del 1981, raccolse circa il 15% dei consensi: nel secondo turno decise che, ufficialmente, il suo partito avrebbe sostenuto Mitterrand. Il PCF entr\u00f2 poi nel governo Mitterrand con 4 ministri.\nGeorges Marchais in qualit\u00e0 di segretario politico si distinse in quanto comunista ortodosso e marxista-leninista convinto. Ader\u00ec all'eurocomunismo nel 1977 insieme al collega italiano Enrico Berlinguer e a quello spagnolo Santiago Carrillo, ma ci\u00f2 non gli imped\u00ec di dichiararsi spesso allineato con la linea politica sovietica. Non fren\u00f2 il declino del PCF: dopo la caduta del muro di Berlino alcuni iscritti del PCF gli chiesero una seria autocritica e una profonda riflessione sulle future prospettive politiche. Non soddisfatti dalla sua reazione, questa corrente moderata del partito oper\u00f2 una scissione guidata da Pierre Juquin.\nAlle elezioni presidenziali del 1988 il PCF ottenne solo il 6,8% dei voti, mentre Juquin ottenne il 3,3% delle preferenze. Questa scissione contribu\u00ec a causare una forte crisi all'interno del movimento, anche perch\u00e9 Marchais fu accusato di non aver fatto nulla per evitarla.\nDopo la modifica dello statuto che permetteva di abbandonare il principio del \"centralismo democratico\" nell'organizzazione del partito, nel 1994 fu sostituito alla direzione del PCF da Robert Hue. Hue fu appoggiato da Marchais alle elezioni presidenziali del 1995, in cui ottenne l'8,6% dei voti (la corrente scissionistica era nel frattempo rientrata). Georges Marchais mor\u00ec due anni dopo nell'ospedale Lariboisi\u00e8re a causa di un problema cardiaco.\nPersonaggio politico tutto d'un pezzo che faceva della seriet\u00e0 e dell'onest\u00e0 i suoi punti di forza, Marchais era noto per il suo rispetto per la legalit\u00e0 (\"Ct'un scandaaaale\", \"Questo \u00e8 uno scandalo\", diceva quando notava qualcosa di poco chiaro) e per i modi di fare schietti, a volte bruschi, che furono ripresi in forma di parodia dal comico francese Thierry Le Luron. Ebbe anche una curiosa lite verbale con il giornalista Jean-Pierre Elkabbach.\nOpere.\nMarchais accompagn\u00f2 la sua carriera politica ad un'intensa attivit\u00e0 letteraria. Ecco la sua bibliografia completa in lingua madre:"}
{"id": "125527", "revid": "1534511", "url": "https://it.wikipedia.org/wiki?curid=125527", "title": "JFET", "text": "Il transistor ad effetto di campo a giunzione o jFET (acronimo dell'inglese \"junction gate Field-Effect Transistor\", comunemente pronunciato \"g\u00e8ifet\") \u00e8 un tipo di transistor ad effetto di campo, da considerarsi un ibrido tra il transistor a giunzione bipolare e il transistor a metallo ossido semiconduttore a effetto di campo (MOSFET). \nFunzionamento.\n\u00c8 un dispositivo costruito come sandwich di semiconduttori drogati in modo diverso (P-N-P o N-P-N).\nL'intero funzionamento si basa sull'estensione della zona di svuotamento (\"depletion layer\") all'interno di un canale, in seguito alla polarizzazione inversa di una giunzione, che viene localizzata tra il terminale di gate e quello di source.\nIl canale in cui transita la corrente pu\u00f2 essere di tipo N o di tipo P. Le estremit\u00e0 del canale sono collegate a due terminali: il \"source\" ed il \"drain\". Per contraddistinguere questi due terminali, si possono paragonare il source all'emettitore del transistor bipolare e il drain al collettore. A differenza del transistor bipolare, per\u00f2, i terminali non sono fissi ma la loro posizione dipende dai potenziali applicati: diventa morsetto drain quello a potenziale maggiore. L'elemento di controllo (analogo alla base del transistor bipolare) si chiama \"gate\" e viene realizzato attraverso una giunzione che, polarizzata inversamente (nel caso P-N-P), ostruir\u00e0 il passaggio di carica nel canale. Il gate viene collegato con il \"bulk\" e polarizzato a un potenziale inferiore al source (e al drain). Si crea pertanto una zona di svuotamento. Diminuendo ulteriormente la tensione di gate rispetto al source, la zona di svuotamento si estender\u00e0 ulteriormente fino a produrre una chiusura del canale (CUT-OFF): in tal caso, l'applicazione di una differenza di potenziale fra drain e source non comporter\u00e0 alcun passaggio di carica e il dispositivo risulter\u00e0 interdetto. In particolari condizioni di polarizzazione il canale risulter\u00e0 invece strozzato (ma non chiuso, PINCH-OFF) e anche aumentando la tensione tra drain e source la corrente rimarr\u00e0 costante poich\u00e9 i portatori raggiungono la velocit\u00e0 massima consentita dalla fisica del materiale.\nIl jFET \u00e8 un dispositivo unipolare, poich\u00e9 solo i portatori maggioritari che costituiscono il canale si occupano della conduzione.\nAl contrario del transistor bipolare, la cui grandezza di controllo \u00e8 la corrente di base, i FET sono controllati in tensione e la corrente assorbita dal gate risulta pertanto molto bassa. \u00c8 inoltre possibile realizzare jFET con due gate: questi dispositivi sono molto utilizzati per la realizzazione di mixer a transconduttanza, utilizzabili per conversione di frequenza anche in microonde."}
{"id": "125529", "revid": "2730", "url": "https://it.wikipedia.org/wiki?curid=125529", "title": "Pierre Pflimlin", "text": "\u00c8 stato Presidente del Consiglio della Francia per un brevissimo periodo dal 14 maggio al 1\u00ba giugno 1958 e dal 1984 al 1987 Presidente del Parlamento Europeo.\nBiografia.\nComp\u00ec gli studi al liceo di Mulhouse, quindi all'Istituto cattolico di Parigi ed infine all'Universit\u00e0 di Strasburgo.\nLaureato in diritto e scienze politiche, divenne avvocato nel 1933 presso il foro di Strasburgo. \nGiovane militante democratico-cristiano, fu membro dell\"'Union populaire r\u00e9publicaine\", il grande partito cattolico alsaziano.\nSotto l'occupazione nazista, lavor\u00f2 nel Segretariato generale della giovent\u00f9 a Vichy nel 1941, poi fu nominato giudice istruttore a Thonon-les-Bains (dal 1941 al 1944) e quindi Sostituto Procuratore della Repubblica a Metz (1944).\nAlla liberazione, fu membro dell\u2019MRP, il partito democratico-cristiano centrista, dalla sua creazione nel 1945; ne fu poi presidente dal 1956 al 1959.\nLe sue prime esperienze di governo furono quelle di Sottosegretario di Stato alla Sanit\u00e0 pubblica e della Popolazione (nel 1946), poi all'Economia nazionale.\nFu molte volte ministro durante la Quarta Repubblica e particolarmente ministro dell'Agricoltura in otto governi fra il 1947 ed il 1951, e quindi in una gran parte dei governi succedutisi fino al 1958 (Commercio, Europa, Francia d'Oltremare, Finanze e affari economici).\nFu il penultimo presidente del Consiglio dei ministri della Quarta Repubblica: investito della carica dall'Assemblea il 14 maggio 1958 alle due del mattino (con 274 voti contro 129), egli non aveva costituzionalmente ancora alcun potere alla vigilia degli avvenimenti di Algeri (13 maggio). Il 28 maggio successivo, di fronte alla minaccia di una guerra civile, prefer\u00ec rimettere il suo mandato. Come altre personalit\u00e0, fece parte del primo governo di Charles de Gaulle con la carica di ministro di Stato senza portafoglio (1\u00ba giugno 1958 - 8 gennaio 1959).\nTorn\u00f2 al governo con la nomina del primo governo Pompidou (14 aprile 1962) e la carica di ministro di Stato alla Cooperazione, ma si dimise il mese successivo, insieme agli altri ministri dell\u2019MRP, partito europeista, a causa del grave disaccordo con il generale de Gaulle sulla realizzazione dell'Europa unita.\nDivenne Presidente del Parlamento europeo nel 1984 mantenendo la carica per tre anni, allorch\u00e9 si ritir\u00f2 dalla vita politica.\nNel 1991 pubblic\u00f2 le sue memorie (\"M\u00e9moires d'un Europ\u00e9en\", edizioni Fayard).\nLe salme di Pierre Pflimlin e quella della moglie sono inumate nel cimitero di San Gallo di Strasburgo."}
{"id": "125533", "revid": "2039387", "url": "https://it.wikipedia.org/wiki?curid=125533", "title": "F\u00e9lix Gaillard", "text": "Biografia.\nF\u00e9lix Gaillard \u00e8 stato Presidente del Consiglio della Francia dal 6 novembre 1957 al 14 maggio 1958.\nMor\u00ec in un naufragio al largo dell'Isola di Jersey."}
{"id": "125537", "revid": "767487", "url": "https://it.wikipedia.org/wiki?curid=125537", "title": "Il giudizio universale", "text": "Il giudizio universale \u00e8 un film del 1961 diretto da Vittorio De Sica.\nTrama.\nIl mattino di una normale giornata a Napoli, una stentorea voce che sembra arrivare dall'alto dei cieli annuncia che \u00abAlle 18 comincia il Giudizio Universale\u00bb.\nL'annuncio si ripete con sempre maggiore insistenza, dapprima trattato con sufficienza e poi con sempre maggiore preoccupazione, man mano che si avvicina l'orario annunciato. La trama si frammenta in una serie di scenari e storie intrecciate fra loro: la preparazione del gran ballo del Duca a cui tutta Napoli \u00e8 invitata, la lotta per procurarsi vestiti all'altezza nei rioni pi\u00f9 poveri, ricchi annoiati che si corteggiano, un marito che scopre casualmente la moglie con l'amante, un cinico figuro che sbarca il lunario vendendo bambini in America, un giovanotto della buona societ\u00e0 fatto oggetto di sberleffi dal popolino feroce, l'improbabile difesa di un maneggione da parte di un verboso avvocato, e l'impatto sempre maggiore della voce misteriosa su questa varia umanit\u00e0. Chi si pente troppo tardi, chi si d\u00e0 alla pazza gioia, chi ostenta una falsa indifferenza.\nAll'orario annunciato, la citt\u00e0 viene sferzata da un tremendo diluvio, dopo di che, con grande solennit\u00e0, il Giudizio comincia per chiamata nominale, visibile a tutti, in diretta TV, per concludersi per\u00f2 dopo poco, altrettanto misteriosamente. Tornato il sole, la gente si precipita al ballo del Duca e ben presto tutto viene dimenticato, ciascuno ritornando alle sue miserie umane, cattive abitudini e malaffari.\nProduzione.\nIl film \u00e8 un tentativo da parte di De Sica e Zavattini di ritornare all'ispirazione surreale pi\u00f9 che neorealistica di \"Miracolo a Milano\", ma appunto le scelte di \"grandeur\" di De Laurentiis fecero s\u00ec che in un film su Napoli gli attori napoletani fossero virtualmente assenti \nIl soggetto e la sceneggiatura del film sono di Cesare Zavattini e il film \u00e8 caratterizzato dalla presenza di numerosi attori \"di grido\", voluti dal produttore Dino De Laurentiis, che intendeva replicare il successo de \"La ciociara\" con un film completamente diverso, ma con la stessa collaudata coppia autore-regista. Il cast \u00e8 infatti composto da molti attori celebri, quali: Alberto Sordi, Nino Manfredi, Vittorio Gassman, Paolo Stoppa, Fernandel, Renato Rascel, Silvana Mangano, Anouk Aim\u00e9e, Jack Palance, Ernest Borgnine, Lino Ventura, Franco Franchi e Ciccio Ingrassia, senza contare i \"camei\" di Domenico Modugno e Mike Bongiorno nella parte di loro stessi.\nAlcune scene sono state girate al Monte Terminillo.\nAccoglienza.\nIncassi.\nIl film incass\u00f2 538.641.000 lire nel 1961.\nCritica.\nLa critica accolse piuttosto tiepidamente il film, definito addirittura \"deludente e inconcludente\" da Morando Morandini nel suo dizionario. Mentre Gian Piero Brunetta cos\u00ec ne scrive: \u00abBench\u00e9 la struttura sia sconnessa, nel film brillano alcune pepite della migliore vena aurifera della coppia \"[De Sica-Zavattini]\", si ritrova quel calore nell'osservazione di ambienti sottoproletari proprio delle pi\u00f9 felici stagioni del regista\u00bb."}
{"id": "125538", "revid": "1087839", "url": "https://it.wikipedia.org/wiki?curid=125538", "title": "Mesoarcheano", "text": "Il Mesoarcheano \u00e8 la terza era geologica dell'eone Archeano. Va da 3.200 a 2.800 milioni di anni fa e dur\u00f2 quindi 400 milioni di anni. Il periodo \u00e8 definito cronologicamente e non corrisponde a uno specifico livello stratigrafico di sezioni rocciose sulla terra. Non ha quindi un GSSP definito dalla Commissione Internazionale di Stratigrafia.\nL'era successiva \u00e8 denominata Neoarcheano, la precedente Paleoarcheano.\nEventi importanti.\nDurante il Mesoarcheano si produsse la prima glaciazione, avvenuta circa 2.900 milioni di anni fa e che si ritiene possa essere stata causata da una destabilizzazione del clima legata al metabolismo dei primi microorganismi.\nIl primo supercontinente, il Vaalbara, si framment\u00f2 proprio alla fine di questa era, attorno ai 2.800 milioni di anni fa.\nContenuto fossilifero.\nAlcuni fossili ritrovati in Australia indicano che le stromatoliti erano frequenti sulla terra durante l'era Mesoarcheana."}
{"id": "125540", "revid": "1784425", "url": "https://it.wikipedia.org/wiki?curid=125540", "title": "Maurice Bourg\u00e8s-Maunoury", "text": "\u00c8 stato Presidente del Consiglio della Repubblica francese dal 13 giugno al 6 novembre 1957."}
{"id": "125542", "revid": "1784425", "url": "https://it.wikipedia.org/wiki?curid=125542", "title": "Guy Mollet", "text": "\u00c8 stato Presidente del Consiglio della Francia dal 1\u00ba febbraio 1956 al 21 maggio 1957.\nBiografia.\nNacque in realt\u00e0 il 2 gennaio 1906 ma l'impiegato di stato civile iscrisse la data del 31 dicembre 1905, spiegando: \u00abGuadagner\u00e0 un anno per il servizio militare e potr\u00e0 lavorare un anno prima\u00bb. Il padre di Guy Mollet, Pierre, avvelenato dai gas durante la Prima guerra mondiale, mor\u00ec poco dopo la fine del conflitto.\nUna rapida ascesa.\n\"Pupillo della nazione\" (orfano tutelato dallo Stato), Guy Mollet ader\u00ec alla Sezione Francese dell'Internazionale Operaia (SFIO) fin dal 1923, quando non aveva ancora diciotto anni. Dopo aver conseguito la laurea, divenne professore d'inglese e milit\u00f2 attivamente nel sindacalismo degli insegnanti, impegno che gli valse un trasferimento punitivo a Arras. Nel 1928 divenne vice segretario delle Giovent\u00f9 socialiste del Passo di Calais. Nel 1934 fu iniziato in Massoneria nella loggia di Arras \"La Conscience\", appartenente al Grande Oriente di Francia. Chiamato alle armi nel 1940, fu fatto prigioniero. Liberato nel giugno 1941, entr\u00f2 qualche mese dopo nella Resistenza all'interno dell'\"Organizzazione civile e militare\" (OCM), che univa resistenti di tutte le tendenze, dalla sinistra al conservatorismo illuminato, ma in cui i socialisti erano preponderanti nel Passo di Calais e nell'Orne. Partecip\u00f2 ai combattimenti della Liberazione e fu a capo della commissione d'epurazione di Flers.\nEletto sindaco e consigliere generale di Arras nel 1945, membro delle due Assemblee costituenti, poi deputato del Passo di Calais nel 1946, fu nominato lo stesso anno segretario generale della SFIO, funzione che avrebbe mantenuto fino al 1969, per ventitr\u00e9 anni. Da allora, a capo di una grande formazione politica, il cui appoggio sembrava indispensabile per ogni coalizione governativa nell'ambito del tripartitismo, fu ministro di Stato nel terzo governo Blum (1946-1947) e nel primo governo Pleven (1950-1951) (per gli Affari Europei) e vicepresidente del Consiglio nel terzo governo Queuille (marzo-luglio 1951). Sotto la sua guida il gruppo SFIO era il solo che non facesse mai mancare il sostegno al governo di Pierre Mend\u00e8s France.\nLasci\u00f2 la presidenza del consiglio generale del Passo di Calais dal 1946 e non si ripresent\u00f2 alle elezioni cantonali del 1949 per dedicarsi alla politica nazionale e alla carica di sindaco di Arras.\nMembro del Comitato d'azione per gli Stati Uniti d'Europa di Jean Monnet e decisamente atlantista, si pronunci\u00f2 in favore dell'adesione della Francia alla Comunit\u00e0 Europea di Difesa (CED), progetto che fu definitivamente abbandonato nel 1954, ma che contribu\u00ec a dividere profondamente la SFIO. Dal 1954 al 1956 presiedette l'Assemblea parlamentare del Consiglio d'Europa (allora chiamata Assemblea consultativa).\nPresidente del Consiglio (1956-1957).\nNel 1956, durante la campagna per le elezioni legislative, diede vita, insieme a Pierre Mend\u00e8s France, Fran\u00e7ois Mitterrand e Jacques Chaban-Delmas, al \"Fronte Repubblicano\", coalizione riunita attorno a un programma di modernizzazione economica e sociale e di pace negoziata in Algeria, che ottenne una stretta maggioranza. Il presidente francese Ren\u00e9 Coty propose a Pierre Mend\u00e8s France di formare un governo, ma questi rifiut\u00f2 suggerendogli il nome di Guy Mollet. Riguardo all'Algeria, era il dirigente del Fronte repubblicano con le idee pi\u00f9 avanzate: la guerra era per lui \"imbecille e senza uscita\"; l'indipendenza della colonia era dettata dal buon senso. Il 1\u00ba febbraio ebbe cos\u00ec inizio il suo governo.\nIn occasione di una visita a Algeri, il 6 febbraio 1956 (la \"giornata dei pomodori\"), fu accolto da un'ostilit\u00e0 violenta (lancio di verdura, grida, minacce di morte esplicite) della popolazione d'origine europea; di fronte all'impossibilit\u00e0 di mettere insieme una maggioranza parlamentare su una linea liberale in Algeria, si risolse ad adottare una politica repressiva e rifiut\u00f2 ogni soluzione negoziale prima della conclusione di un cessate-il-fuoco; raddoppi\u00f2 in sei mesi gli effettivi militari presenti sul luogo. Dovette rinunciare a nominare Georges Catroux ministro residente in Algeria. Propose a Pierre Mend\u00e8s France e poi a Gaston Defferre questo incarico ma rifiutarono. Design\u00f2 infine Robert Lacoste.\nIl 6 aprile 1956 chiese al comitato internazionale della Croce Rossa di inviare una missione in Algeria per condurre un'inchiesta sulle condizioni di vita dei militanti del Front de Lib\u00e9ration Nationale detenuti dalle autorit\u00e0 francesi. Nell'ottobre 1956 incontr\u00f2 Hubert Beuve-M\u00e9ry chiedendogli precisazioni sulle accuse di tortura praticata da alcuni soldati. Dopo che il direttore di \"Le Monde\" gli fece avere un documento di una ventina di pagine, Guy Mollet scrisse a Robert Lacoste, che gli rispose che sanzioni venivano comminate ogni volta che eccessi potevano essere provati e che le accuse riportate da Beuve-M\u00e9ry erano quasi tutte false. Quando nuovi rapporti gli vennero fatti pervenire (uno della Croce Rossa, l'altro di Jean Mairey, direttore della Sicurezza Nazionale), e alcuni giornali moltiplicavano le accuse, il governo Mollet cre\u00f2 una \u00abcommissione permanente di salvaguardia dei diritti e delle libert\u00e0 individuali\u00bb, diretta da Pierre B\u00e9teille, consigliere della Corte di cassazione, nell'aprile 1957. Nessun parlamentare ne era membro, poich\u00e9 deputati e senatori erano accusati di parzialit\u00e0, e la commissione poteva decidere in totale libert\u00e0 della propria organizzazione. La pratica della tortura non cess\u00f2, ma furono irrogate numerose sanzioni disciplinari, numerose procedure giudiziarie furono intraprese contro sospetti torturatori, e diverse centinaia di persone detenute furono liberate. Infine, Guy Mollet autorizz\u00f2 la \"Commissione internazionale contro il regime concentrazionario\" a condurre un'inchiesta. Questa concluse, nel luglio 1957, che nel mese di aprile la tortura sembrava essere diminuita e che le condizioni di vita nei campi di accoglienza erano globalmente soddisfacenti.\nSecondo la BBC, che si basa su archivi britannici, Guy Mollet, anglofilo convinto, spinto dai rischi di tensioni nel canale di Suez e alla frontiera israelo-giordana, avrebbe proposto nel settembre 1956 al Primo ministro britannico conservatore Anthony Eden che la Francia si fondesse con il Regno Unito, con uno statuto simile a quello dell'Irlanda. Questa idea fu respinta dai Britannici; Mollet propose allora che il suo paese entrasse nel Commonwealth, progetto che sembr\u00f2 interessante a Eden, ma rimase lettera morta. La Francia ader\u00ec invece alla Comunit\u00e0 economica europea.\nTra ottobre e novembre 1956 Guy Mollet port\u00f2 la Francia a partecipare, al fianco del Regno Unito e di Israele, alla spedizione che segu\u00ec la nazionalizzazione del canale di Suez da parte di Nasser.\nIl governo di Guy Mollet introdusse la terza settimana di ferie pagate, un'imposta sul possesso di un'automobile per finanziare il sostegno alle persone anziane bisognose, misure di aiuto abitativo. Concesse l'indipendenza alla Tunisia e al Marocco. Fece approvare la legge-quadro Defferre, che dava l'autonomia alle colonie dell'Africa nera e ne annunciava l'indipendenza. Nel marzo 1957 i suoi ministri Christian Pineau e Maurice Faure firmarono i trattati istitutivi della Comunit\u00e0 economica europea (CEE).\nDopo essere stato messo in minoranza all'Assemblea Nazionale, il governo Mollet cadde nel maggio 1957. Detiene il primato di longevit\u00e0 nella Quarta Repubblica francese.\nIl gollismo e gli ultimi anni.\nVicepresidente del Consiglio nel governo di Pierre Pflimlin nel maggio 1958, Guy Mollet appoggi\u00f2 il generale de Gaulle, essendo secondo lui il solo mezzo di evitare \"una guerra civile senza un esercito democratico\" (riferimento ai militari di parte e agli insuccessi degli ultimi governi della Quarta Repubblica nel contenere le loro agitazioni). Fu nominato ministro di Stato nel giugno dello stesso anno e partecip\u00f2 alla stesura della nuova Costituzione, ma si dimise dal governo nel gennaio 1959 e ritorn\u00f2 rapidamente all'opposizione. Riteneva che la Costituzione per come era messa in pratica restringesse eccessivamente i diritti del Parlamento e le libert\u00e0 pubbliche.\nDe Gaulle disse di lui: \u00abHo molta stima per Guy Mollet. Durante la guerra ha combattuto prendendosi ogni rischio per la Francia e per la libert\u00e0. \u00c8 stato quindi un mio compagno\u00bb (21 maggio 1958).\nNel 1963, al congresso di Issy-les-Moulineaux, apr\u00ec gli incarichi direttivi a militanti relativamente giovani. Pierre Mauroy, allora trentatreenne, entr\u00f2 nel comitato direttivo, quindi fu nominato vice segretario generale nel 1966.\nNel 1965 Guy Mollet partecip\u00f2 alla costituzione della Federazione della Sinistra Democratica e Socialista (FGDS) che sosteneva la candidatura di Fran\u00e7ois Mitterrand all'elezione presidenziale. Avendo appreso che il Grande Oriente di Francia aveva sostenuto Mitterrand, che non era massone, e non lui che lo era, diede le dimissioni dalla sua loggia e dalla Massoneria il 15 giugno 1969. Membro del Partito socialista (PS) fin dalla sua fondazione nel 1969, si dedic\u00f2 da allora a un lavoro teorico, nell'ambito dell'Ufficio universitario di ricerche socialiste (OURS), che aveva creato egli stesso. Mor\u00ec di una crisi cardiaca.\nGuy Mollet rifiut\u00f2 sempre di scrivere le sue memorie, con cui avrebbe potuto rispondere alle critiche, spesso violente, di cui fu il bersaglio; riassumeva la sua posizione in una formula lapidaria: \"Quando si \u00e8 al primo posto, se ne deve assumere la responsabilit\u00e0\".\nIncarichi istituzionali.\nAltri incarichi.\nMassone, \u00e8 stato membro della Loggia \"Conscience\", del Grande Oriente di Francia, ad Arras."}
{"id": "125544", "revid": "111921177", "url": "https://it.wikipedia.org/wiki?curid=125544", "title": "Neoarcheano", "text": "Il Neoarcheano \u00e8 la quarta e ultima era geologica dell'eone Archeano. Va da 2800 a 2500 milioni di anni fa. Il periodo \u00e8 definito cronologicamente e non corrisponde a uno specifico livello stratigrafico di sezioni rocciose sulla terra. Non ha quindi un GSSP definito dalla Commissione Internazionale di Stratigrafia.\nL'era precedente \u00e8 il Mesoarcheano. L'eone successivo \u00e8 denominato Proterozoico e inizia con l'era del Paleoproterozoico.\nEventi significativi.\nStabilizzazione dei moderni Cratoni. Possibile evento di capovolgimento del mantello.\nProduzione dell'ossigeno.\nIn quest'era i cianobatteri migliorarono il meccanismo della fotosintesi che port\u00f2 alla produzione, come sottoprodotto, dell'ossigeno. Il nuovo gas cos\u00ec liberato cominci\u00f2 a reagire con tutti i composti in grado di subire una reazione ossidativa, modificando la costituzione rocciosa della crosta terrestre. Successivamente, il progressivo accumulo di ossigeno non reagito nell'atmosfera risult\u00f2 dapprima tossico e infine letale per le forme di vita anossica che si erano sviluppate fino a quel momento in un'atmosfera ricca di metano e anidride carbonica. Tale evento, noto come la catastrofe dell'ossigeno, port\u00f2 all'estinzione della maggior parte delle forme di vita anossica nel successivo periodo Sideriano, di cui alcune sopravvissero in ambienti rimasti privi di ossigeno o diventarono anaerobi facoltativi."}
{"id": "125546", "revid": "466539", "url": "https://it.wikipedia.org/wiki?curid=125546", "title": "Maurice Thorez", "text": " Figura carismatica all'interno del Partito Comunista Francese, fu segretario del PCF dal 1930 sino alla morte.\nBiografia.\nNato in una famiglia operaia, Thorez divenne minatore a soli dodici anni, mentre nel 1919 entr\u00f2 nel Partito Socialista Francese. Iscritto fin da giovanissimo alla Sezione Francese dell'Internazionale Operaia (SFIO), pass\u00f2 poi, dopo il congresso di Tours del 1920, al Partito Comunista, nel quale milit\u00f2 con impegno occupando posizioni di rilievo: nel 1923 fu nominato vicesegretario mentre dal 1930 al 1964 ricopr\u00ec la carica di segretario generale del partito.\nDal 1932 al 1939 fu deputato e dopo il 1936 divenne il capogruppo dei comunisti alla Camera dei deputati. Nel 1934, Maurice Thorez lancia un appello per la formazione di un Fronte popolare dei partiti di sinistra contro il fascismo. All'inizio della seconda guerra mondiale fu arruolato, ma ben presto disert\u00f2 per passare alla lotta clandestina. Accusato e condannato per diserzione nel 1939, trascorse gli anni della Seconda guerra mondiale in Unione Sovietica; quando torn\u00f2 in Francia, il presidente Charles de Gaulle gli concesse l'amnistia e Thorez fu nuovamente eletto deputato.\nNel 1946 divenne vice primo ministro nel governo guidato da F\u00e9lix Gouin prima e Georges Bidault dopo, mentre l'anno successivo Paul Ramadier gli riconferm\u00f2 tale incarico. Tuttavia la sua avversione al Piano Marshall e all'alleanza con gli Stati Uniti d'America convinse Ramadier ad esonerarlo dal suo ruolo. Il seggio alla Camera gli fu riconfermato pi\u00f9 volte (l'ultimo incarico da deputato risale al 1962), mentre negli ultimi anni Thorez, stanco e malato, favor\u00ec l'ascesa politica di Georges Marchais. Maurice Thorez scrisse due libri: \"Fils du peuple\" nel 1937 e \"Une politique de grandeur fran\u00e7aise\" nel 1945. Mor\u00ec nel 1964 durante una crociera sul Mar Nero."}
{"id": "125549", "revid": "1005847", "url": "https://it.wikipedia.org/wiki?curid=125549", "title": "Edgar Faure", "text": "Biografia.\nAvvocato, scrittore e grande erudito, fece parte tra il 1945 ed il 1946 della delegazione di giuristi francesi al processo di Norimberga. Fu poi deputato all'Assembl\u00e9e Nationale dal 1946 al 1958, senatore dal 1959 al 1966, deputato dal 1966 al 1980 e senatore dal 1980 fino alla morte nel 1988. Durante la Quarta Repubblica \u00e8 stato per due volte Presidente del Consiglio della Francia: la prima dal 20 gennaio all'8 marzo 1952 e la seconda dal 23 febbraio 1955 al 1\u00ba febbraio 1956.\nNel corso della Quarta Repubblica \u00e8 a pi\u00f9 riprese segretario di Stato e poi ministro (Bilancio, Economia e Affari economici, Esteri). Favorevole all'avvento della Quinta Repubblica, dopo il 1958 \u00e8 pi\u00f9 volte ministro dell'Agricoltura, dell'Educazione Nazionale e degli Affari Sociali (con il rango di ministro di Stato).\nDal 1973 al 1978 \u00e8 presidente dell'Assembl\u00e9e Nationale. Sostenuto da capo del partito neo-gollista Jacques Chirac, nel 1978 presenta la sua candidatura per essere rieletto alla presidenza dell'Assembl\u00e9e, ma \u00e8 battuto da Jacques Chaban-Delmas. Nello stesso anno \u00e8 eletto all'Acad\u00e9mie fran\u00e7aise. Pochi mesi prima della morte, \u00e8 nominato dal presidente della Repubblica Fran\u00e7ois Mitterrand alla presidenza di una commissione per l'organizzazione dei festeggiamenti per il Bicentenario della Rivoluzione francese.\nNel corso della sua lunga carriera politica, ha rivestito numerosi mandati locali, fra cui quello di presidente del consiglio generale del Giura dal 1949 al 1967 e di Presidente della Regione Franca Contea dal 1974 al 1988.\nProveniente dal Partito Repubblicano, Radicale e Radical-Socialista (partito da cui uscir\u00e0 nel 1956 dopo una breve esperienza a capo di una formazione di sinistra moderata), Faure rester\u00e0 fino al 1977 un \"senza partito\", continuando comunque a far parte del gruppo parlamentare Sinistra Democratica. Nel 1977 tenta di conquistare la presidenza del Partito Radicale, ma \u00e8 battuto da Jean-Jacques Servan-Schreiber. Si presenta alle elezioni legislative del 1978 come indipendente apparentato al Raggruppamento per la Repubblica (RPR), il partito neo-gollista. In rotta con quest'ultimo, nel 1979 \u00e8 candidato alle elezioni europee con l'Unione per la Democrazia Francese, la lista liberale e centrista guidata da Simone Veil.\n\u00c8 impossibile assegnare un'etichetta politica precisa a Edgard Faure. In auge sia durante la Quarta che durante la Quinta Repubblica, si \u00e8 sempre trovato dalla parte dello schieramento vincente. A chi lo accusava di opportunismo, rispondeva: \"\u00c8 il vento che spira dalla mia parte\"."}
{"id": "125550", "revid": "1318658", "url": "https://it.wikipedia.org/wiki?curid=125550", "title": "Bryggen", "text": "Bryggen (molo o approdo in norvegese) chiamato anche Tyskebryggen (L'approdo tedesco o dei tedeschi) \u00e8 lo storico quartiere lungomare della citt\u00e0 di Bergen in Norvegia costituito da case di legno edificate in linea e sede dei commercianti della lega anseatica dal XIV al XVIII secolo.\nIl quartiere occupa tutto il lato orientale della baia di V\u00e5gen.\nLa fondazione di Bergen risale al 1070 e nel 1360 vi fu aperto un ufficio (\"Kontor\") della Lega Anseatica, la citt\u00e0 divenne un importante centro del commercio. Gli scambi riguardavano soprattutto lo stoccafisso proveniente dal nord del paese e i cereali proveniente dall'Europa. Negli edifici di Bryggen risiedevano gli impiegati, in maggioranza tedeschi, della lega, le attivit\u00e0 amministrative e i magazzini.\nGli edifici furono ricostruiti in seguito all'incendio del 1702 che distrusse gran parte dell'area. Attualmente circa un quarto degli edifici sono ancora originali, le costruzioni restanti sono pi\u00f9 recenti anche se alcune strutture interrate risalgono al XV secolo.\nGli edifici ospitano attivit\u00e0 legate al turismo, negozi, ristoranti e musei tra i quali il museo anseatico e il museo di Bryggen.\nIl quartiere con le sue circa 280 case di legno \u00e8 stato classificato dall'UNESCO tra i patrimoni dell'umanit\u00e0."}
{"id": "125552", "revid": "1833487", "url": "https://it.wikipedia.org/wiki?curid=125552", "title": "Antoine Pinay", "text": "Biografia.\nIndustriale, \u00e8 deputato dell\"'Alliance d\u00e9mocratique\" (destra moderata) dal 1936 al 1938 e senatore dal 1938. Nel luglio 1940 a Vichy vota a favore dei pieni poteri al Maresciallo Philippe P\u00e9tain. Nel 1941, \u00e8 nominato al Conseil national di Vichy, l'organo consultivo del governo collaborazionista.\nNel dopoguerra, dopo una breve epurazione rientra in politica aderendo al \"Centre national des ind\u00e9pendants et paysans\" (CNIP, destra liberale), ed \u00e8 eletto deputato dal 1946 al 1958. Segretario di Stato agli affari economici nel 1948, ministro dei lavori pubblici, dei trasporti e del turismo del 1950 al 1952. \u00c8 Presidente del Consiglio dall'8 marzo 1952 al 23 dicembre 1952. In quella veste, lancia un primo prestito nazionale. Ministro degli esteri nel 1955.\nNel giugno 1958 appoggia l'instaurazione della Quinta Repubblica francese, e diventa ministro delle finanze. Lancia un nuovo prestito di Stato e nel 1959 introduce il \"franco pesante\" (o \"franco Pinay\"). Nel 1960, a causa di dissensi con la politica in Algeria del presidente Charles de Gaulle si dimette dal governo e si ritira dalla politica nazionale, conservando solo i mandati elettivi locali.\nFino alla fine dei suoi giorni ha continuato a rilasciare interviste ai giornali e alla televisione."}
{"id": "125555", "revid": "149485", "url": "https://it.wikipedia.org/wiki?curid=125555", "title": "Ren\u00e9 Mayer", "text": "\u00c8 stato Presidente del Consiglio della Francia e Presidente dell'Alta autorit\u00e0 della Comunit\u00e0 europea del carbone e dell'acciaio.\nLasciato l'incarico di Direttore della Banca Rothschild di Francia, \u00e8 divenuto Presidente del Consiglio della Francia dall'8 gennaio al 28 giugno 1953, anno in cui De Gaulle si ritira dalla scena politica per ritornarvi nel 1958 come Primo Ministro."}
{"id": "125558", "revid": "124164942", "url": "https://it.wikipedia.org/wiki?curid=125558", "title": "Joseph Laniel", "text": "Dopo aver preso parte alla Resistenza, fond\u00f2 nel 1946 il Partito Repubblicano della Libert\u00e0, poi confluito tra i repubblicani indipendenti\nFu Presidente del Consiglio della Francia dal 28 giugno 1953 al 19 giugno 1954."}
{"id": "125560", "revid": "84184", "url": "https://it.wikipedia.org/wiki?curid=125560", "title": "Pierre Mend\u00e8s France", "text": "\u00c8 stato presidente del Consiglio della Francia dal 19 giugno 1954 al 23 febbraio 1955.\nBiografia.\nLe origini.\nNasce da un'antica famiglia ebraica sefardita di origine portoghese, dal nome di \"Mendes de Fran\u00e7a\".\nSi segnala gi\u00e0 nel 1928, quando, terminati gli studi di giurisprudenza e dopo essere passato per la libera scuola di scienze politiche, a soli 21 anni diventa il pi\u00f9 giovane avvocato di Francia. Particolarmente interessato alle questioni economico-finanziarie, sostiene nel marzo 1928 una tesi sulla politica di risanamento del franco francese condotta da Raymond Poincar\u00e9, della quale evidenzia tuttavia le pesanti conseguenze economiche e sociali.\nLe prime esperienze politiche.\nLa militanza politica di Pierre Mend\u00e8s France inizia gi\u00e0 all'epoca degli studi: egli diventa uno dei dirigenti della Lega d'Azione Universitaria Repubblicana e Socialista, un movimento studentesco che si oppone all'estrema destra, molto attivo a Parigi nel Quartiere latino alla fine degli anni 20.\nPierre Mend\u00e8s France \u00e8 allora una delle speranze del Partito Repubblicano, Radicale e Radical-Socialista, al quale \u00e8 iscritto dall'et\u00e0 di 16 anni. Egli fa parte insieme a Jacques Kayser, Gaston Bergery, Pierre Cot, Jean Zay e Bertrand de Jouvenel, dei cosiddetti Giovani Turchi, che pretendono un rinnovamento della dottrina del movimento e un suo stretto legame con la sinistra, contestando cos\u00ec l'orientamento della direzione del partito incarnata dalla figura storica di \u00c9douard Herriot.\nNel 1928 \u00e8 iniziato in Massoneria nella Loggia \"Union et Progr\u00e8s\" di Pacy-sur-Eure, ne uscir\u00e0 nel 1945.\nDeputato del dipartimento dell'Eure dal 1932 e sindaco di Louviers dal 1935, Mend\u00e8s France assume la presidenza della commissione per le dogane della Camera dei deputati, prima di essere nominato segretario di Stato al Tesoro nell'effimero secondo governo di L\u00e9on Blum dal 13 marzo all'8 aprile 1938. Elabora con il direttore del gabinetto di Blum, Georges Boris, un audace progetto di riforma economica che punta al rilancio degli investimenti militari e per la prima volta fa riferimento agli insegnamenti di John Maynard Keynes. Molto contestato, questo progetto sar\u00e0 respinto dal Senato, causando la caduta del governo.\nLa seconda guerra mondiale.\nAl momento della dichiarazione di guerra Mend\u00e8s France \u00e8 deputato. Arruolato come ufficiale nell'aviazione, contrario all'ipotesi di un armistizio \u00e8 uno di quelli che vorrebbero continuare la guerra nell'Africa settentrionale, e infatti anzich\u00e9 raggiungere Vichy per partecipare al Congresso che il 10 luglio 1940 segner\u00e0 la fine della Terza Repubblica agonizzante, nel giugno 1940 insieme ad altri ventisette deputati raggiunge l'Algeria a bordo del piroscafo Massilia. Ma si tratta di un tranello, giacch\u00e9 allo sbarco \u00e8 arrestato per ordine del generale Nogu\u00e8s. Ricondotto in Francia, \u00e8 processato e condannato a Clermont-Ferrand per diserzione da un tribunale militare al servizio del regime di Vichy. La scandalosa condanna suoner\u00e0 per Mend\u00e8s, che pi\u00f9 di ogni altro voleva imbracciare le armi e combattere per il proprio Paese, come uno schiaffo bruciante.\nRiesce per\u00f2 ad evadere nel 1941 e raggiunge a Londra le Forces a\u00e9riennes fran\u00e7aises libres. Continua a battersi come capitano pilota osservatore. Guider\u00e0 un'incursione sulla periferia parigina nell'ottobre del 1943. Il generale De Gaulle lo nomina nel 1943 commissario alle Finanze nel Comitato francese di liberazione nazionale di Algeri. Rappresenta la Francia alla conferenza di Bretton Woods, prima di essere nominato ministro dell'Economia nazionale del Governo provvisorio della Repubblica francese a partire dal 4 settembre 1944.\nIn contrasto con il ministro delle Finanze Ren\u00e9 Pleven sull'orientamento da dare alla politica economica, Mend\u00e8s France si dimette il 6 aprile 1945, anche per il mancato sostegno del generale De Gaulle alle misure di rigore e risanamento finanziario che secondo lui la situazione economica del Paese richiede.\nMend\u00e8s France viene comunque nominato alla fine del conflitto membro del Consiglio di amministrazione della Banca mondiale e del fondo monetario. Rappresenter\u00e0 in seguito la Francia anche nel Comitato economico e sociale delle Nazioni Unite.\nLa Quarta Repubblica e il governo Mend\u00e8s France.\nA partire dall'ottobre 1950, dopo la sconfitta di Cao B\u1eb1ng, Mend\u00e8s France combatte fortemente all'Assemblea nazionale l'impegno militare francese nella guerra di Indocina e diviene uno dei principali oppositori del conflitto.\nNel 1953 il giornalista e scrittore Jean-Jacques Servan-Schreiber fonda insieme a Fran\u00e7oise Giroud \"L'Express\", che fino al 1965 sar\u00e0 il portavoce e principale sostenitore della linea di Mend\u00e8s. Risale a quel periodo l'inizio della relazione di Pierre Mend\u00e8s France (che non si \u00e8 ancora separato dalla moglie) con Marie-Claire Servan-Schreiber, cugina di Jean-Jacques. Si sposeranno nel 1968.\nDopo un primo tentativo infruttuoso di formare un proprio governo nel 1953, Mend\u00e8s France \u00e8 finalmente nominato dal capo dello Stato Ren\u00e9 Coty presidente del consiglio il 18 giugno 1954, ossia soltanto qualche settimana dopo la disfatta francese di Di\u00ean Bi\u00ean Phu. Riceve l'incarico preciso di concludere la pace in Indocina. Otterr\u00e0 una maggioranza parlamentare estesa anche ai comunisti, ma il governo Mend\u00e8s France rimarr\u00e0 in carica soltanto sette mesi e mezzo. Entrer\u00e0 comunque nella storia come uno dei momenti forti della Quarta Repubblica francese.\nAll'eccezione di Edgar Faure, ministro delle Finanze, il governo non \u00e8 composto da notabili, ma \u00e8, piuttosto, costituito da un gruppo di personaggi abbastanza nuovi, sia socialisti (Alain Savary o Gaston Defferre) sia del Movimento Repubblicano Popolare (MRP), sia radicali, ma pure qualche gollista come Jacques Chaban-Delmas. Ministro degli Interni \u00e8 Fran\u00e7ois Mitterrand.\nNel suo discorso di investitura Mend\u00e8s France si impegna a raggiungere un successo nelle trattative di pace entro trenta giorni, e assume personalmente la guida del ministero degli Esteri. Il 20 luglio 1954 si giunge agli accordi di Ginevra che pongono fine al conflitto e sanciscono la divisione del Vietnam in due Stati, con il confine posto all'altezza del 17\u00ba parallelo. Risolta la crisi indocinese, Mend\u00e8s France avvia delle trattative per giungere all'indipendenza della Tunisia.\nSul piano istituzionale Mend\u00e8s France persegue una razionalizzazione del regime parlamentare della Quarta Repubblica, con un tentativo di riequilibrio ottenuto rafforzando l'esecutivo. Rifiuta il principio della doppia investitura, secondo il quale il presidente del Consiglio incaricato si presentava due volte davanti all'Assembl\u00e9e nationale, dapprima solo e poi con l'intero governo, denunciando i mercanteggiamenti che tali sistema favoriva.\nIl governo Mend\u00e8s France, occupato principalmente a gestire i problemi internazionali, non ha tempo di avviare sul piano socio-economico grandi riforme. Va ricordata comunque la lotta contro l'alcolismo, che si traduce nell'autunno 1954 in una serie di misure fiscali.\nIl 30 agosto 1954, malgrado l'ostilit\u00e0 della maggior parte dei deputati, mette ai voti, ma in cuor suo senza sostenerlo, il progetto della Comunit\u00e0 Europea di Difesa (CED). Il piano \u00e8 respinto, e questo scacco apre la via al riarmo tedesco nell'ambito della NATO e sul piano interno fa venir meno il sostegno del MRP, privando il suo gabinetto di una solida base parlamentare. Infatti, poco tempo dopo, il 5 febbraio 1955 il governo cade sulla questione dell'applicazione dello Statuto dell'Algeria.\nMend\u00e8s France sar\u00e0 nuovamente ministro, con il ruolo di ministro di Stato (ossia vicepresidente del consiglio) nel governo guidato da Guy Mollet, ma dar\u00e0 rapidamente le dimissioni per disaccordi con la politica algerina.\nLa Quinta Repubblica.\nMend\u00e8s France si oppone decisamente al progetto di Costituzione elaborato dal governo De Gaulle nominato nel maggio 1958, e conduce la campagna per il no al referendum del successivo 28 settembre, che si chiuder\u00e0 con l'approvazione della nuova carta fondamentale e la sua rapida promulgazione.\nSconfitto alle legislative del novembre 1958, abbandona\u00a0\u2013 come tutti i leader della sinistra della Quarta Repubblica che si oppongono al regime di De Gaulle\u00a0\u2013 tutte le cariche in Francia e all'estero. Fonda il Centre d'Action D\u00e9mocratique (CAD), che in seguito confluisce nel 1959 nel Partito Socialista Autonomo, (Parti Socialiste Autonome, PSA), il quale a sua volta nel 1960 si unir\u00e0 insieme ad altre formazioni della sinistra nel Partito Socialista Unificato (Parti Socialiste Unifi\u00e9, PSU).\nMend\u00e8s France sostiene la candidatura di Fran\u00e7ois Mitterrand alle elezioni presidenziali del 1965, ed \u00e8 eletto deputato di Grenoble nel 1967.\nIn occasione degli eventi del maggio 1968, Mend\u00e8s France appare come una possibile ancora di salvezza in caso di crollo della Quinta Repubblica. \u00c8 presente alla manifestazione allo stadio Charl\u00e9ty, il 27 maggio 1968, ma decide di non prendere la parola, attirandosi forti polemiche. Nei giorni in cui il Paese \u00e8 nel caos e praticamente senza una guida (De Gaulle \u00e8 partito in elicottero per Baden-Baden lasciando praticamente solo il primo ministro Georges Pompidou), Mend\u00e8s tenta di formare un governo composto da comunisti, socialisti e radicali e con la partecipazione di un rappresentante del movimento studentesco. Il rientro di De Gaulle, seguito da un'imponente manifestazione gollista, faranno naufragare l'operazione.\nAlle elezioni legislative del 1968 Mend\u00e8s perde il proprio seggio di deputato, e in seguito lascia il PSU, partito con il quale non \u00e8 pi\u00f9 in sintonia. Alle presidenziali dell'anno successivo, il candidato socialista Gaston Defferre preannuncia che, in caso di vittoria, avrebbe affidato a Mend\u00e8s la carica di primo ministro. Ma si tratta di due personalit\u00e0 diametralmente opposte, e l'accoppiata mette visibilmente a disagio Mend\u00e8s come i suoi stessi sostenitori. Gli effetti sono controproducenti, anche perch\u00e9 l'elettorato socialista moderato finisce per abbandonare al suo destino Defferre, che infatti ottiene solo 1.133.222 voti, ossia il 5%.\nDal 1972 si ritira\u00a0\u2013 ormai malato\u00a0\u2013 dalla vita politica e dedica gli ultimi anni esclusivamente a tentare di raggiungere un accordo di pace nel Vicino Oriente.\nIl 21 maggio 1981, nonostante le cattive condizioni di salute, sostenuto da Marie-Claire \u00e8 nel salone delle Feste dell'Eliseo ad assistere all'insediamento di Fran\u00e7ois Mitterrand alla presidenza della Repubblica. Nell'abbracciarlo, il neopresidente pronuncia ad alta voce la frase: \u00abSenza di Lei, tutto questo non sarebbe stato possibile\u00bb (Jacques Attali, \"Verbatim I\" vol. primo, 1993). A quel punto, Mend\u00e8s non riesce a trattenere le lacrime (anche se secondo Michel Rocard, \"Si la gauche savait\", 2005, si tratterebbe di un pianto di rabbia, visto che l'ex presidente del consiglio \u00e8 perfettamente consapevole degli effetti devastanti sull'economia del \"programma comune\" che sar\u00e0 attuato fino al 1983).\nMend\u00e8s fa in tempo ad assistere al primo anno della presidenza Mitterrand. Per lui, sar\u00e0 soprattutto fonte di amarezze. In realt\u00e0, l'intransigenza di Mend\u00e8s ha sempre messo a disagio il pi\u00f9 disinvolto Mitterrand. Degli uomini legati all'ex presidente del consiglio, se Michel Rocard, Claude Cheysson e Charles Hernu, avranno incarichi ministeriali di primo piano, altri, come Georges Kiejman, Simon Nora, Jean-Jacques Servan-Schreiber, dovranno accontentarsi di ruoli minori."}
{"id": "125562", "revid": "104485", "url": "https://it.wikipedia.org/wiki?curid=125562", "title": "Christian Pineau", "text": "Biografia.\nEsponente socialista della Sezione Francese dell'Internazionale Operaia (SFIO), durante l'occupazione tedesca della Francia fu membro della Resistenza, fondando e dirigendo il foglio clandestino \"Lib\u00e9ration\".\nNel 1943 fu catturato dai nazisti e confinato nel campo di concentramento di Buchenwald. Liberato nel 1945, divenne ministro degli Approvvigionamenti, quindi ministro dei Lavori Pubblici dal 1947 al 1948 e ministro degli Esteri dal 1956 al 1958. In questa veste, firm\u00f2 il protocollo di S\u00e8vres, preludio all'occupazione del canale di Suez e alla conseguente crisi. "}
{"id": "125566", "revid": "124854621", "url": "https://it.wikipedia.org/wiki?curid=125566", "title": "Abd el-Krim", "text": "Le sue tattiche di guerriglia esercitarono un'influenza notevole sulle future figure di rivoluzionari quali Ho Chi Minh, Mao Zedong e Che Guevara.\nBiografia.\nNato ad Ajdir, una cittadina della regione marocchina del Rif (all'epoca sotto il controllo della Spagna), in una benestante famiglia facente parte degli Ait Khe\u1e6d\u1e6d\u0101b, una \"frazione\" della trib\u00f9 berbera arabizzatasi degli Ait Ouriaghel, \u02bfAbd el-Kr\u012bm studi\u00f2 sia nelle migliori scuole tradizionali islamiche (la moschea Qarawiyy\u012bn di Fez), sia nelle migliori scuole spagnole (Universit\u00e0 di Salamanca).\nEntrato nell'amministrazione spagnola come traduttore, nel 1915 si trasfer\u00ec a Melilla, dove lavor\u00f2 anche come giornalista per il quotidiano in lingua spagnola \"El Telegrama del Rif\". Nel frattempo, nonostante la sua giovane et\u00e0, veniva nominato Gran Q\u0101\u1e0d\u012b (\"q\u0101\u1e0d\u012b al-qu\u1e0d\u0101t\") di Melilla. Poco favorevole all'espansionismo spagnolo (ma all'inizio non particolarmente ostile ad esso), nel 1917 venne arrestato dalle autorit\u00e0 iberiche insieme al fratello con il pretesto di nutrire simpatie per la Germania durante la prima guerra mondiale. Bench\u00e9 giudicato innocente di quest'accusa, fu comunque detenuto in carcere, da cui tent\u00f2 di fuggire rompendosi una gamba.\nUscito dal carcere un anno dopo, l'ingiusta detenzione lo indusse a schierarsi con decisione contro la Spagna. Fece quindi ritorno ad Ajdir, dove cominci\u00f2 ad unire le trib\u00f9 locali con l'intenzione di creare una \"Repubblica del Rif\" indipendente. Per realizzare questo progetto egli propose alle trib\u00f9 locali di abbandonare tutte le faide interne e di superare il loro fortissimo frazionismo.\nNel 1921 le truppe spagnole, nel corso delle operazioni contro un locale guerriero berbero, a met\u00e0 fra il patriota e il brigante, chiamato \"Il Rays\u016bl\u012b\" (Mulay A\u1e25mad al-Rays\u016bn\u012b), si accinsero a conquistare militarmente una zona ancora non occupata del Rif. \u02bfAbd el-Kr\u012bm disse al generale Manuel Fern\u00e1ndez Silvestre y Pantiga che l'attraversamento da parte delle sue truppe del fiume Ameqran sarebbe stato considerato una dichiarazione di guerra. Il generale spagnolo oltrepass\u00f2 lo stesso il fiume, attestandosi sulle posizioni dell'Abarr\u00e1n. Irritato da tale manovra, lo stesso giorno \u02bfAbd el-Kr\u012bm attacc\u00f2 la postazione militare spagnola: mille Rifani circondarono la postazione, uccisero 179 spagnoli e costrinsero gli altri a ritirarsi.\nNe segu\u00ec una serie di importanti successi delle truppe di \u02bfAbd el-Kr\u012bm: nel giro di 3 settimane 8.000 militari spagnoli furono uccisi. E nella storica battaglia di Annual (21 luglio 1921) un esercito di 13.000 spagnoli venne duramente sconfitto da soli 3.000 Rifani. In seguito a queste operazioni militari, gli spagnoli furono costretti a ritirarsi dai possedimenti costieri in Marocco e il 19 settembre 1921 \u02bfAbd el-Kr\u012bm proclam\u00f2 la \"Repubblica confederata delle trib\u00f9 del Rif\", un embrione di Stato islamico repubblicano.\nL'inaspettato esito del conflitto port\u00f2 al coinvolgimento diretto della Francia che, controllando il restante territorio del paese nordafricano, temeva appunto che la Confederazione riffana potesse indurre ad uno scoppio su larga scala d'insurrezioni indipendentiste. Pertanto, venne inviato un esercito comandato dal maresciallo Philippe P\u00e9tain, che un\u00ec le proprie forze a quelle spagnole contro le truppe di \u02bfAbd el-Kr\u012bm, che alla fine furono sconfitte. Per piegare la Repubblica del Rif venne impiegato un esercito di 500 000 uomini appoggiato dall'aviazione e venne fatto uso di gas (iprite) contro la popolazione. La capitolazione avvenne il 26 maggio 1926.\n\u02bfAbd el-Kr\u012bm fu esiliato nell'isola francese di R\u00e9union dal 1926 al 1947, quando gli fu permesso di trasferirsi nella Francia meridionale. Durante la rotta, per\u00f2, abbandon\u00f2 la nave che lo stava portando in Francia ed accett\u00f2 la protezione del sovrano d'Egitto: si pose successivamente a capo del vasto movimento anticolonialista arabo-islamico che s'opponeva alle dominazioni coloniali occidentali del Nordafrica. Ironia della sorte, non appena il Marocco ebbe conquistata l'indipendenza, dei moti autonomisti scoppiati nel Rif tra il 1958 e il 1959 furono duramente repressi, facendo pi\u00f9 di 8000 morti.\nNella cultura di massa.\nLa figura carismatica di \u02bfAbd el-Kr\u012bm \u00e8 stata inserita in alcuni film di avventura. Tra questi: "}
{"id": "125567", "revid": "4507", "url": "https://it.wikipedia.org/wiki?curid=125567", "title": "Costruzioni di Macchine", "text": ""}
{"id": "125574", "revid": "228587", "url": "https://it.wikipedia.org/wiki?curid=125574", "title": "Fondo fiduciario per la sanit\u00e0 del Bhutan", "text": "Il Fondo fiduciario per la sanit\u00e0 del Bhutan (\"Bhutan Health Trust Fund\", BHTF) \u00e8 un'organizzazione che persegue il benessere fisico e spirituale del popolo del Bhutan in un contesto ambientale sicuro e senza pericoli.\nIl fondo fiduciario \u00e8 stato costituito nel 1997 ed \u00e8 stato formalmente presentato nella sede dell'Organizzazione Mondiale della Sanit\u00e0 a Ginevra il 12 maggio 1998 alla presenza di rappresentanti di 35 organizzazioni, incluse l'Organizzazione Mondiale della Sanit\u00e0, l'UNICEF, il Fondo delle Nazioni Unite per la Popolazione (UNFPA) e l'Associazione Helvetas per la cooperazione fra la Svizzera e il Bhutan. La dotazione iniziale \u00e8 stata di 24 milioni di dollari USA.\nNel settore della sanit\u00e0, obiettivo del governo bhutanese \u00e8 aumentare l'accessibilit\u00e0 e la qualit\u00e0 dei servizi di assistenza sanitaria primaria a fronte dell'aumento dei costi e dei bisogni. Nel 9\u00ba Piano quinquennale il governo ha destinato il 25% del bilancio nazionale al settore sociale (quota che include un 10% destinato alla sanit\u00e0), e per assicurare la massima accessibilit\u00e0 ha cercato di sviluppare l'infrastruttura di assistenza sanitaria primaria. Questa raggiunge quasi tutti i villaggi attraverso una rete di 29 ospedali (uno per distretto), 172 Unit\u00e0 sanitarie di base (BHUs) con 440 ambulatori. I servizi sanitari di base coprono ora circa il 90% della popolazione. Il fondo fiduciario dovrebbe garantire il finanziamento dei bisogni primari e la disponibilit\u00e0 di materiali mancanti come i vaccini, i farmaci essenziali, le siringhe e gli aghi e genererebbe una rendita sufficiente per affrontare i costi di queste componenti critiche del servizio sanitario del Bhutan. Attualmente il costo dei vaccini e dei farmaci \u00e8 pari al 50% della spesa sanitaria.\nLa mentalit\u00e0 alla base delle scelte considera che la crescita economica \u00e8 vista non come un fine ma come un mezzo per rafforzare le capacit\u00e0 fisiche ed intellettuali dei cittadini per metterli in grado di forgiare il proprio destino. Questo approccio \u00e8 stato definito dal Re come il perseguimento della Felicit\u00e0 Nazionale Lorda).\nNel 1998, anno dedicato dall'Organizzazione mondiale della sanit\u00e0 all'attivit\u00e0 fisica, l'allora Ministro della Sanit\u00e0 Lyonpo Sangay Ngedup ha intrapreso con alcuni suoi collaboratori una marcia di 600 chilometri (da Trashigang alla capitale Thimphu), chiamata Move for Health Walk attraverso tutto il Bhutan per pubblicizzare il fondo fiduciario e per raccogliere risorse."}
{"id": "125575", "revid": "799504", "url": "https://it.wikipedia.org/wiki?curid=125575", "title": "Cristoforo Mantegazza", "text": "Biografia.\nFu il maggiore di quattro fratelli, lo scultore Antonio e gli orafi Giovanni e Giorgio, figli di Galeazzo. Si form\u00f2 nel cantiere del duomo di Milano. Fu attivo prevalentemente all'interno del cantiere della Certosa di Pavia insieme al fratello Antonio. \nA partire dal 1463 si occup\u00f2 nel chiostro grande dell'ornamentazione sia in pietra, quanto nell'estesa decorazione in terracotta. Fra le altre opere, collabor\u00f2 dal 1472 insieme al fratello Antonio alla facciata della Certosa (su commissione del priore Filippo Rancati), di cui esegu\u00ec l'ornamentazione a rilievo dello zoccolo della parte sinistra, mentre l'Amadeo realizzava quella della parte destra.\nNella facciata della Certosa di Pavia suo \u00e8 il rilievo con la \"Cacciata dei Progenitori\", in cui la composizione ad angoli acuti \u00e8 sbilanciata, le espressioni stravolte dei progenitori derivano dall'arte ferrarese di Cosm\u00e8 Tura e del primo Ercole de' Roberti."}
{"id": "125576", "revid": "1318658", "url": "https://it.wikipedia.org/wiki?curid=125576", "title": "Acido lattico", "text": "L'acido lattico (nome IUPAC: acido 2-idrossipropanoico) \u00e8 un composto chimico di formula CH3-CHOH-COOH, che svolge un ruolo rilevante in diversi processi biochimici. \nL'acido lattico \u00e8 un acido carbossilico, la sua struttura si distingue da quella dell'acido propionico per la presenza di un gruppo -OH all'atomo centrale (stereocentro) di carbonio. La sua deprotonazione d\u00e0 origine allo ione lattato. La costante di ionizzazione (p\"K\"a = 3.1 a 25 \u00b0C) \u00e8 tale che a pH fisiologico la sostanza sia presente quasi interamente sotto forma di lattato. Sia l'acido che i suoi sali alcalini sono solubili in acqua.\nLa molecola dell'acido lattico \u00e8 chirale, ne esistono pertanto due enantiomeri. L'enantiomero che compare nei cicli metabolici dei sistemi viventi \u00e8 l\"'acido S-(+)-lattico\" o \"acido L-(+)-lattico\" (in figura).\nCaratteristiche.\n\u00c8 un ossiacido il cui gruppo carbossilico pu\u00f2 dissociarsi in soluzione e liberare un idrogenione (H+). Nell'ambiente endocellulare, a pH fisiologico, l'acido lattico \u00e8 dissociato per oltre il 99% in due ioni: ione lattato (La-), carico negativamente, e ione idrogeno (H+), carico positivamente. Per questo motivo \u00e8 pi\u00f9 corretto parlare sempre di lattato e ioni idrogeno, piuttosto che di acido lattico. \nIl lattato e gli ioni H+ sono sottoprodotti del metabolismo anaerobico lattacido. La presenza degli ioni H+ turba il pH cellulare delle fibre muscolari e un loro accumulo si correla alla comparsa della cosiddetta fatica muscolare. Il corpo umano possiede dei sistemi di difesa per proteggersi dall'abbassamento del pH muscolare e pu\u00f2, attraverso l'immissione del lattato nel circolo ematico, provvedere alla sua riconversione in glucosio grazie all'attivit\u00e0 del fegato (ciclo di Cori). Il cuore \u00e8 invece in grado di metabolizzare il lattato a scopo energetico, cos\u00ec come i reni e il cervello. \nTuttavia, un muscolo sotto sforzo pu\u00f2 produrre, durante un esercizio strenuo, attraverso il meccanismo anaerobico lattacido, pi\u00f9 lattato di quanto gli organi sopra detti e i restanti muscoli inattivi riescano a metabolizzare; in questo caso limite, il pH muscolare si abbassa sino a che la contrazione viene del tutto impedita, raggiungendo un vero e proprio spasmo doloroso.\nAd ogni modo, per via del suo ciclo metabolico, una volta che i muscoli hanno ripreso la loro normale attivit\u00e0 aerobica, il lattato nel circolo ematico viene rapidamente eliminato da esso (si nota una netta riduzione gi\u00e0 entro 60 secondi) mentre viene smaltito nel resto del corpo nel giro di 2 o 3 ore dal termine dell'attivit\u00e0 fisica.\nSolo una piccola parte permane all'interno del muscolo, sempre a seguito di attivit\u00e0 anaerobica, ed \u00e8 nota come \"scoria naturale della contrazione muscolare\".\nI sintomi da presenza di \"acido lattico\" non sono da confondere con quelli da indolenzimento muscolare a insorgenza ritardata, meglio noto con l'acronimo anglosassone D.O.M.S. (\"Delayed Onset Muscle Soreness\"), i cui effetti diventano evidenti tra le 8-10 ore a seguito dell'esercizio fisico, raggiungendo il picco tra le 24 e le 48-72 ore e richiedendo da 5 a 7 giorni post-allenamento per ritirarsi e riportare il dolore e l'indolenzimento ai livelli basali.\nL'acido lattico rappresenta un forte stimolo per la secrezione di ormoni anabolici come la somatotropina (ormone della crescita) ed il testosterone. Per questo motivo esercizi con i pesi ad elevata intensit\u00e0, intervallati da pause non troppo lunghe, massimizzano il guadagno di massa muscolare.\nNell'industria alimentare.\nI sali dell'acido lattico (E325 lattato di sodio, E326 lattato di potassio, E327 lattato di calcio, E585 lattato ferroso) sono usati come additivi dall'industria alimentare. Come acidificante alimentare, l'acido lattico (E270) ha un sapore meno marcato rispetto ad altri additivi, non volatile e senza odore, viene catalogato come acido di uso generale da agenzie regolatorie di diverse nazioni. \nViene utilizzato come conservante, acidificante, aroma, tampone di pH e antibatterico in numerose applicazioni e processi alimentari, come ad esempio la produzione di dolci, pane e pasticceria, bibite, salse, sorbetti, prodotti caseari, birra, marmellate e confetture, maionese e altri cibi elaborati, spesso in unione con altri additivi. Un nuovo utilizzo dell'acido lattico e dei suoi sali \u00e8 la disinfezione delle confezioni destinate a ospitare carni, in particolare pesci, in cui l'addizione di soluzioni acquose di acido lattico durante il processo di confezionamento aumenta la durata di conservazione e inibisce la crescita di colonie batteriche come ad esempio \"Clostridium botulinum\".\nUna larga frazione di acido lattico per applicazioni alimentari viene impiegata per produrre agenti emulsionanti a base di esteri lattici di acidi grassi a lunga catena, particolarmente adatti per prodotti da forno che richiedono acido lattico stabile ad alte temperature."}
{"id": "125577", "revid": "1124164", "url": "https://it.wikipedia.org/wiki?curid=125577", "title": "Bernardino Butinone", "text": "Biografia.\nFiglio di Jacopo da Treviglio e allievo di Vincenzo Foppa, fu tutore del Bramantino e collabor\u00f2 con Bernardo Zenale. Dal 1491 al 1493 i due pittori lavorarono insieme nella volta Grifi di San Pietro in Gessate a Milano, gravemente danneggiati nel 1943. Il loro capolavoro fu il polittico di San Martino a Treviglio, considerato universalmente la maggiore opera del Quattrocento lombardo, commissionato nel 1485 e non del tutto pagato nel 1507.\nLe prime notizie certe lo vedono proprietario di in una fiorente bottega in Milano nel 1484 e nulla sapendo dei precedenti decenni, agli anni ottanta del Quattrocento vengono ascritte: la \"Flagellazione di Cristo\" (Museo di Villa Cagnola), una \"Crocefissione\" (Palazzo Barberini a Roma), la \"Piet\u00e0\" (gi\u00e0 nella Galleria di Berlino) e sedici \"Storie bibliche\" (disperse in vari musei) e il trittico \"Madonna in trono e Santi\" realizzato nel 1484 presso la chiesa di santa Maria del Carmine a Milano. Tra gli altri suoi lavori si annoverarono alcuni affreschi conservati in Santa Maria delle Grazie (1490 circa), la \"Madonna col Bambino e Angeli\" in collezione Gallarati Scotti e, di pochi anni dopo, la \"Madonna, due Santi e quattro Angeli\" appartenenti alla collezione Borromeo.\nLa sua carriera artistica si suddivise in tre periodi ben precisi: inizialmente il pittore sub\u00ec l'influenza di Mantegna e della scuola padovana-ferrarese come apparve chiaramente nella \"Crocifissione\" commissionata da Longhi; ben presto per\u00f2 emerse una spinta verso momenti creativi pi\u00f9 originali e autentici, caratterizzati da una particolare gestione dei grigi, come evidenzi\u00f2 la \"Madonna col Bambino\" della Pinacoteca di Brera; da questo momento l'artista persegu\u00ec soluzioni pi\u00f9 naturali, meno intellettuali e conformi con la scuola lombarda, dovute anche al tratto pittorico, pi\u00f9 pacato, dello Zenale, e conservando tuttavia accenti di \"accesa drammaticit\u00e0\". La sua parabola artistica trov\u00f2 la sua acme con il polittico di Treviglio considerato il suo capolavoro, realizzata in collaborazione con lo Zenale, cos\u00ec come il ciclo di affreschi della cappella Grifi in San Pietro in Gessate a Milano. Il ciclo pittorico, dedicato alla vita di Sant'Ambrogio, bench\u00e9 in cattivo stato di conservazione, costituisce la pi\u00f9 importante testimonianza giunta fino a noi della sua opera di affrescatore.\nAgli ultimi anni della sua attivit\u00e0 vengono assegnati un Altarolo conservato nella Pinacoteca del Castello Sforzesco e gli affreschi nella Chiesa di Santa Maria Maddalena a Camuzzago di Bellusco, nel Vimercatese in Brianza, probabile ultima opera realizzata a pochi anni dalla morte."}
{"id": "125578", "revid": "119491468", "url": "https://it.wikipedia.org/wiki?curid=125578", "title": "Sangay Ngedup", "text": "Proviene di Nobgang, Gewog di Talo, nel Distretto di Punakha. Si \u00e8 diplomato alla scuola \"Dr Graham's Homes\" a Kalimpong, India, e ha completato la sua istruzione presso il \"St Stephen's College\" a Nuova Delhi, dove si \u00e8 laureato. Ha studiato Relazioni Internazionali in India e in Australia.\nCarriera politica.\nHa lavorato in vari settori del Ministero degli Affari Esteri. \u00c8 stato ambasciatore del Bhutan in Kuwait (1986-1989). Successivamente ha lavorato presso il Ministero del Commercio e dell'Industria. Nel 1992 \u00e8 stato nominato Direttore Generale dei Servizi Sanitari.\nNel 1998 \u00e8 divenuto Ministro della Sanit\u00e0 e dell'Istruzione. Dal 1999 al 2000 \u00e8 stato Primo Ministro. \u00c8 stato nominato Ministro dell'Agricoltura e, dal 5 settembre 2005 al 6 settembre 2006, Lyonpo Sangay Ngedup ha ricoperto nuovamente la carica di Primo Ministro. Nel luglio 2007 ha rassegnato le dimissioni da ministro assieme al Primo Ministro e a cinque colleghi ministri per potersi presentare alle elezioni che si sono tenute il 24 marzo 2008.\n\"Lyonpo\" Sangay Ngedup \u00e8 stato eletto presidente del neo costituito Partito Democratico Popolare del Bhutan. Ha guidato il partito durante le elezioni del 24 marzo 2008, ma non \u00e8 riuscito a farsi eleggere nella circoscrizione dove si \u00e8 presentato candidato. Il suo Partito \u00e8 stato sconfitto riuscendo a far eleggere all'Assemblea nazionale solo 3 candidati su 47.\n\"Lyonpo\" Sangay Ngedup \u00e8 stato nominato Presidente del Comitato Esecutivo dell'Organizzazione Mondiale della Sanit\u00e0 dal 1996 al 1999. \u00c8 anche stato nominato nel Consiglio dei Direttori del GAVI (\"Global Alliance for Vaccines and Immunization\" \u2013 Alleanza Globale per i Vaccini e l'Immunizzazione).\nGli \u00e8 stato assegnato il premio Druk Thugsey (Figlio Prediletto del Bhutan). Ha anche ricevuto il premio dell'Organizzazione Mondiale della Sanit\u00e0 \"Tabacco o Salute\" oltre al premio Sasakawa per i successi conseguiti nello sviluppo dell'assistenza sanitaria primaria.\nFratello di Dorji Wangmo Wangchuck, Tshering Pem Wangchuck, Tshering Yangdon Wangchuck e Sangay Choden Wangchuck, regine madri del Bhutan.\nLa campagna \"Move for Health Walk\".\nLa campagna \"Move for Health Walk\", da lui ideata per raccogliere fondi per il Fondo Fiduciario per la Sanit\u00e0 del Bhutan, secondo quanto lui stesso ha affermato avrebbe costituito \u201cun umile sforzo per realizzare il sogno di una sanit\u00e0 sostenibile per il popolo del Bhutan, un piccolo contributo per massimizzare la Felicit\u00e0 Nazionale Lorda concepita dal precedente Re\"."}
{"id": "125587", "revid": "484362", "url": "https://it.wikipedia.org/wiki?curid=125587", "title": "Scrittrice", "text": "Il termine scrittrice \u00e8 il femminile del termine \"scrittore\".\nPer molti secoli la cultura letteraria fu considerata un'esclusiva maschile con l'ammissione di rarissime eccezioni. Nell'ambito degli studi letterari l'idea che il contributo delle scrittrici vada considerato come un genere autonomo si \u00e8 ormai affermato tra i critici almeno dal XVIII secolo.\nMa sono state le stesse donne scrittrici a rintracciare la \"tradizione femminile\" nella letteratura. Mary Scott nel 1774 scrive il poemetto \"The Female Advocate\". Nel 1803, Mary Hays ha pubblicato \"Female Biography\" un'opera in sei volumi sulle donne illustri di ogni epoca e paese. Nel XX secolo, Virginia Woolf con \"Una stanza tutta per s\u00e9\" del 1929 esplora la condizione femminile in rapporto alla produzione letteraria.\nMedioevo.\nNel Medioevo si ricordano per la poesia religiosa Rosvita di Gandersheim (sec. X), e Herrada di Landsberg,(sec. XII); per quella profana Maria di Francia, che compone dei lais (racconti in versi), e Beatrice de Dia. Da ricordare anche Trotula de Ruggiero della Scuola Medica Salernitana per alcuni trattati a lei attribuiti: \"De passionibus mulierum ante in et post partum\", \"De ornatu mulierum\" e \"Practica secundum Trotam\".\nIn ambito europeo, Cristina da Pizzano, nata a Venezia nel 1364 ma cresciuta e vissuta in Francia, \u00e8 stata la prima scrittrice di professione e la prima storica laica.\nItalia.\nPoetesse del Rinascimento e dell'Arcadia.\nNel Quattrocento e nel Cinquecento c'\u00e8 stato un fiorire di poetesse: Gaspara Stampa, Vittoria Colonna, Isabella di Morra, Veronica Franco, Veronica Gambara. Questa tradizione si interruppe nel seicento, per riprendere, poi nel settecento con l'alto numero di poetesse dell'Arcadia.\nFrancia.\nIn Francia il termine pi\u00f9 usato a partire dal XVII secolo fu \"femme de lettres\" in concomitanza con il diffondersi dei \"salotti letterari\" luogo di incontro e di dibattiti tra gli intellettuali parigini, dove non era raro che la \"padrona di casa\" svolgesse un ruolo culturale, in prevalenza letterario.\nA cavallo del XVIII e XIX secolo, spicca la figura della scrittrice Madame de Sta\u00ebl che, con i suoi viaggi, le sue opere e le sue frequentazioni, influenz\u00f2 la letteratura europea dell'epoca diffondendo lo spirito del romanticismo.\nLa scrittura al femminile ebbe una svolta radicale con la pubblicazione de \"Le deuxi\u00e8me sexe\" (Il secondo sesso, 1949) di Simone de Beauvoir (1908-1986). La de Beauvoir, legata allo scrittore e filosofo Jean-Paul Sartre (1905-1980), era un'esistenzialista che, da questa prospettiva, indagava sulle cause della condizione di inferiorit\u00e0 in cui si trova la donna e sulle sue possibili vie di uscita.\nCiascun essere umano, nella sua propria individualit\u00e0, \u00e8 necessariamente \u00abaltro\u00bb (indicato convenzionalmente in minuscolo) rispetto a ogni (altro) individuo, ma in questa ovvia considerazione di alterit\u00e0 non vi \u00e8 alcuna connotazione di valore, n\u00e9 indicazione di una condizione di subordinazione: l'\u00abAltro\u00bb (maiuscolo), per la Beauvoir \u00e8 invece l'essere connotato come irriducibilmente inferiore che, in quanto tale, va tenuto distinto e individuato con chiarezza in modo da essere collocato in un piano inferiore e separato. In questo contesto l'\u00abAltro\u00bb \u00e8 la donna, \u00e8 l'appartenente a un sesso diverso da quello che ha connotato e connota di s\u00e9 il mondo, \u00e8 perci\u00f2 \u00abil secondo sesso\u00bb, essendo naturalmente quello maschile il primo.\nSlovenia.\nIn lingua slovena le prime scrittrici compaiono nel XIX secolo: Josipina Turnograjska (1833-1854) che nella sua breve vita scrisse 38 racconti oltre a diverse poesie; Pavlina Pajk (1854-1901) che scrisse novelle, racconti e sei romanzi; Luiza Pesjak (1828-1898) la cui opera si ricollega al romanzo femminile tedesco.\nPseudonimi maschili.\nNonostante la non trascurabile presenza di scrittrici, uno stereotipo diffuso era che l'attivit\u00e0 di scrivere fosse una prerogativa maschile, per questo nel secolo XIX era pratica diffusa tra alcune scrittrici l'usare pseudonimi maschili per pubblicare le loro opere (vedi il caso delle sorelle Bront\u00eb, di George Sand e di George Eliot o di Jane Austen).\nLibri per ragazzi.\nLa presenza delle donne nella letteratura per ragazzi \u00e8 diventata di rilievo anche in epoche in cui scrivere libri era pressoch\u00e9 una prerogativa esclusivamente maschile. Un certo ritardo lo si \u00e8 avuto invece in Italia, dove nell'intero Ottocento non si hanno figure di particolare importanza."}
{"id": "125588", "revid": "123410960", "url": "https://it.wikipedia.org/wiki?curid=125588", "title": "Stallo alla messicana", "text": "Lo stallo alla messicana (inglese: \"Mexican standoff\" o \"Mexican standout\"; detto anche \"triello\") \u00e8 una situazione nella quale due o pi\u00f9 persone (solitamente tre) si tengono sotto tiro a vicenda con delle armi, in modo che nessuno possa attaccare un avversario senza essere a propria volta attaccato. \nL'origine di questa espressione \u00e8 incerta, ma pu\u00f2 essere collegata alla difficile e paradossale condizione sociale ed economica del Messico del XIX secolo.\nLo stallo alla messicana ha conosciuto una delle sue interpretazioni pi\u00f9 famose in \"Il buono, il brutto, il cattivo\", ma oggigiorno \u00e8 considerato un \"clich\u00e9\" cinematografico grazie al suo grande uso negli \"spaghetti-western\" e nei \"film di serie B\". Il \"Mexican standoff\" \u00e8 una presenza molto diffusa anche nei film di yakuza giapponesi; paradigmatico \u00e8 quello presente nel film \"Tokyo Drifter\" (\"T\u00f4ky\u00f4 Nagaremono\") di Seijun Suzuki. \u00c8 stato ripreso e reso celebre da registi come Quentin Tarantino e John Woo, e successivamente Robert Rodr\u00edguez.\nFilm con stalli alla messicana.\nVideogiochi.\nNote"}
{"id": "125589", "revid": "339392", "url": "https://it.wikipedia.org/wiki?curid=125589", "title": "Chiodi di Garofano", "text": ""}
{"id": "125590", "revid": "1522738", "url": "https://it.wikipedia.org/wiki?curid=125590", "title": "Jigme Singye Wangchuck", "text": "Biografia.\nQuarto Re Drago del Bhutan.\nSal\u00ec al trono nel 1972, all'et\u00e0 di 17 anni, alla morte del padre, Jigme Dorji Wangchuck. Fu incoronato ufficialmente il 2 giugno 1974 nello Stadio Changlimithang; alla cerimonia parteciparono anche personalit\u00e0 straniere, dando un segnale della fine del lungo isolamento del Paese. Venne chiamato \"Druk Gyalpo\", che significa \"Re Drago\". Ha studiato in Bhutan e nel Regno Unito.\nHa continuato la politica, iniziata dal padre, di lenta modernizzazione e di preservazione della cultura bhutanese. Nel 1988 ha adottato la politica del Driglam Namzha (\"Comportamenti e Usanze\") con cui si stabiliva che tutti i cittadini indossassero in pubblico i costumi tradizionali (il \"gho\" per gli uomini, la \"kira\" per le donne) e che fosse insegnato nelle scuole il dzongkha (la lingua nazionale). Nel 1998 cedette volontariamente alcuni dei suoi poteri assoluti e dot\u00f2 il Paese di un governo.\nNel marzo del 2005 venne diffuso il progetto della prima Carta costituzionale del Bhutan.\nHa una famiglia numerosa, composta da quattro mogli (che tra loro sono sorelle) e 10 figli. Il primo dei suoi figli, Jigme Khesar Namgyel Wangchuck \u00e8 l'attuale re del Bhutan.\nUna delle sue mogli, \"Ashi\" Dorji Wangmo Wangchuck, nel 1999 ha scritto il libro \"Of Rainbows and Clouds: The Life of Yab Ugyen Dorji as told to his Daughter\" in cui, attraverso la storia della propria famiglia, raccontava la storia del Bhutan. Nel 2006 ha scritto inoltre \"Treasures of the Thunder Dragon \u2013 A Portrait of Bhutan\" e nel 2015 il libro \"Dochula: A Spiritual Abode in Bhutan\".\nIn Occidente \u00e8 stato noto per la sua volont\u00e0 di perseguire lo sviluppo socio-economico del Paese senza trascurare le tradizioni degli antenati e la loro eredit\u00e0 culturale. Pi\u00f9 volte ha espresso il motto della sua strategia di sviluppo: la \u201cFelicit\u00e0 Nazionale Lorda\u201d \u00e8 di gran lunga pi\u00f9 importante del \u201cProdotto Interno Lordo\u201d.\nAbdicazione.\nIl 9 dicembre 2006, con due anni di anticipo sulla data prefissata, re Jigme Singye Wangchuck ha deciso di abdicare in favore del figlio, il principe Jigme Khesar Namgyel Wangchuck, divenuto cos\u00ec nuovo re del Bhutan.\nMatrimoni e figli.\nNel 1979 ha sposato con una cerimonia privata quattro sorelle, tutte le quali hanno assunto il titolo di regina consorte. Una seconda cerimonia pubblica ha avuto luogo il 31 ottobre 1988. Dalle sue mogli Jigme Singye Wangchuck ha avuto complessivamente 10 figli:\nDalla prima moglie \"Ashi\" Dorji Wangmo Wangchuck ha avuto\nDalla seconda moglie \"Ashi\" Tshering Pem Wangchuck ha avuto\nDalla terza moglie \"Ashi\" Tshering Yangdon Wangchuck ha avuto\nDalla quarta moglie \"Ashi\" Sangay Choden Wangchuck ha avuto"}
{"id": "125601", "revid": "726373", "url": "https://it.wikipedia.org/wiki?curid=125601", "title": "Prezzo d'esercizio", "text": "Il prezzo d'esercizio (in inglese \"strike price\") \u00e8 una variabile chiave che caratterizza uno strumento derivato. Laddove il contratto richiede la consegna a scadenza del titolo sottostante, lo scambio avverr\u00e0 al prezzo d'esercizio, a prescindere dal prezzo spot (prezzo di mercato) del sottostante stesso alla scadenza. Laddove la conclusione del contratto prevede uno scambio di flussi finanziari, la differenza tra prezzo d'esercizio e prezzo spot determina il valore (\"moneyness\") del contratto.\nUn'opzione call ha valore monetario positivo se il sottostante ha un prezzo spot formula_1 \"superiore\" al prezzo d'esercizio formula_2 (nel qual caso l'opzione si dice in-the-money; in caso contrario essa \u00e8 out-of-the-money); dal momento che solamente in tal caso l'opzione sar\u00e0 esercitata, il valore dell'opzione a scadenza \u00e8 dato da:\nformula_3\nAnalogamente, un'opzione put ha valore monetario positivo se e solo se il prezzo del sottostante \u00e8 \"minore\" del prezzo d'esercizio, cos\u00ec che il suo valore a scadenza risulta pari a:\nformula_4"}
{"id": "125602", "revid": "173617", "url": "https://it.wikipedia.org/wiki?curid=125602", "title": "Marcel Cerdan", "text": "Fu campione del mondo dei pesi medi dal 21 settembre 1948, sconfiggendo Tony Zale per abbandono all'11\u00ba round, al 16 giugno 1949, quando fu battuto per KOT al 10\u00ba round da Jake LaMotta. La International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 la rivista \"Ring Magazine\" lo ha inserito al 77\u00ba posto in una propria classifica degli 80 migliori pugili degli ultimi 80 anni. Nel 2001 e nel 2004 la medesima rivista lo ha collocato all'11\u00ba posto in una propria classifica dei migliori pesi medi della storia del pugilato.\nLa sua vita \u00e8 stata segnata da grandi successi sportivi, sociali e infine si \u00e8 chiusa con una tragica morte.\nBiografia.\nCarriera.\nCerdan nasce in Algeria da famiglia molto povera di origine spagnola. Il padre \u00e8 un lavoratore a giornata e sua madre casalinga. Nel 1922, la sua famiglia si trasferisce da Sidi Bel Abbes a Casablanca e il giovane Marcel comincia a tirare di boxe a otto anni. Il 4 novembre 1934, a diciotto, disputa il primo incontro da professionista, nei pesi leggeri, battendo Marcel Bucchianeri ai punti in sei riprese, a Mekn\u00e8s, in Marocco. \u00c8 la prima di un'incredibile serie iniziale di 47 vittorie consecutive. \nIl giovane Cerdan combatte molto in Marocco e Algeria ma anche in Francia, dove debutta alla Salle Wagram di Parigi. Con l'italiano Cleto Locatelli, il 5 maggio 1938 a Parigi, non va oltre la vittoria ai punti. Sale di categoria e diventa campione di Francia dei pesi welter battendo a Casablanca Omar Kouidri ai punti in dodici riprese. Tra i pugili sconfitti per knock-out si ricordano il belga Al Baker e l'ex campione di Francia Gustave Humery. Il 4 gennaio 1939, a Londra, subisce la prima sconfitta per squalifica al quinto round contro il britannico Harry Craster. Dopo di che riprende a vincere per altre 23 volte di fila.\nA Parigi, il 20 febbraio 1939, batte il campione europeo Saverio Turiello, senza titolo in palio costringendolo perci\u00f2 a mettere in palio la cintura continentale, in un nuovo incontro. Il 3 giugno 1939, quindi, Marcel Cerdan conquista il titolo europeo dei welter, a Milano, battendo il pugile italiano ai punti in quindici riprese. \nIl 18 giugno 1939 vince un'altra volta ai punti, a Marsiglia, contro l'ex campione europeo dei pesi leggeri Cleto Locatelli, senza titolo in palio. Rimane inattivo per tutto il 1940, con il suo paese prima in guerra e poi occupato dalle truppe tedesche. Torna a combattere in Nordafrica dove, nel 1941, conserva il titolo europeo battendo nuovamente il connazionale Omar Kouidri, per knock-out tecnico al sesto round. Il 15 agosto 1942 viene per\u00f2 battuto dallo spagnolo Victor Buttin, per squalifica all'ottavo round, in un incontro tenutosi ad Algeri senza titolo in palio. \nPoi le autorit\u00e0 tedesche di occupazione e quelle di Vichy si adoperano per allestire in Francia il primo campionato europeo dopo l'armistizio del 22 giugno 1940. Cerdan torna quindi a Parigi per mettere in palio il titolo contro lo spagnolo Jos\u00e9 Ferrer al V\u00e9lodrome d'Hiver, dove poche settimane prima erano stati deportati 8.160 ebrei. L\u2019incasso \u00e8 record per i botteghini francesi. Jos\u00e9 Ferrer, soltanto al quinto match da professionista, si presenta con un accappatoio sul quale \u00e8 cucita una svastica, circondato da due uomini in uniforme franchista. Dopo aver fatto il saluto fascista, sale sul ring sotto le invettive del pubblico. L\u2019incontro dura soltanto 83 secondi, durante il quale Cerdan atterra l\u2019avversario per ben cinque volte, subendo un solo pugno, sino a quando l'angolo dello spagnolo getta la spugna sul quadrato. Il pubblico francese si mette a cantare La Marsigliese, pur essendo vietata dalle autorit\u00e0 tedesche. Dopo questo match, tuttavia, Cerdan sentendosi minacciato, lascia la Francia e torna in Marocco.\nNel prosieguo degli anni quaranta Cerdan continua a seminare il terrore sui ring e viene soprannominato \"\u00able bombardier marocain\u00bb\". Inizia cos\u00ec una nuova \"striscia\" di 37 vittorie consecutive, comprendente in gran parte il periodo in cui si arruola con l'esercito alleato per combattere nella Seconda Guerra Mondiale. Sotto le armi vince il campionato inter-alleato.\nTerminata la guerra, Marcel Cerdan passa ai pesi medi. Il 30 novembre 1945 si appropria anche del titolo nazionale francese di questa categoria, battendo Assane Douf per KO in tre round. In seguito conquista il titolo europeo, vacante, battendo il connazionale Leon Foquet per KO al primo round. A quei tempi, a differenza di oggi, un titolo continentale era essenziale, per un pugile non americano, per poter aspirare alla corona mondiale. Cerdan lo difende vittoriosamente due volte. Il 26 gennaio 1948 mette KO Giovanni Manca alla seconda ripresa. Lo perde poi a Bruxelles per mano di Cyrille Delannoit, ai punti in 15 round. Presto per\u00f2 torna in Belgio per la rivincita e lo riconquista, sempre ai punti. \nFinalmente, a trentadue anni, gli viene data l'occasione di battersi per il titolo mondiale dei pesi medi. Il 21 settembre 1948, a Jersey City di fronte a 19.272 spettatori, Marcel Cerdan conquista la cintura di campione mondiale battendo un mito come Tony Zale per abbandono all'11\u00ba round. L'incontro \u00e8 giudicato dalla rivista specializzata Ring Magazine Combattimento dell'anno per il 1948. \u00c8 stato inoltre inserito all'89\u00ba posto nella lista compilata nel 1996 dalla medesima rivista dei 100 pi\u00f9 grandi combattimenti di tutti i tempi, con titolo in palio.\nPer la prima difesa del titolo Cerdan ritorna negli Stati Uniti, a Detroit. Di fronte ai 22.183 spettatori del Briggs Stadium il 16 giugno 1949 \u00e8 sconfitto dal ventiseienne Jake LaMotta. Nonostante la spalla slogata alla prima ripresa dopo essere stato messo alle corde dall'avversario, Cerdan resiste fino al nono round: nell'intervallo tra nono e decimo round \u00e8 costretto all'abbandono, lasciando il titolo all'italoamericano. Questo rimarr\u00e0 il suo ultimo match. \nL'attesa rivincita \u00e8 prevista per il 2 dicembre 1949 al Madison Square Garden di New York. Cerdan si allena duramente per poter sconfiggere il \"Toro del Bronx\" La Motta. Il 27 ottobre all'aeroporto di Parigi Orly prende il Volo Air France 009, effettuato da un velivolo Lockheed Constellation F-BAZN, che fa la rotta Parigi - New York. L'aereo si schianta nella notte tra il 27 e il 28 ai piedi di una montagna dell'isola S\u00e3o Miguel, nell'arcipelago delle Azzorre. Nessun sopravvissuto tra i 48 passeggeri. Giorni dopo Jake LaMotta esprime parole di rammarico per la scomparsa di un grande atleta e di un grande uomo. \nCerdan viene seppellito nel \"Cimeti\u00e8re du Sud\", Perpignano, nella Linguadoca-Rossiglione, in Francia.\nL'anno successivo alla morte, viene messa in palio la \"Cintura Cerdan\", una competizione europea alla quale partecipano 32 fra i migliori pesi medi d'Europa. Vincer\u00e0 la cintura il pugile romano Fernando Jannilli.\nL'amore per \u00c9dith Piaf.\nMarcel Cerdan fu protagonista di una relazione con la cantante \u00c9dith Piaf che riemp\u00ec le cronache mondane parigine. I due si conobbero nell'ottobre del 1947 a New York, dove la Piaf si era recata per una serie di concerti. Cerdan, che era l\u00ec per un torneo, assistette a una sua esibizione e ne rimase folgorato. La sera successiva la invit\u00f2 a cena.\nNei mesi successivi i due intrattennero una relazione intensa ma difficile. Cerdan era gi\u00e0 sposato e padre di due figli, mentre \u00c9dith, la cui carriera era in forte ascesa, si divideva tra America e Francia. I due ebbero una fitta corrispondenza ma, appena possibile, ciascuno dei due raggiungeva l'altro per assistere ai rispettivi incontri o concerti.\nPur non confermando mai la loro storia ai mass media (parleranno sempre di una \"profonda amicizia\"), la coppia ebbe modo di farsi fotografare insieme in numerose occasioni ufficiali. La loro relazione destava grande curiosit\u00e0, anche per il fatto che Cerdan fosse un uomo sposato. Dalla corrispondenza tra i due, tuttavia, risulta evidente che l'uomo era intransigente sul fatto che mai avrebbe lasciato la sua famiglia per \u00c9dith.\nSembra che dietro la morte di Marcel Cerdan ci sia stata una richiesta avanzata da parte di \u00c9dith Piaf - in tourn\u00e9e a New York - la sera prima del tragico incidente, di poterla raggiungere in aereo e non in nave, per poter far prima. \u00c9dith Piaf fu devastata dalla morte di Marcel Cerdan, nondimeno port\u00f2 a termine il concerto programmato per la sera dopo l'incidente, collassando tuttavia sul palco mentre cantava il brano finale. \nMolti biografi hanno visto in questa tragedia la causa del declino psicofisico della \"chanteuse\", arrivando a definirlo uno dei punti chiave della sua vita; in realt\u00e0 \u00e8 bene considerare che la storia tra la Piaf e Cerdan, sicuramente di straordinaria intensit\u00e0 e tragicit\u00e0, \u00e8 stata comunque molto amplificata dall'opinione pubblica. Infatti, pur essendo vero che la Piaf fosse profondamente sconvolta dalla morte di Marcel Cerdan, \u00e8 pur vero che in ogni caso i due erano consapevoli sin dall'inizio che la loro storia era nata per terminare. Probabilmente se Marcel non fosse morto la loro relazione sarebbe terminata di l\u00ec a poco. Gi\u00e0 meno di un anno dopo la sua morte la cantante si leg\u00f2 a Tony Raynaud, e poco dopo la fine di questa relazione visse una storia d'amore se possibile ancora pi\u00f9 passionale con il ciclista Toto G\u00e9rardin. La Piaf arriver\u00e0 peraltro a sposarsi ben due volte: la prima con John Phyllis e la seconda con Th\u00e9o Sarapo.\nInfine, i sintomi dei mali da cui era affetta \u00c9dith erano gi\u00e0 palesi ai tempi del suo primo incontro con Marcel, ed erano dovuti alla vita sregolata che la cantante aveva condotto negli anni della sua giovent\u00f9. La depressione in cui cadde dopo la morte di Marcel contribu\u00ec forse ad acuirli, ma di certo non ne fu la causa."}
{"id": "125603", "revid": "2149966", "url": "https://it.wikipedia.org/wiki?curid=125603", "title": "Aurelio Galleppini", "text": "Considerando anche la serie a strisce e gli albi fuori serie, ha realizzato quasi duemila copertine per il personaggio, \"record\" di cui andava molto orgoglioso.\nBiografia.\nNato a Casal Di Pari in provincia di Grosseto da genitori sardi, ha vissuto la maggior parte della sua giovinezza in Sardegna, dove comincia ad appassionarsi fin da piccolo al disegno dei cavalli. Lasci\u00f2 poi gli studi al secondo anno dell'Istituto industriale per dedicarsi al disegno e alla pittura, che coltiv\u00f2 da autodidatta. Quando aveva diciotto anni, suoi disegni apparvero in filmini animati eseguiti per conto di una Casa tedesca fabbricante di proiettori a due tempi. Esordisce nel 1936 come illustratore di fiabe sul settimanale \"Mondo Fanciullo\" per poi realizzare, per conto dell'editore argentino Cesare Civita alcune storie di Federico Pedrocchi come \"Pino il Mozzo\" e \"La perla del mar d'Oman\" che sono pubblicate in Italia da Arnoldo Mondadori Editore; si trasferisce a Firenze nel 1940 dove inizia a collaborare con la rivista a fumetti \"L'Avventuroso\" della Nerbini per cui realizza diverse storie occupandosi in alcuni casi anche della sceneggiatura (\"La leggenda dei Rugi\", \"La conquista dell'Atlantico\", \"I conquistatori di oceani\").\nDurante la guerra e nel primo dopoguerra \u00e8 ospite delle suore Vincenziane; realizza alcuni lavori (quattro tele, un ciclo di dipinti e quattordici stazioni della via Crucis) nella cappella del loro Istituto in viale San Vincenzo che firmer\u00e0 solo in tarda et\u00e0.\nNel dopoguerra, interrotta per alcuni anni l'attivit\u00e0 di illustratore per dedicarsi alla pittura, alla cartellonistica e all'insegnamento, riprende nel 1947 l'attivit\u00e0 di fumettista avviando una lunga collaborazione con la rivista \"Intrepido\" della Casa Editrice Universo per la quale realizza diverse storie a fumetti per la collana \"Albi dell'Intrepido\". Realizza contemporaneamente anche le illustrazioni per alcune edizioni di classici della letteratura come \"I Tre Moschettieri\", \"La maschera di ferro\", \"Le Mille e una Notte\", \"Le Avventure del Barone di M\u00fcnchhausen\" e \"I Promessi Sposi\" e, nello stesso anno, torna alla \"Nerbini\" per disegnare una versione a fumetti del \"Pinocchio\" di Carlo Collodi.\nNel 1948 Tea Bonelli, a capo della casa editrice Edizioni Audace\",\" lo ingaggia per realizzare due nuove serie a fumetti ideati dall'ex marito Giovanni Luigi Bonelli: Occhio Cupo e Tex Willer. Il primo non riscuote il successo sperato e la testata verr\u00e0 chiusa dopo pochi numeri mentre \"Tex\", seppur partito in sordina poco alla volta conquista posizioni divenendo negli anni una delle principali serie a fumetti italiane tanto da divenire il principale impegno per tutta la vita del disegnatore. Per realizzare i due personaggi si era trasferito da Cagliari a Milano, proprio a casa di Tea Bonelli, e poi in Liguria. Nei primi tempi lavor\u00f2 ad un ritmo molto intenso, dedicando un'intera giornata alle tavole di Occhio Cupo e le ore della notte alla serie di Tex; la situazione mut\u00f2 negli anni successivi quando venne affiancato nella realizzazione di Tex da altri disegnatori come Guglielmo Letteri, Francesco Gamba, Giovanni Ticci ed Erio Nicol\u00f2.\nA proposito delle fattezze del viso di Tex, Galep sembra che si ispir\u00f2 inizialmente a quelle dell'attore Gary Cooper, per poi prendere a modello se stesso. Disegnava inoltre il volto di Tex anche nelle storie rese graficamente da Virgilio Muzzi.Invece, per quanto riguarda le ambientazioni di Tex, ammetter\u00e0 di essere, almeno all'inizio, abbastanza impreparato sul genere western. E cos\u00ec per le praterie e i deserti dove Bonelli ambientava le avventure del ranger, Galleppini si ispir\u00f2 spesso ai paesaggi della Sardegna dove era cresciuto, e che conosceva sicuramente meglio rispetto a quelli americani, ma anche alle montagne del Trentino, dove trascorreva le vacanze con la famiglia, sempre armato di taccuino e matita.\nNegli anni cinquanta realizza le copertine della serie \"Le Avventure del West\" sempre per le Edizioni Audace.\nInterruppe il suo impegno esclusivo per Tex solo nel 1977 realizzando uno dei volumi della collana \"Un uomo un'avventura\" dello stesso editore, \"L'Uomo del Texas\", scritta da Guido Nolitta.\nFu l'unico disegnatore delle copertine di Tex fino al n. 400 del febbraio 1994, albo del quale fu anche disegnatore, subito prima della sua morte, sostituito da Claudio Villa. Mor\u00ec a Chiavari il 10 marzo del 1994, lasciando incompleta l'ultima storia di Tex alla quale stava lavorando. Comprendendo anche tutte quelle delle altre serie di Tex e degli albi fuori serie, ha realizzato quasi duemila copertine per il personaggio."}
{"id": "125607", "revid": "2201117", "url": "https://it.wikipedia.org/wiki?curid=125607", "title": "Carlo Braccesco", "text": "Biografia e opere.\nNon si sa nulla della sua formazione. La sua prima opera nota \u00e8 una \"Madonna e santi\" del santuario di Montegrazie (oggi conservata nella parrocchiale della Santissima Annunziata, nel borgo di Montegrazie) presso Imperia, l'unica firmata e datata (\"\" 1478). Si pu\u00f2 presumere una formazione lombarda sui tipi di Vincenzo Foppa influenzati dalla pittura provenzale proveniente dalla Liguria, nel quadro della cosiddetta \"Congiuntura Nord-Sud\", cio\u00e8 quella particolare commistione di elementi fiamminghi e mediterranei riscontrabile nel XV secolo in un'ampia area che va dalla Sicilia al Piemonte alla Spagna, con centri fondamentali a Napoli e in Liguria.\nDel 1480 circa \u00e8 l'affresco con l\"Incoronazione della Vergine\" nel convento di Santa Maria di Castello a Genova.\nTra il 1481 e il 1482 era a Genova dove affresc\u00f2 la facciata del palazzo San Giorgio con \"San Giorgio a cavallo\", perduto. Nel 1482 esegu\u00ec per la cappella di San Sebastiano della cattedrale di San Lorenzo i disegni per le vetrate, mentre nel 1484 si occup\u00f2 degli affreschi.\nTra il 1493 e il 1494 esegu\u00ec una \"Maest\u00e0\" nella chiesa di Sant'Andrea a Levanto (pagato il 25 gennaio 1495). Di questa pala rimangono solo due frammenti \"Santi Erasmo e Gerolamo\" e \"Santi Gottardo e Pantaleo\", mentre al centro della pala era collocata una \"Madonna con il Bambino in trono\" perduta, ma deducibile dall'iconografia delle teste reclinate dei santi Gottardo e Pantaleo, dall'atteggiamento adorante dei due angeli e dalle tracce della struttura del trono visibili in basso.\nDel 1495 circa \u00e8 il \"Polittico di Sant'Andrea\", opera realizzata per la stessa chiesa, di cui rimangono la tavola centrale con \"Sant'Andrea\", gi\u00e0 alla collezione Aberconway di Londra, i \"Santi Pietro e Paolo\", in collezione privata a Milano e le quattro tavolette con i \"Dottori della Chiesa\" alla Galleria Giorgio Franchetti nella Ca' d'Oro di Venezia.\nNel 1497 dipinse le ante dell'organo della cattedrale genovese su commissione di Cristoforo della Torre. Del 1499 \u00e8 la pala d'altare per la chiesa di Santa Brigida a Genova.\nIl \"Trittico\" del Louvre, databile al 1500 circa, \u00e8 un'opera attribuitagli da Roberto Longhi per via stilistica. La scena con l\"Annunciazione\" nel riquadro centrale mostra l'Angelo che piomba di sghembo sulla Vergine spaventata, appena balzata su dall'inginocchiatoio e aggrappata ad una colonna, il tutto ambientato in una loggetta, delimitata da un recinto dorato, ornato con volute con sullo sfondo un paesaggio \"Nazareth-Pavia\" (R.Longhi), immerso in una luce dorata. In quest'opera la sua cultura stilistica si allarg\u00f2 tanto da riuscire a fondere insieme i modi formali foppeschi e il naturalismo fiammingo, accompagnandoli al gusto lombardo (e ligure) per l'oro che non diminuisce l'effetto realistico dell'insieme. A destra il pannello con i \"Santi Stefano e Alberto carmelitano\" e sinistra \"San Benedetto e un santo vescovo\".\nAlcuni storici dell'arte mettono in dubbio l'attribuzione al Braccesco e parlano piuttosto di un generico \"Maestro dell'Annunciazione del Louvre\".\nL'origine del cognome ed il nome lo potrebbero collegare ai \"bracceschi\", truppe di origine umbra al servizio di Fortebraccio da Montone. In tal modo venivano chiamati gli uomini d'arme sotto il suo comando. Dopo la sconfitta dell'Aquila e la morte del figlio di Braccio, Oddo, i braccesci sono, al comando di Niccolo' Piccinino, al servizio dei Visconti di Milano. Lo stesso nome Carlo pu\u00f2 essere riferito al condottiero, il cui figlio ed il fratello minore si chiamavano infatti, Carlo. Lo stesso Malatesta Baglioni, genero di Braccio, dar\u00e0 al proprio figlio il nome di Carlo. Il soprannome, al singolare, potrebbe indicare una discendenza successiva: i Bracceschi. Come in altre regioni d'Italia. Unico termine comune il cognome, ma senza discendenza di sangue.\nSecondo il parere di alcuni storici, Carlo Braccesco sarebbe da individuare con il pittore mantovano Carlo del Mantegna."}
{"id": "125608", "revid": "114619573", "url": "https://it.wikipedia.org/wiki?curid=125608", "title": "Zanetto Bugatto", "text": " \nBiografia.\nFigura di artista ancora in gran parte sfuggente, \u00e8 attestato a Milano a partire dal 1458, quando appare nei registri della Fabbrica del Duomo e presso la corte di Francesco Sforza, dove \u00e8 attivo anche come ritrattista: \u00e8 probabilmente autore di un ritratto della figlia del Duca Ippolita Sforza, di cui si fa menzione in una lettera del 1460 di Francesco alla moglie Bianca Maria Visconti.\nProprio per desiderio della Duchessa \u00e8 inviato, nel 1460, a perfezionarsi nella bottega di Rogier van der Weyden a Bruxelles, dove rimane sino al 1463; nel 1465 \u00e8 impegnato, insieme a Giacomo da Lodi, nella stima degli affreschi di Giacomo Vismara e dei fratelli Zavattari nel presbiterio della chiesa di San Vincenzo in Prato. Nel 1468 compie un altro viaggio, questa volta in Francia: presso la corte di Luigi XI ritrae la giovane Bona di Savoia, futura moglie di Galeazzo Maria Sforza, figlio di Francesco e Bianca Maria.\nGli anni successivi vedono il pittore impegnato in una serie di imprese per la famiglia ducale: nel 1472 lavora con Bonifacio Bembo e Leonardo Ponzoni in Santa Maria delle Grazie presso Vigevano, mentre l'anno successivo risulta impegnato nella chiesa di San Celso e quindi dopo il 1474 ancora con il Bembo e con Vincenzo Foppa nella cappella ducale del castello di Pavia, dove i pittori attendono alla grandiosa \"Ancona delle Reliquie\".\nLe fonti quattrocentesche testimoniano inoltre l'attivit\u00e0 di medaglista: nel 1470 e nel 1473 \u00e8 ricordato come autore dei disegni dei profili del Duca Galeazzo Maria per monete e medaglie poi realizzate dall'orafo Matteo da Civate.\nL'ultima impresa, incompiuta, del pittore risulta essere la pittura, ancora una volta compiuta in \u00e9quipe insieme al Foppa, a Costantino da Vaprio, al Vismara e al Bembo del tramezzo affrescato con le \"Storie della vita di Cristo\" nella chiesa francescana di San Giacomo a Pavia, ritenuto da alcuni il prototipo del genere.\nAlla sua morte, avvenuta probabilmente in et\u00e0 non avanzata, il Duca cercher\u00e0 di far arrivare a Milano Antonello da Messina, allora attivo a Venezia, ma l'assassinio dello Sforza il 26 dicembre dello stesso anno far\u00e0 naufragare questo progetto e Antonello torner\u00e0 in Sicilia.\nSoltanto due sono le opere attribuite con una certa dose di sicurezza allo Zanetto: il \"San Gerolamo\" dell'Accademia Carrara di Bergamo (trascrizione della stessa figura dipinta forse da Hans Memling nel Trittico Sforza del Museo di Bruxelles) e la \"Madonna col Bambino\" della Fondazione Cagnola alla Gazzada, compiuta probabilmente entro il 1470.\nGli \u00e8 stata intitolata una via a Milano."}
{"id": "125611", "revid": "614011", "url": "https://it.wikipedia.org/wiki?curid=125611", "title": "Pepe Carvalho", "text": "Pepe Carvalho \u00e8 un personaggio immaginario, letterario, cinematografico e televisivo, ideato dallo scrittore catalano Manuel V\u00e1zquez Montalb\u00e1n (di cui in trenta anni di romanzi rimarr\u00e0 coetaneo) e ripreso nel 2019 dallo scrittore catalano Carlos Zan\u00f3n.\nBiografia del personaggio.\nPepe Carvalho, all'anagrafe \"Jos\u00e9 Carvalho Tour\u00f3n\", nasce a Souto (presso Lugo, in Galizia) quasi al termine della Guerra civile spagnola (quindi intorno al 1939, come il suo creatore). Le notizie della sua infanzia, cos\u00ec come quelle degli anni precedenti il suo trasferimento a Barcellona, sono abbastanza lacunose e per molti aspetti incerte. Da giovane militante comunista partecipa alla lotta clandestina contro il regime franchista con il nome di battaglia di Ventura, ci\u00f2 lo porter\u00e0 anche ad essere incarcerato. Dopo aver lavorato quattro anni come agente della CIA, intraprende la carriera di investigatore privato.\nVive a Barcellona (in particolare ha una villetta nella zona collinare di Vallvidrera). Ha un ufficio sulle Ramblas all'interno del quale, in uno sgabuzzino munito di cucinino, alloggia Biscuter, uno \u201csgorbio d'uomo\u201d suo aiutante ed incredibile cuoco; la vita sentimentale di Pepe \u00e8 tutta costruita sul travagliato rapporto con la prostituta Charo, le avventure con altre donne non fanno che aumentare la solitudine dell'antieroe umanamente cinico. Nella sua contraddittoriet\u00e0 ama viaggiare pur lasciando con molte remore Barcellona.\nCaratterizzazione.\nGi\u00e0 sul nome del personaggio ci sono un paio di \"sviste\" degne di nota. Se infatti \u00e8 vero che da pi\u00f9 di un romanzo veniamo a sapere che il suo nome completo \u00e8 Jos\u00e9 Carvalho Tour\u00f3n, ne \"La solitudine del manager\" - terzo romanzo della serie - il suo secondo cognome risulta essere Larios e non Tour\u00f3n. Cos\u00ec come \u00e8 singolare che, in \"quintetto di Buenos Aires\", il poliziotto che gli controlla il passaporto al suo arrivo in Argentina esclami \"\u00c8 la prima volta che qualcuno si chiama Pepe in un passaporto\".\nUna delle sue manie \u00e8 bruciare i libri che ha letto nel passato, custoditi negli scaffali della sua libreria costruita su misura nel villino di Vallvidrera. Brucia i libri poich\u00e9 non li riconosce pi\u00f9 come mezzo per interpretare il mondo (ha qualche remora solo per alcuni, ad esempio quelli di Joseph Conrad, che comunque non risparmia).\nLa sua passione \u00e8 la buona cucina, sia come cuoco sia come gourmet. Il gusto per i piatti pesanti lo porta ad eccessi dannosi per la salute (come \u00e8 ben evidente ne Le terme).\nI suoi detrattori, soprattutto il commissario Contreras suo antagonista, lo definiscono \"annusapatte\", termine usato per identificare gli investigatori privati che si occupano di casi di infedelt\u00e0 coniugali.\nNell'ultimo romanzo, pubblicato in due volumi \"Millennio 1. Pepe Carvalho sulla via di Kabul\" e \"\", il personaggio sembra presentire la sua scomparsa, causata dall'improvvisa morte del suo creatore nel 2003.\nNel 2017, la casa editrice spagnola Planeta, che ha pubblicato tutti i romanzi in lingua spagnola in una serie dedicata, incarica lo scrittore Carlos Zan\u00f3n di resuscitare il personaggio in un nuovo romanzo, pubblicato poi nel 2019 col titolo \"Carvalho. Problemi di identit\u00e0\".\nStoria editoriale.\nElenco delle opere nel quale compare il personaggio\nPepe Carvalho \u00e8 protagonista di numerosi racconti e romanzi tutti scritti da Manuel V\u00e1zquez Montalb\u00e1n (eccetto l'ultimo, opera di Carlos Zan\u00f3n) di seguito elencati nell'ordine in cui sono pubblicati in Spagna nella \"Serie Carvalho\" dell'editore Planeta. Tranne indicazione contraria, sono stati tutti tradotti in italiano da Hado Lyria. Tra parentesi compare il titolo originale spagnolo e l'anno della prima edizione italiana:\nI due libretti con la biografia e il questionario su Carvalho sono stati pubblicati in Italia nel 1997 con il titolo di \"Piacere, Pepe Carvalho\".\nDi Carlos Zan\u00f3n:\nTrasposizione in altri media.\nCinema e televisione\nFumetti"}
{"id": "125614", "revid": "125386287", "url": "https://it.wikipedia.org/wiki?curid=125614", "title": "Repubblica semipresidenziale", "text": "La repubblica semipresidenziale o pi\u00f9 correttamente, un regime/sistema semipresidenziale (il \u00absemipresidenzialismo\u00bb) \u00e8 una forma di governo (o un regime), appartenente alle forme della democrazia rappresentativa o indiretta. In tale contesto il governo si trova a dipendere dalla fiducia di due organi designati da due differenti consultazioni elettorali, il Presidente della repubblica e il Parlamento. Il Primo Ministro viene perci\u00f2 nominato dal Presidente, ma necessita, insieme al resto del suo esecutivo, della fiducia parlamentare.\nIn sintesi con sistema semipresidenziale si intende un sistema nel quale:\nDiverse nazioni dell'Europa occidentale possiedono o possedevano queste caratteristiche: la Repubblica di Weimar (1919-1933), la Finlandia (1919-2000), l'Austria (dal 1929), l'Irlanda (dal 1937), l'Islanda (dal 1945), la Francia (dal 1958/'62) e il Portogallo (dal 1976). Nell'Europa orientale questo ordinamento \u00e8 in vigore ad esempio in Lituania, Ucraina e Romania. \nIl termine e la nozione di \"semipresidenzialismo\" sono stati definiti per la prima volta da Maurice Duverger nel 1970; tuttavia il termine era gi\u00e0 stato impiegato, in un senso differente, da Hubert Beuve-M\u00e9ry in un articolo pubblicato su Le Monde l'; una prima ricerca sui \"regimi semipresidenziali\" \u00e8 pubblicata nel 1978 e poi riassunta nel 1980.\nDescrizione.\nQuesta forma di governo \u00e8 generalmente caratterizzata dai seguenti punti:\nIl termine \"semipresidenzialismo\", coniato nel 1978 dal politologo Maurice Duverger, pu\u00f2 trarre in inganno, in quanto tale forma di governo non \u00e8 semplicemente da intendersi come un presidenzialismo attenuato: mettendo da parte i periodi di coabitazione, in questo sistema il capo dello Stato gode di alcuni poteri che non vengono invece accordati nel modello americano, come il diritto di consultazione popolare referendaria o l'iniziativa legislativa o lo scioglimento delle Camere. Gli obiettivi di questa forma di governo sono la diminuzione della rigidit\u00e0 del sistema presidenziale, senza i problemi legati alla partitocrazia che sovente sorgono quando non si raggiunge una maggioranza forte in un sistema parlamentarista. Questo sistema fa s\u00ec che il presidente abbia la possibilit\u00e0 di indirizzare politicamente il governo e di non essere solo un garante al di sopra delle parti.\nSe l'attuale modello di governo semipresidenziale \u00e8 quello francese (della V Repubblica), i primi casi storici di tale ordinamento possono essere considerati la Costituzione della Repubblica di Weimar (in Germania) e quella della neo-indipendente Finlandia, fra loro coeve (entrambe del 1919). A queste pu\u00f2 aggiungersi la Costituzione d'Irlanda del 1937. In tal senso era congegnata anche la Costituzione dell'Austria. Sull'esempio francese poi, nella seconda met\u00e0 e nella fine del Novecento, il sistema semipresidenziale fu adottato in Portogallo (nel 1976) ed in diversi paesi dell'Africa francofona, in numerose repubbliche ex-sovietiche e in Romania (Costituzione del 1991).\nTuttavia, col passare degli anni, la pressione dei partiti politici presenti in Parlamento, unita alla debolezza di taluni presidenti e ad una concezione imperante che vedeva in forti poteri presidenziali una minaccia alla democrazia, port\u00f2 ad un indebolimento \"de facto\" delle possibilit\u00e0 d'intervento e dei poteri esercitabili dal Presidente in molti paesi. Se a presidenti eletti con un mandato popolare viene comunque garantita voce in capitolo in politica estera, oggigiorno molti sistemi semipresidenziali vedono la privazione del Presidente di ogni potere in politica interna, tanto che numerosi autori tendono a declassare diversi Stati, quali ad esempio la Finlandia, e ad unanime consenso, l'Austria, a repubbliche parlamentari, nonostante la loro diversa origine storica.\nSe in una prospettiva storica, dunque, la linea di demarcazione fra i sistemi semipresidenziali e quelli parlamentari era \"giuridicamente\" individuabile nell'elezione diretta o parlamentare del presidente, al giorno d'oggi appare pi\u00f9 opportuno adottare un criterio \"politico\", analizzando ad esempio a quale dei due organi, il presidente o il primo ministro, venga affidato il compito di rappresentanza dello Stato nei massimi consessi politici internazionali.\nNell'ambito dell'Unione europea, ad esempio, nonostante numerosi paesi prevedano l'elezione diretta del proprio capo di Stato (Austria, Finlandia, Francia, Irlanda, Islanda, Lituania, Polonia, Portogallo, Romania e Slovacchia), solo la Francia, la Lituania e la Romania \u2013 oltre al caso puramente presidenzialista di Cipro \u2013 vengono rappresentate dal proprio capo di Stato nel Consiglio europeo, tutti gli altri paesi sono rappresentati dal proprio capo del governo.\nSotto-tipologie.\nPossono essere individuate due sotto-tipologie di \"sempresidenzialismo\": il \"premier-presidenzialismo\" e il \"presidente-parlamentarismo\".\nEsempi.\nRepubblica di Weimar.\nLa Repubblica di Weimar \u2013 esistita tra il 1918 e il 1933 \u2013 era retta dalla Costituzione di Weimar (proclamata nel 1919 e che rest\u00f2 in vigore \"de jure\" fino al 1945 ma \"de facto\" fino al 1933) e prevedeva:\nDopo la seconda guerra mondiale, la Legge fondamentale della Repubblica Federale di Germania del 1949 \u00e8 la nuova Costituzione della Germania Ovest ma diversamente dalla Costituzione di Weimar organizza la Germania Ovest \u2013 e dopo la riunificazione tedesca tutta la Germania \u2013 come una \"repubblica federale parlamentare\"; viceversa la Costituzione della Repubblica Democratica Tedesca del 1949 era molto pi\u00f9 simile alla Costituzione di Weimar, fino al 1968, quando fu modificata per essere pi\u00f9 simile alla Costituzione sovietica del 1936.\nQuinta Repubblica francese.\nUn esempio di Repubblica semipresidenziale \u00e8 la Francia. In questo paese, il modello semipresidenziale fu introdotto dal generale de Gaulle con la Costituzione francese del 1958, in concomitanza con la crisi della Quarta Repubblica francese e della guerra d'Algeria; con tale riforma, ha inizio infatti la cosiddetta Quinta Repubblica francese. Il sistema \u2013 che all'epoca prevedeva l'elezione del capo di Stato da parte di un collegio elettorale comprendente i membri del Parlamento, dei consigli generali, delle Assemblee dei territori d'Oltremare e dei rappresentanti dei consigli municipali \u2013 nacque come una forte razionalizzazione della costituzione della Quarta Repubblica, con cui si tendeva porre termine all'instabilit\u00e0 della forma di governo parlamentare che fino ad allora era vigente. Il sistema fu perfezionato nel 1962 con una successiva modifica costituzionale che introduceva l'elezione a suffragio universale diretto del presidente.\nLa Costituzione francese del e successive modificazioni, nei \"Titoli II, III, IV e V\" (articoli da 5 a 51), definisce l'organizzazione e la divisione dei poteri, in particolare:\nIl potere esecutivo francese \u00e8 quindi \"bicefalo\", condiviso tra il presidente della Repubblica e il primo ministro, capo del governo. Il presidente nomina il primo ministro e, su proposta di quest'ultimo, gli altri membri del governo e mette fine alle funzioni del primo ministro o degli altri membri del governo. Il primo ministro deve avere la fiducia, o almeno il tacito assenso, da parte dell'Assemblea Nazionale. Il presidente pu\u00f2 sciogliere l'Assemblea Nazionale, mentre il Parlamento non pu\u00f2 sostituire il presidente anche se pu\u00f2 metterlo in stato d'accusa e destituirlo \u00ab\"in caso di mancanza ai propri doveri incompatibile con l'esercizio del proprio mandato\"\u00bb.\nQualora l'Assemblea nazionale \u2013 che \u00e8 eletta direttamente dai cittadini \u2013 presenti una maggioranza parlamentare di colore politico diverso da quello del presidente, evento verificatosi nel 1986 e 1993 sotto la presidenza Mitterrand e nel 1997 con Chirac, si instaura una forzata coabitazione tra presidente e un primo ministro a lui \"ostile\". In caso di coabitazione prevale la linea di legittimazione parlamentare.\nIl semi-presidenzialismo francese pu\u00f2 quindi essere definito \"ad assetto variabile\" alla luce del differente margine d'azione di cui dispone il presidente, a seconda dell'appartenenza politica del primo ministro. \u00c8 infatti evidente che se da un lato il medesimo colore politico consente al presidente l'esercizio di ampi poteri decisionali e relega il primo ministro ad un ruolo secondario (prassi consolidata nel tempo e poi \"rafforzata\" con quinquennato presidenziale); dall'altro, in caso di coabitazione di maggioranze differenti (espresse in sede elettorale presidenziale e parlamentare, non coincidenti), primo ministro e presidente si \"bilanciano\" vicendevolmente e la \"lettura della Costituzione\" sulla divisione dei poteri si fa \"pi\u00f9 letterale\".\nAllo scopo di rendere pi\u00f9 difficile il verificarsi della coabitazione, in Francia a partire dalle (modifica costituzionale del 2000) il mandato presidenziale \u00e8 stato ridotto a cinque anni, cio\u00e8 la durata della legislatura, e le elezioni presidenziali si tengono poche settimane prima delle elezioni legislative; in questo modo \u00e8 improbabile (ma non impossibile) che, con un cos\u00ec breve periodo tra le due elezioni, la maggioranza degli elettori voti per due schieramenti opposti.\nQuesta modifica costituzionale fa s\u00ec che il potere presidenziale \"si espanda\" a discapito del governo; tuttavia, la divisione dei poteri, cos\u00ec come previsti dalla Costituzione francese del 1958, non \u00e8 cambiata e la Francia rimane una repubblica parlamentare a (forte) influenza presidenziale e una definizione pi\u00f9 corretta della forma di governo potrebbe essere \"regime parlamentare presidenzializzato\" o \"regime parlamentare birappresentativo\", o ancora si pu\u00f2 parlare, esclusi i periodi di coabitazione, di \"lettura presidenziale della Costituzione\".\nOccorre anche dire che in Francia il sistema elettorale (presidenziale e legislativo) \u00e8 maggioritario uninominale a doppio turno e questo sistema, almeno fino al 2017, ha sempre favorito il bipolarismo (o anche il bipartitismo).\nFederazione Russa.\nLa Costituzione della Federazione Russa del 1993 stabilisce che la Russia \u00e8 una \"repubblica federale democratica\" (art. 1):\nFalsi semipresidenzialismi.\nFormalmente, il sistema semipresidenziale fu adottato anche in numerosi Stati del Terzo Mondo (soprattutto nell'Africa francofona). Tuttavia la stragrande maggioranza di questi stati \u00e8 totalmente o in gran parte priva di ogni crisma di democraticit\u00e0, essendo assenti elezioni multipartitiche o svolgendosi consultazioni popolari assolutamente non libere, con minacce ed incarcerazioni di esponenti dell'opposizione e monopolio dell'informazione da parte del Governo. In tali casi il partito del Presidente \u00e8 o unico o decisamente maggioritario e dunque ogni controllo parlamentare sull'operato del Capo dello Stato \u00e8 puramente formale. Il Presidente, che di norma tende a mantenere la carica a vita, non \u00e8 nient'altro che un dittatore pi\u00f9 discreto a capo di uno stato autoritario, attuando quella che in spagnolo viene chiamata una \"dictablanda\".\nTali sistemi autoritari o a volte totalitari \u2013 che siano semipresidenziali o presidenziali \u2013, estranei alle forme di Stato democratiche \u2013 democrazia illiberale o democrazia totalitaria \u2013, sono dunque da considerarsi delle vere e proprie dittature.\nSecondo il Democracy Index o il Polity data series o il Democracy Ranking, tra i paesi con un sistema semipresidenziale solo il Burkina Faso, la Francia, la Georgia, la Guyana, il Kirghizistan, la Lituania, il Madagascar, la Mongolia, il Portogallo, la Romania, il Senegal, lo Sri Lanka, Taiwan, Timor Est e la Tunisia sono dei paesi democratici."}
{"id": "125617", "revid": "1543377", "url": "https://it.wikipedia.org/wiki?curid=125617", "title": "Colantonio", "text": "Biografia.\nFormazione.\nForse fu allievo di Barth\u00e9lemy d'Eyck, pittore fiammingo della corte di Renato d'Angi\u00f2.\nFu il protagonista dell'arte napoletana del primo Quattrocento, figura chiave della cosiddetta \"Congiuntura Nord-Sud\", cio\u00e8 di quella particolare corrente di incontro e fusione tra modi fiamminghi e mediterranei che interess\u00f2 parte del Mediterraneo occidentale e delle regioni del nord Italia, con epicentro proprio a Napoli.\nTra i suoi allievi, oltre ad Antonello, vi fu anche Angiolillo Arcuccio.\nTra Angioini e Aragonesi.\nColantonio oper\u00f2 a Napoli tra il 1440 e il 1460 circa, e visse sia la stagione di re Renato (1438-1442), il colto ammiratore dell'arte fiamminga, borgognona e provenzale, sia quella di Alfonso V d'Aragona (al trono dal 1444), legato agli altri territori della corona aragonese, in particolare la Catalogna, a sua volta ispirata ai modi fiamminghi.\nLe diversit\u00e0 di questi due momenti di influenza franco-fiamminga sono ben visibili nei due pannelli principali dell'ancona per la chiesa francescana di San Lorenzo Maggiore, dipinta da Colantonio tra il 1444 e il 1446 circa in momenti diversi ed oggi smembrata e dispersa. Nel \"San Girolamo nello studio\" (1444 circa) la cultura di base \u00e8 vicina a Barth\u00e9lemy d'Eyck e gli artisti della corte angioina, come dimostrano l'attenzione alla resa dei volumi, degli spazi e la cura nei dettagli, come la straordinaria \"natura morta\" dello scaffale con i libri. Nella \"Consegna della regola francescana\" (1445 circa) Colantonio si mostra gi\u00e0 aggiornato alle novit\u00e0 dell'ambiente di corte aragonese, con una maggiore indole \"fiamminghista\", filtrata per\u00f2 questa volta dalla scuola iberica, come dimostrano il pavimento inerpicato in verticale, le fisionomie, le aureole traforate, le pieghe rigide e geometriche delle vesti. I due temi, apparentemente sconnessi, sono in realt\u00e0 legati dal pensiero di san Bernardino, che considerava san Girolamo alla radice della spiritualit\u00e0 francescana. Antonello da Messina realizz\u00f2 per l'ancona le tavolette laterali con i \"Beati francescani\".\nOpere successive.\nSuccessivamente Colantonio realizz\u00f2 per la chiesa di San Domenico Maggiore la \"Deposizione\", in cui la dolente all'estrema sinistra, con il capo coperto da un ampio turbante che usa, tramite un lembo, per asciugarsi il pianto, \u00e8 una citazione iconografica della \"Piet\u00e0\" di Petrus Christus.\nDel 1460 \u00e8 il \"Polittico di San Vincenzo Ferrer\", realizzato per la chiesa di San Pietro Martire, dove il santo centrale, di monumentale grandezza, \u00e8 ispirato all'opera di Piero della Francesca, mentre le architetture, in cui \u00e8 inserito lo stesso e le scene della sua vita, sono di gusto iberico.\nUltima opera da ricordare \u00e8 l\"'Ancona dei Rocco\", ora alla Pinacoteca di Capodimonte."}
{"id": "125619", "revid": "3535", "url": "https://it.wikipedia.org/wiki?curid=125619", "title": "Formica", "text": ""}
{"id": "125621", "revid": "1266208", "url": "https://it.wikipedia.org/wiki?curid=125621", "title": "Alberto Bonacossa", "text": "Biografia.\nConte. Partecip\u00f2 alla prima guerra mondiale, fu insignito della medaglia d'argento al valor militare, e raggiunse il grado di maggiore del genio. Fu un atleta fin dalla giovent\u00f9: dal 1914 fu campione italiano di pattinaggio su ghiaccio, e prese parte alle olimpiadi di Anversa del 1920 nel tennis, e ai campionati del mondo del 1922 di Bruxelles. Fu anche calciatore del di Zurigo.\nAppassionato motociclista, fu presidente del Moto Club d'Italia dal 1914 al 1931 e presidente della Federazione Internazionale dei Club Motociclistici dal 1924 al 1946.\nFu fondatore e presidente della Federazione Italiana Sport del Ghiaccio (FISG) dal 1926 al 1927, nata dall'unione della Federazione Italiana Pattinaggio, di cui fu presidente dal 1914 al 1926, con la Federazione Bob Club d'Italia e la Federazione Italiana di Hockey, di cui fu fondatore e presidente dal 1924 al 1926.\nIl 10 ottobre 1920 fu tra i fondatori della Federazione Italiana dello Sci (FIS), che mirava al rilancio delle attivit\u00e0 sciistiche in Italia e di cui divenne il primo presidente.\nSu sollecitazione della dirigenza del CONI, fu anche tra i promotori della Federazione Italiana Pattinaggio a Rotelle (FIPR), costituita a Milano nel 1922.\nIn quel periodo il conte Alberto Bonacossa era anche proprietario dell'Hockey Club Milano, presidente del Tennis Club Milano . Fu editore del quotidiano sportivo Il Littoriale dal 1932 fino al 1939 (poi chiamato \"Corriere dello Sport\"), e anche della Gazzetta dello Sport, fino alla morte.\nA lui si devono anche i Campionati Internazionali d'Italia di Tennis svoltisi la prima volta nel 1930 a Milano , Dal 1935 al 1946 fu presidente dell'Automobile Club d'Italia.\nFu commissario del CONI dal 28 luglio al 28 settembre del 1943 e membro del CIO dal 1925 al 1953, anno della sua morte.\nBonacossa era anche filatelista che si era concentrato in particolar modo sulla filatelia sportiva.\nSuo figlio Cesare Bonacossa scrisse una biografia del padre: \"Vita al Sole di Alberto Bonacossa\"."}
{"id": "125622", "revid": "7336", "url": "https://it.wikipedia.org/wiki?curid=125622", "title": "Pier Angelo Bertoli", "text": ""}
{"id": "125624", "revid": "709565", "url": "https://it.wikipedia.org/wiki?curid=125624", "title": "Modello di Black-Scholes-Merton", "text": "Il modello di Black-Scholes-Merton, spesso semplicemente detto di \"Black-Scholes\", \u00e8 un modello dell'andamento nel tempo del prezzo di strumenti finanziari, in particolare delle opzioni. La formula di Black e Scholes \u00e8 una formula matematica per il prezzo di non arbitraggio di un'opzione call o put di tipo europeo, che pu\u00f2 essere derivata a partire dalle ipotesi del modello; lo stesso pu\u00f2 dirsi per la formula di Black, per la valutazione di opzioni su futures.\nL'equazione di Black e Scholes alla base della formula \u00e8 stata originariamente derivata da Fischer Black e Myron Scholes, in un lavoro del 1973, sulla base di precedenti ricerche di Robert Merton e Paul Samuelson. L'intuizione fondamentale del modello di Black e Scholes \u00e8 che un titolo derivato \u00e8 implicitamente prezzato se il sottostante \u00e8 scambiato sul mercato. La formula di Black e Scholes \u00e8 largamente applicata nei mercati finanziari. Merton e Scholes hanno ricevuto nel 1997 il Premio della Banca Centrale di Svezia per le scienze economiche in memoria di Alfred Nobel (Premio Nobel per l'economia) per il loro lavoro (Black mor\u00ec nel 1995).\nDerivazione dell'equazione di Black-Scholes.\nSono possibili diverse derivazioni dell'equazione di Black-Scholes. Nel loro lavoro originale del 1973, Black e Scholes costruiscono un portafoglio neutrale al rischio (approccio \"hedging\", in cui cio\u00e8 il rischio del portafoglio \u00e8 reso nullo); approcci alternativi sono la derivazione sulla base di un portafoglio che replica il valore del titolo derivato, nonch\u00e9 una derivazione tramite l'approccio standard del fattore di sconto stocastico.\nUna volta derivata l'equazione di Black-Scholes, la definizione di condizioni al contorno alternative consente di caratterizzare i diversi strumenti derivati. La soluzione dell'equazione \u00e8 indipendente dalle condizioni al contorno e pu\u00f2 essere ottenuta tramite il metodo della separazione delle variabili (utilizzato da Black e Scholes nel loro lavoro del 1973), oppure sfruttando la formula di Feynman-Kac, che consente di esprimere la soluzione come un valore atteso, aprendo cos\u00ec la via a soluzioni numeriche, ottenute tramite simulazione Monte Carlo.\nPortafoglio neutrale al rischio (\"hedging argument\").\nSi consideri uno strumento derivato il cui prezzo \u00e8 denotato da formula_2, dove formula_3 \u00e8 il prezzo del sottostante; obiettivo dell'analisi \u00e8 determinare le condizioni che devono essere soddisfatte da formula_4, sotto l'ipotesi di assenza di opportunit\u00e0 d'arbitraggio. Si ipotizza che il sottostante segua un processo di moto browniano geometrico, descritto tramite l'equazione differenziale stocastica:\ndove formula_6 \u00e8 un processo di Wiener, o moto browniano standard, e formula_7 (\"drift percentuale istantaneo\") e formula_8 (\"volatilit\u00e0 percentuale istantanea\") sono costanti reali.\nL'equazione costituisce propriamente il \"modello di Black-Scholes-Merton\" per il prezzo di un'attivit\u00e0 finanziaria.\nSi costruisce quindi un portafoglio fittizio:\nSi osservi che formula_10 altro non \u00e8 che la Delta dello strumento derivato. Applicando il Lemma di It\u014d, si determina l'equazione differenziale stocastica che formula_11 deve soddisfare:\nA questo punto, mancando il termine diffusivo formula_13, si deduce che il portafoglio \u00e8 privo di rischio su un intervallo di tempo infinitesimo; sotto l'ipotesi di assenza di opportunit\u00e0 di arbitraggio, ci\u00f2 equivale a imporre:\nEguagliando le due relazioni cos\u00ec ottenute, si ottiene l'equazione di Black-Scholes:\nSi tratta di un'equazione alle derivate parziali parabolica; la relazione sopra dovr\u00e0 essere soddisfatta, in assenza di opportunit\u00e0 d'arbitraggio, dal prezzo di un qualsiasi strumento derivato.\nPortafoglio di replicazione.\nQuesto approccio \u00e8 dovuto a Merton (1973). Si consideri un portafoglio di valore formula_16 che contiene formula_17 unit\u00e0 del titolo rischioso, e formula_18 unit\u00e0 del titolo privo di rischio (il cui prezzo segue formula_19, dove \"r\" \u00e8 il tasso d'interesse privo di rischio). Si vuole imporre che il portafoglio in questione replichi esattamente il valore dello strumento derivato il cui prezzo si intende determinare. In ogni istante di tempo, il portafoglio di replicazione realizza un guadagno monetario pari a:\nSi imponga che il portafoglio sia \"self-financing\", ossia che, una volta stabilito l'esborso iniziale relativo al suo valore, non sia necessario introdurre ulteriori somme di denaro al fine di replicare il valore dello strumento derivato - in altri termini, ogni variazione del valore dello strumento derivato deve essere accompagnata da corrispondenti variazioni di formula_21 e formula_22 tali da assicurare la replicazione. La condizione di \"self-financiability\" \u00e8:\nPer il lemma di It\u014d, \u00e8 noto che:\nOnde ottenere formula_25, si uguagliano a zero in primo luogo i termini in formula_26:\nPoich\u00e9 formula_28, si ha:\ndove si \u00e8 sostituita ad formula_21 la sua espressione. Sostituendo formula_21 e formula_22 nella condizione formula_33, si ottiene:\nossia, ancora una volta, l'equazione di Black-Scholes.\nDerivazione tramite il fattore di sconto stocastico in tempo continuo.\nUna derivazione alternativa pu\u00f2 essere ottenuta tramite un fattore di sconto stocastico in tempo continuo. Si definisca un fattore di sconto stocastico in tempo continuo come un processo stocastico formula_35, che soddisfa l'equazione differenziale stocastica:\ndove formula_37 denota il tasso istantaneo privo di rischio, e formula_38 denota il premio per il rischio (con voce inglese, \"market price of risk\"):\nSi imponga dunque la condizione che il fattore di sconto stocastico cos\u00ec definito determini correttamente il prezzo di un titolo derivato formula_4, ossia che:\nTale condizione \u00e8 nota come condizione di martingalit\u00e0 (poich\u00e9 impone che il processo formula_42 sia una martingala). \u00c8 noto (e si pu\u00f2 dimostrare immediatamente, facendo ricorso al lemma di It\u014d) che:\nSostituendo a formula_44, formula_45 le loro espressioni (formula_44 si determina ancora una volta tramite il lemma di It\u014d), e osservando che il valore atteso dei termini in formula_26 \u00e8 nullo per le propriet\u00e0 del moto browniano, si ottiene, dalla condizione di martingalit\u00e0:\nossia, ancora una volta, l'equazione di Black-Scholes.\nControversie.\nIl modello col tempo \u00e8 stato usato dai trader non solo come previsione ma presupposto prima di effettuare gli scambi, diventando performativo ovvero creando di fatto la realt\u00e0 di mercato che il modello descriveva, paradigmatico il fallimento del fondo speculativo Long Term Capital Management."}
{"id": "125625", "revid": "287204", "url": "https://it.wikipedia.org/wiki?curid=125625", "title": "Ettore Rossi (architetto)", "text": "Biografia.\nDiplomatosi con lode all'Accademia di belle arti di Roma, ottenne nel 1914 un pensionato di architettura presso la Scuola Archeologica Italiana di Atene, dove fu il primo membro a partire dal 1915.\nDurante la prima guerra mondiale fu ufficiale d'artiglieria, guadagn\u00f2 una medaglia d'argento ed una di bronzo al valore militare.\nTornato agli studi, si dedic\u00f2 poi alla libera professione di architetto.\nA partire dal 1928 costru\u00ec per conto dell'ONMI l'Istituto per ragazze madri, la Casa della Madre e del Bambino e l'Istituto di Puericultura. Vinse poi il concorso nazionale per il progetto di Ospedale tipo della Marina da Guerra.\nAderente alla corrente del razionalismo, nel 1936 fu chiamato assieme a Pagano, Piacentini, Piccinato e Vietti per l'elaborazione del piano regolatore del futuro EUR, allora noto come E42. Introdusse in Italia la progettazione dei moderni ospedali a monoblocco con andamento verticale (in sostituzione degli ospedali a padiglioni); dal 1936 al 1943 fu membro del Consiglio Superiore di Sanit\u00e0. Vinse numerosi concorsi nazionali, tra cui quelli per i Policlinici di Viterbo, Modena e Bolzano e della Casa Littoria di Roma.\nNel secondo dopoguerra progett\u00f2 l'Ospedale civile di Alessandria, la Clinica ostetrico-ginecologica dell'Universit\u00e0 di Genova (1951), l'Ospedale Maggiore di Vercelli (1962), l\u2019Astanteria Martini di Torino, la Colonia sanatoriale di Coredo, la Clinica pediatrica dell'Universit\u00e0 di Torino, l'Ospedale geriatrico di Verona, l\u2019Ospedale Magalini di Villafranca, la Casa di Cura Valduce di Como, l'Ospedale Satellite di Borgo Roma a Verona, l'Ospedale al Mare di Venezia, l'Albergo Bernini di Roma, le Case-albergo di Milano e molte altre opere, tra cui padiglioni per esposizioni internazionali.\nProduzione artistica.\nTra le sue opere architettoniche si annoverano il Policlinico di Modena il cui progetto \u00e8 del 1933 ma che, per le vicende belliche, venne poi realizzato, sempre con Ettore Rossi come direttore dei lavori, tra il 1951 e il 1963. Tra i suoi primi lavori, la sede del Reale Circolo Canottieri Tevere Remo (di cui era socio), realizzata nel 1930, il complesso per la ristorazione dell'EUR, noto come \"Ristorante Ufficiale\", destinato ad accogliere i locali per la ristorazione di tutto il personale dell'Ente Autonomo (che aveva lo scopo di sovrintendere alla realizzazione dell'Esposizione Universale, la quale si sarebbe dovuta tenere nel 1942) nonch\u00e9 la \"Casa albergo\" in via Lazzaretto a Milano, completata nel 1948\nA lui si deve anche l'edificio dell'Opera Nazionale Maternit\u00e0 e Infanzia di Monterotondo, un progetto pilota partito nel 1936 e curato nei minimi particolari: l'architetto ne disegn\u00f2 i mobili e cre\u00f2 all'esterno dei terrazzamenti destinati ad orto.\nCommissario del CONI e della FIGC sotto la RSI.\nDopo l'8 settembre 1943 l'Italia rimase spaccata a met\u00e0. A sud le truppe statunitensi risalivano la penisola mentre al nord nasceva la Repubblica Sociale Italiana (RSI) che nominava Ettore Rossi \"Commissario del CONI\" il 2 ottobre 1943: il 23 novembre trasfer\u00ec a Venezia la sede del Comitato Olimpico e, nello stesso giorno, dispose lo scioglimento di tutto il Direttorio della FIDAL (sostituito solo l'anno successivo); nel 1944 trasfer\u00ec la sede a Milano. Il 18 marzo del 1944 fu sostituito da Puccio Pucci.\nQuale commissario del CONI Rossi si autonomin\u00f2 \"commissario\" della FIGC e da Venezia riorganizz\u00f2 i campionati calcistici. Con il primo comunicato ufficiale datato 27 novembre 1943 il Commissario ripristin\u00f2 i campionati ufficiali stabilendo che i Direttori di Zona avrebbero gestito dei campionati regionali misti su due livelli: da una parte un campionato misto definito di \"Divisione Nazionale\" in cui sarebbero state inserite le societ\u00e0 di Serie A, Serie B e Serie C ed un livello inferiore, il \"campionato misto di zona\" a cui avrebbero preso parte le squadre di Prima Divisione e anche quelle della Sezione Propaganda (squadrette dei campionati provinciali) rimaste attive.\nAnche i campionati della Sezione Propaganda furono riorganizzati malgrado le notevoli difficolt\u00e0 (troppo pochi i campi sportivi agibili perch\u00e9 il Regime ne aveva riciclati molti come \"orti di guerra\"). Laddove fu possibile organizzare i campionati \"ragazzi\" si impose il vecchio limite di et\u00e0 dei 18 anni non compiuti: nati dopo il 1\u00ba gennaio 1927. Milano organizz\u00f2 2 gironi di 7 squadre ciascuno e furono diverse le societ\u00e0 che usufruivano del campo \"Falck\" di Sesto San Giovanni perch\u00e9 era uno dei pochi con impianto di riscaldamento autonomo per poter fare la doccia dopo la partita.\nCess\u00f2 dalla carica ai primi di marzo 1944, e dopo un interregno della Consulta di quattro mesi, ci fu la nomina di Ferdinando Pozzani a Presidente effettivo della FIGC. I periodo di Rossi alla guida del CONI e della FIGC nel Nord Italia non sono, tuttavia, riconosciuti come validi dallo stato italiano in quanto avvenuti sotto un governo non legittimo."}
{"id": "125630", "revid": "2110845", "url": "https://it.wikipedia.org/wiki?curid=125630", "title": "Puccio Pucci", "text": "Biografia.\nAvvocato, era figlio del notaio Piero Pucci - dirigente della Federazione Italiana di Atletica Leggera Regionale.\nGi\u00e0 nel 1921 si iscrisse al PNF. Nel 1924 partecip\u00f2 ai Giochi olimpici di Parigi negli 800 metri. Dal 1930 al 1932 fu segretario della FIDAL.\nNel 1939, il maggiore Pucci \u00e8 nominato segretario generale del CONI, incarico che mantiene fino al 1943.\nCapo del Servizio Informativo Fascista Repubblicano o Ufficio PdM, dopo l'8 settembre 1943 ader\u00ec alla Repubblica Sociale Italiana e fu nominato Capo di gabinetto dal primo segretario del Partito Fascista Repubblicano Alessandro Pavolini, col quale collabora a strettissimo contatto per la costituzione delle Brigate Nere, i cui primi Capi di Stato maggiore saranno Giovan Battista Riggio e in seguito Edoardo Facdouelle.\nIl 18 marzo 1944 fu nominato Presidente del CONI dai vertici della RSI, scelto per la sua passata ed ottima esperienza dirigenziale nella FIDAL. Dopo alcuni mesi dalla nomina venne definitivamente disconosciuto dal movimento sportivo del \"Regno del Sud\", ufficialmente a partire dal 28 giugno 1944, data di nomina del commissario Giulio Onesti da parte di Ivanoe Bonomi, presidente del consiglio nell'Italia liberata.\nDopo la guerra si \u00e8 ritirato a Firenze. Fino al 31 dicembre 1947.\nPur essendo omonimo non ha nulla a che fare con la storica famiglia Pucci marchesi di Barsento.\nMuore a Pomezia (Roma) nel 1985, dove dirigeva uno stabilimento grafico."}
{"id": "125632", "revid": "88740", "url": "https://it.wikipedia.org/wiki?curid=125632", "title": "Astorina", "text": "Astorina \u00e8 una casa editrice milanese fondata da Angela Giussani nel 1962 all'interno della sede della casa editrice Astoria del marito Gino Sansoni, in via Leopardi 25.\nInizialmente l'Astorina pubblicava giochi in busta e una serie a fumetto, \"Big Ben Bolt\", ma assume un ruolo rilevante con la pubblicazione di \"Diabolik\", serie capostipite del genere del fumetto nero italiano, che diverr\u00e0 per oltre cinquant'anni la sua unica pubblicazione.\nSuccessivamente spostata in una nuova sede, dal 1999 \u00e8 diretta da Mario Gomboli."}
{"id": "125633", "revid": "287204", "url": "https://it.wikipedia.org/wiki?curid=125633", "title": "Giulio Onesti", "text": "Biografia.\nOriginario di Incisa Scapaccino, laureato in Giurisprudenza, combatt\u00e9 nella seconda guerra mondiale e fu impegnato nella lotta partigiana.\nCommissario straordinario del C.O.N.I. fra il 1944 ed il 1946 scelto dal governo Bonomi e confermato dal governo Parri.\nNominato per liquidare il C.O.N.I., anche con l'aiuto di Adriano Ossicini e di altri appassionati (Bruno Zauli, Mario Mazzuca, Bruno Fabjan, Mario Saini, Marcello Garroni, Luigi Chamblant, Sisto Favre e altri) riusc\u00ec ad evitarlo ed a rilanciare questo ente nell'Italia liberale e democratica. Nel novembre 1945, soppressi i contributi statali all'ente sportivo, ide\u00f2 la gestione dei concorsi pronostici sugli avvenimenti sportivi attraverso la SISAL, con l'introduzione del Concorso pronostici Totocalcio, passato nel 1948 alla gestione diretta del CONI. Nel 1965 Onesti ottiene dal Parlamento l'approvazione della legge per la ripartizione degli introiti del Totocalcio suddivisi al 50% fra CONI e Stato.\nNotevole il suo contributo per l'ampliamento della gi\u00e0 esistente Biblioteca del C.O.N.I. di Roma costituita nel 1940 da Bruno Zauli. La Biblioteca che gi\u00e0 contava di 350 volumi ricevette da lui le raccolte dei maggiori giornali dell'epoca quali La Gazzetta dello Sport, \"Il Littoriale\" (edizione romana) e le testate rinate nel 1945 quali Tuttosport, il Corriere dello Sport e Lo Stadio.\nDivenne cos\u00ec Presidente del CONI il 27 luglio 1946, voluto dal presidente del Consiglio Alcide De Gasperi, convalidata il 10 agosto 1947 dal Consiglio Nazionale del CONI.\nRest\u00f2 presidente fino al 1978, quando fu dichiarato ineleggibile per una nuova legge statale, e fu sostituito da Franco Carraro.\nSi impegn\u00f2 personalmente in una campagna di raccolta di documenti e libri sportivi a partire dal 1947 portando la Biblioteca a possedere la pi\u00f9 ampia ed esaustiva raccolta, in Italia, specializzata nello sport e nell'educazione fisica, composta da circa volumi, tra cui un fondo antico, oltre testate di periodici, per met\u00e0 italiani e per l'altra met\u00e0 stranieri, e 39 quotidiani.\nCoinvolse nella raccolta dei libri tutte le federazioni sportive pubblicando sui comunicati ufficiali la richiesta di testi per l'ampliamento della Biblioteca.\nDurante la sua presidenza all'Italia furono assegnati dal Comitato Olimpico Internazionale i Giochi olimpici invernali di Cortina d'Ampezzo nel 1956 e i primi Giochi olimpici di Roma 1960.\nFu Membro del CIO dal 1964 alla morte nel 1981.\nFu l'ideatore nel 1968 dei Giochi della Giovent\u00f9. Nel 1976 il CIO gli assegn\u00f2 la \u201cCoppa Olimpica\u201d."}
{"id": "125634", "revid": "2730", "url": "https://it.wikipedia.org/wiki?curid=125634", "title": "Conservatorio Giovanni Battista Martini", "text": "Il Conservatorio Giovanni Battista Martini (fino al 1945 \"Liceo musicale\") \u00e8 un istituto superiore di studi musicali fondato a Bologna nel 1804.\n\u00c8 intitolato alla memoria di Giovanni Battista Martini ed \u00e8 un'istituzione di alta formazione musicale.\nStoria.\nNel 1802 viene approvato dalla municipalit\u00e0 di Bologna il progetto di un liceo musicale cittadino all'interno del convento di San Giacomo, che sar\u00e0 inaugurato il 3 dicembre 1804 come \"Liceo filarmonico\".\nNel 1839 viene nominato \"consulente perpetuo onorario\" Gioachino Rossini, che all'epoca era tornato a vivere in citt\u00e0. Rossini tenne l'incarico per dieci anni e chiam\u00f2 come insegnante di pianoforte Stefano Golinelli e alla direzione del liceo Gaetano Donizetti, il quale per\u00f2 non pot\u00e9 accettare.\nA seguire il liceo filarmonico fu affidato ai direttori Luigi Mancinelli (1881-86), Giuseppe Martucci (1886-1902) e Marco Enrico Bossi (1902-11). Nel Novecento si alternarono altri illustri direttori: Ferruccio Busoni, Gino Marinuzzi, Franco Alfano, Cesare Nordio.\nNel 1945 l'istituto assume la denominazione di Conservatorio statale, intitolato a Giambattista Martini, e ne \u00e8 stata ampliata la capienza, arrivando a contenere pi\u00f9 di trenta aule.\nDirettori.\nDal 1945 ad oggi il conservatorio ha avuto come direttori: Guido Spagnoli a cui tocc\u00f2 l\u2019onore ed onere di riaprire l\u2019Istituto il 6 giugno 1945, Guido Guerrini, Lino Liviabella, Adone Zecchi, Giordano Noferini, Lidia Proietti, Carmine Carrisi, Donatella Pieri, Vincenzo De Felice, Aurelio Zarrelli."}
{"id": "125636", "revid": "339392", "url": "https://it.wikipedia.org/wiki?curid=125636", "title": "Mexican standout", "text": ""}
{"id": "125637", "revid": "125605769", "url": "https://it.wikipedia.org/wiki?curid=125637", "title": "Conservatorio", "text": "Un conservatorio (anche conservatorio di musica) \u00e8 un'istituzione di alta cultura di grado universitario specializzata nello studio della musica.\nIn Italia appartiene al comparto universitario dell'Alta formazione artistica, musicale e coreutica (AFAM) e pu\u00f2 rilasciare la laurea di primo livello e la laurea di secondo livello.\nStoria.\nIl termine \"conservatorio\" non deriva, come talora si pensa, dal'idea di \"conservare\" la musica, tramandandola; bens\u00ec dall'usanza, diffusasi nel XIV e XV secolo presso istituti di ospitalit\u00e0 e cura, di iniziare ed educare ad un mestiere (e fra questi quello della musica) orfani, trovatelli, bambini poveri o giovani educande di nobili famiglie decadute. Questi istituti erano noti, a seconda dei tempi e dei luoghi, come asili, ospizi, ospedali, orfanotrofi di pubblica piet\u00e0 o, appunto, \"conservatori\".\nA legare indissolubilmente il termine \"conservatorio\" ad un luogo scolastico in cui la musica assume un ruolo preminente fu la pratica didattica nella citt\u00e0 di Napoli.\nA Napoli operarono fino al tardo secolo XVIII quattro conservatori: I poveri di Ges\u00f9 Cristo, La piet\u00e0 dei turchini, Sant'Onofrio a porta Capuana e Santa Maria di Loreto, pi\u00f9 uno femminile denominato . \u00c8 in questi luoghi che tra la fine del secolo XVII e l'inizio del secolo XVIII si consolid\u00f2 e svilupp\u00f2 la celeberrima scuola musicale napoletana, dando cos\u00ec luogo a partire dalla met\u00e0 del Settecento al legame tra il nome generico di queste isitituzioni (conservatori) e l'insegnamento della musica. Nell'Istituto I poveri di Ges\u00f9 Cristo, sorto nel 1599 per iniziativa del frate Marcello Fossataro, gi\u00e0 nel 1633 erano registrati i nomi di un \"magister musicae\" e di un \"magister lyrae\" e la biblioteca era fornita di libri di mottetti e di madrigali; inoltre possedeva violini, tromboni, cornetti. Il conservatorio di Santa Maria di Loreto venne invece fondato da un artigiano, mastro Francesco, e annovera per la prima volta l'informazione di una cantata intorno al 1656. Verso la met\u00e0 del XVII secolo si incominci\u00f2 a insegnare musica anche al Sant'Onofrio a porta Capuana, nei decenni successivi soprattutto opera comica. La piet\u00e0 dei turchini ebbe origini nel 1583 e le prime notizie di attivit\u00e0 musicali risalgono al 1615.\nIl conservatorio di Palermo fu fondato dal vicer\u00e9 De Castro nel 1617; l'insegnamento della musica vi fu introdotto molti decenni dopo, con lezioni di canto corale e di violino. Il conservatorio attravers\u00f2 momenti difficili intorno agli anni Venti dell'Ottocento, quando i giovani fuggivano per evitare di essere arruolati nell'esercito borbonico. Verso la met\u00e0 del secolo, grazie alla ristrutturazione del maestro Raimondi, la scuola riprese slancio e vigore.\nFra i maestri illustri dei primi conservatori si ricordano Alessandro Scarlatti, Tommaso Traetta (1727-1779), Niccol\u00f2 Jommelli (1714-1774), Nicola Antonio Porpora (1686-1766). Tra gli allievi, Giovan Battista Pergolesi, Domenico Cimarosa, Leonardo Leo, Gian Francesco de Majo. Tra i maestri operanti negli ospedali veneziani, Baldassarre Galuppi (1706-1785). Tra i vari insegnamenti, quello del canto non mancava mai, e le istituzioni fornivano alle \"scholae cantorum\" numerosi giovani per i loro complessi corali.\nA partire dal Settecento, questi conservatori acquisirono sempre maggiore importanza dal punto di vista dell'educazione musicale, perdendo la loro caratteristica assistenziale e mantenendo il nome di conservatorio per la scuola musicale, espandendo l'insegnamento oltre al canto anche alla teoria, alla composizione, ai vari strumenti musicali ed all'arte drammatica.\nOfferta formativa.\nLe aree accademiche sono articolate in molteplici indirizzi: esecutivo (canto o strumenti), compositivo, della direzione d'orchestra, della direzione di coro, della musica classica, del jazz, della musica elettronica, della didattica della musica, per la formazione artistico-professionale di cantanti, strumentisti, compositori, direttori (di coro e d'orchestra), insegnanti, tecnici del suono ."}
{"id": "125641", "revid": "74173", "url": "https://it.wikipedia.org/wiki?curid=125641", "title": "Teorema dell'assorbimento della sorgente", "text": "Il teorema dell'assorbimento della sorgente consente, sotto opportune ipotesi (generatore che eroga corrente nel verso dei potenziali decrescenti), di sostituire un generatore controllato sia esso di tensione o di corrente, con un'impedenza. \nIn particolare un generatore di corrente formula_1 controllato dalla caduta di tensione ai suoi capi formula_2 pu\u00f2 essere sostituito nel circuito elettrico in esame da un'impedenza di valore:\nDove:\nGeneratore di corrente controllato in tensione.\nNel caso si abbia un generatore di corrente controllato in tensione,I=Gm*V , e la corrente lo attraversa nel verso dei potenziali decrescenti, il generatore pu\u00f2 essere sostituito da un'impedenza di valore : \nGeneratore di tensione controllato in corrente.\nNel caso si ha un generatore di tensione controllato in corrente, V=Rm*I , e anche in questo caso la corrente lo attraversa nel verso dei potenziali decrescenti (dal + al -), esso pu\u00f2 essere sostituito da un'impedenza di valore:"}
{"id": "125643", "revid": "767487", "url": "https://it.wikipedia.org/wiki?curid=125643", "title": "Aeromanzia", "text": "L'aeromanzia o aerimanzia (dal greco \"aero\", \"aria\", e \"manteia\", \"divinazione\") \u00e8 un metodo di divinazione condotto interpretando le condizioni atmosferiche.\nChi pratica l'aeromanzia \u00e8 chiamato aeromante o aerimante.\nStoria dell'aeromanzia.\nA causa dello storico interesse delle persone per il tempo atmosferico, visto come mezzo col quale gli dei esprimevano sia gioia che rabbia nei confronti di chi li adorava, non \u00e8 sorprendente che l'aeromanzia sia una delle forme pi\u00f9 antiche di divinazione. Ind\u00f9, Etruschi, e Babilonesi in particolare trovarono di grande interesse i segni del cielo e praticavano forme di chaomanzia e ceraunoscopia. Questa fascinazione con i presagi dei cieli era riflessa dagli dei adorati da questi popoli. Due dei associati con la ceraunoscopia, ad esempio erano:\nL'aeromanzia era praticata anche dai romani. Romolo, prima di accettare l'investitura a Re voluta dal popolo, volle interrogare il volere degli dei, che gli si pales\u00f2 favorevole con un lampo che balen\u00f2 da sinistra verso destra.\nTipi di aeromanzia.\nCi sono diversi tipi di divinazione che possono essere categorizzati sotto il termine \"aeromanzia\". Alcuni di questi sono:\nL'aeromanzia moderna.\nAlcune forme di aeromanzia moderna hanno preso una piega pi\u00f9 introspettiva rispetto alle loro controparti storiche. Ad esempio, la moderna nephomanzia \u00e8 un processo ricettivo, quasi meditativo, tramite il quale una persona si dice sia in grado di esaminare il proprio inconscio. Il nephomante studia le nubi, le cui formazioni sono casuali e costantemente mutevoli. Le immagini e i simboli che il divinatore sceglie da tale caos sono ritenute come aventi un qualche significato per il divinatore, fintanto che applica le sue interpretazioni personali ai simboli, piuttosto che quelle scritte o enunciate da un altro."}
{"id": "125644", "revid": "22475", "url": "https://it.wikipedia.org/wiki?curid=125644", "title": "Teorema di Norton", "text": "Nell'ambito dei circuiti elettrici, il teorema di Norton \u00e8 un teorema che afferma che un qualunque circuito lineare, comunque complesso, visto da due nodi A-B \u00e8 equivalente ad un generatore reale di corrente costituito da un generatore ideale di corrente in parallelo con un resistore: l'equivalenza vale limitatamente alla tensione e alla corrente in corrispondenza dei nodi A-B. Pubblicato nel 1926 da Edward Lawry Norton, ingegnere dei Bell Labs, \u00e8 il duale del teorema di Th\u00e9venin.\nEnunciato.\nUn circuito lineare tra i nodi A-B \u00e8 equivalente a un generatore reale di corrente la cui corrente impressa formula_1 \u00e8 pari alla corrente di cortocircuito ai nodi A-B ossia alla corrente che vi circola quando gli stessi vengano cortocircuitati e la cui conduttanza equivalente formula_2 \u00e8 pari alla conduttanza che la rete presenta sempre in corrispondenza dei nodi A-B quando vengano annullati tutti i suoi generatori tramite la sostituzione dei generatori di tensione con cortocircuiti e dei generatori di corrente con circuiti aperti.\nLa conduttanza \u00e8 data dal reciproco della resistenza: formula_3.\nLa conduttanza equivalente formula_4 pu\u00f2 anche essere ottenuta dalla relazione\nnella quale formula_6 rappresenta la tensione che si manifesta a vuoto in corrispondenza dei nodi A-B quando gli stessi vengano aperti.\nSemplice dimostrazione del teorema di Norton.\nIl teorema di Norton pu\u00f2 essere facilmente dimostrato facendo leva sul teorema di Th\u00e9venin di cui \u00e8 il duale.\nIl teorema di Th\u00e9venin afferma che la tensione formula_7 e la corrente formula_8 presenti ai nodi A-B del circuito sono legate dalla relazione\ndove formula_6 \u00e8 la tensione che si manifesta a vuoto nei nodi A-B ossia quando il circuito venga aperto in corrispondenza degli stessi e dove formula_11 \u00e8 pari alla resistenza equivalente che si vede dai nodi A-B guardando dentro il circuito dopo aver annullato i generatori in esso presenti.\nSe moltiplichiamo ambo i membri della relazione per formula_12 otteniamo:\nQuesta formula pu\u00f2 essere interpretata come la somma di tre correnti:\nAbbiamo quindi:\ndove formula_22 \u00e8 proprio quella del generatore di corrente dell'enunciato del teorema di Norton, formula_8 \u00e8 la corrente di carico e formula_24 \u00e8 la corrente formula_25 che circola nella conduttanza equivalente formula_12 a causa della tensione formula_7. Tale formula si traduce nel circuito di destra della figura sopra riportata (c.v.d.).\nTeorema di Norton simbolico.\nAfferma che una rete simbolica tra i nodi A-B \u00e8 equivalente a un generatore reale simbolico di corrente la cui corrente impressa simbolica formula_28 \u00e8 pari al fasore della corrente di cortocircuito formula_29 e la cui ammettenza equivalente formula_30 \u00e8 pari all'ammettenza che la rete presenta sempre in corrispondenza dei nodi A-B, ovvero al rapporto tra la corrente di cortocircuitoformula_29 e la tensione a vuoto formula_32 ai nodi A-B:\nL'ammettenza equivalente \u00e8 quella risultante ai nodi A-B quando la rete \u00e8 resa passiva, avendo annullato i suoi generatori ideali simbolici di tensione e di corrente (sono posti uguali a zero tutti i fasori delle tensioni impresse e delle correnti impresse).\nCalcolo del circuito equivalente.\nSi consideri il circuito in figura di cui si vuole determinare il circuito equivalente di Norton calcolandone la corrente di cortocircuito formula_35 e la resistenza equivalente formula_11.\nPer il calcolo della formula_35 si procede nel seguente modo:\nPer il calcolo della formula_11 si procede nel seguente modo:\nIl circuito equivalente sar\u00e0 dunque composto da un generatore ideale di corrente formula_35 in parallelo a una resistenza formula_11, ai cui capi si trovano i terminali di uscita.\nNell'esempio riportato nelle figure a fianco, la corrente formula_35 si calcola come segue:\nLa resistenza equivalente formula_11 sar\u00e0:\nIl circuito equivalente di Norton sar\u00e0 costituito da un generatore di corrente di 3,75 mA in parallelo a una resistenza di 2 k\u03a9."}
{"id": "125645", "revid": "123370499", "url": "https://it.wikipedia.org/wiki?curid=125645", "title": "Carlo Betocchi", "text": "Fra i poeti ermetici \u00e8 considerato una sorta di guida morale. Tuttavia, contrariamente a loro, fondava le sue poesie non su procedimenti analogici che evocano significati, ma su un linguaggio diretto, sul realismo e sulla tensione morale.\nBetocchi \u00e8 stato paragonato a Giovanni Pascoli, a Umberto Saba, ai crepuscolari, a Clemente Rebora; ma nel Novecento il suo percorso risulta originale, fuori dalle correnti letterarie.\nBiografia.\nCarlo Betocchi nasce a Torino il 23 gennaio 1899, si trasferisce ancora piccolo a Firenze nel 1906 per seguire il padre, impiegato delle Ferrovie dello Stato, rimasto orfano per la morte del padre nel 1911 con i fratelli Giuseppe e Anna, viene educato dalla madre, la quale segue e cura con particolare attenzione la sua formazione spirituale, studia all'istituto Tecnico fiorentino con l'amico Piero Bargellini. Conseguito nel 1915 il diploma di perito agrimensore, frequenta la scuola ufficiali di Parma, ma la Grande Guerra incombe e tra il 1917 e il 1918 viene inviato al fronte e partecipa alla prima resistenza sul Piave, nel 1919 parte volontario in Libia dove rimane per un anno.\nBetocchi in possesso del diploma inizia ad esercitare la professione di geometra nel campo edilizio, il lavoro lo porta in Francia e in diverse localit\u00e0 dell'Italia centro-settentrionale, ritornato stabilmente a Firenze nel 1923 insieme a Piero Bargellini, Nicola Lisi e all'incisore Pietro Parigi collabora alla rivista \"Calendario dei pensieri e delle pratiche solari\". Nel 1928, insieme a Bargellini, fonda la rivista \"Il Frontespizio\", e partecipa fino al 1938 allo sviluppo della rivista di ispirazione cattolica, nella quale nel 1934 pubblicher\u00e0 nella rubrica \"La pi\u00f9 bella poesia\" i suoi primi versi e la sua prima raccolta poetica \"Realt\u00e0 vince il sogno\" (1932).\nNel 1939 Betocchi lascia Firenze e si trasferisce a Trieste dove gli viene assegnata la cattedra di materie letterarie presso il conservatorio musicale di Venezia, tornato definitivamente a Firenze nel 1953 insegna con le stesse mansioni presso il Conservatorio Luigi Cherubini e continua a collaborare a varie riviste, tra cui \"La Chimera\", \"La Fiera Letteraria\" e \"L'Approdo letterario\", di cui rimane redattore fino al dicembre del 1977, anno di cessazione della prestigiosa rivista. Nel 1958 gli viene affidata la redazione della trasmissione radiofonica \"L'Approdo\". Dal 1932 sono numerose le raccolte poetiche di Carlo Betocchi, da \"Realt\u00e0 vince il sogno\" fino all\"'Estate di San Martino\" del 1961 e \"Un passo, un altro passo\" del 1967 e a \"Prime e ultimissime\" del 1974, \"Poesie del sabato\" 1980. \nDopo la seconda guerra mondiale Betocchi aveva pubblicato \"Notizie di prosa e poesia\" (1947), \"Un ponte sulla pianura\" (1953), \"Poesie\" (1955). \nNel 1999 \u00e8 uscito \"Dal definitivo istante. Poesie scelte e inediti\" con poesie scelte di cui molte inedite. Carlo Betocchi muore a Bordighera, in provincia di Imperia, il 25 maggio 1986. \u00c8 sepolto nel cimitero fiorentino di Trespiano.\nLa poetica.\nNelle sue poesie, situazioni quotidiane sono impregnate e rivestite di significati religiosi. Il titolo della sua prima raccolta \"Realt\u00e0 vince sogno\" evoca un tema fondamentale della sua poesia, la \"realt\u00e0\" della vita contrapposta all'ingannevole \"sogno\". Altro tema ricorrente \u00e8 il senso di fratellanza verso tutti gli esseri viventi, nei quali il poeta sente manifestarsi la presenza divina.\nL'esperienza religiosa di Betocchi non \u00e8 misticismo, ma si fonda sul sentirsi felicemente parte (un po' francescanamente) della Creazione, felicemente in attesa di una Salvezza che porti alla vittoria completa della \"realt\u00e0\" sul vano \"sogno\".\nIl linguaggio di Betocchi \u00e8 semplice e si serve spesso della ripetizione di parole, come se costruisse filastrocche. La sua poesia non ha bisogno di una lingua complessa perch\u00e9 vuole rispecchiare semplicemente la verit\u00e0 delle cose. Per esempio, nella poesia \"La via pi\u00f9 popolare\", la vita semplice e laboriosa degli abitanti di una strada si riflette nella semplicit\u00e0 della ripetizione di rime e di parole, che ritmano il testo come una preghiera:\nQuesti versi vogliono svelare significati metafisici negli elementi del paesaggio che tutti i passanti distratti vedono quotidianamente, senza attribuirvi il giusto valore: la gente \u00e8 \"misteriosa\", il \"campo fiorito si rinnova\", \"ogni pietra parla\"; e chi intuisce di cosa parlino le cose sono solo il poeta e la via stessa, \"allegra e dolorosa\" perch\u00e9 raccoglie la gioia e l'amarezza di chi la percorre.\nRicorrono nel lessico di Betocchi parole del campo semantico della felicit\u00e0; solo le poesie della vecchiaia insistono sul lessico del dolore. Betocchi diceva che la poesia nasce da \"un'onda d'amore\" per le cose, tutte unite da uno stesso destino, e aggiungeva che la sua poesia nasceva dall'allegria, anche quando parlava di dolore, un'allegria che esprime la gioia di esistere e di sentire amore fraterno verso tutto ci\u00f2 che ha vita.\nIl dolore dell'esistenza fu duramente provato dal poeta per la lunga malattia della compagna, Emilia de Palma, musicista. Questo tragico evento mut\u00f2 profondamente la visione religiosa del poeta: questo dramma esistenziale \u00e8 testimoniato dalle ultime raccolte poetiche, le pi\u00f9 alte della carriera di Betocchi.\nRiconoscimenti.\nNel 1967 l'Accademia Nazionale dei Lincei gli ha conferito il Premio Feltrinelli di Poesia."}
{"id": "125646", "revid": "1652635", "url": "https://it.wikipedia.org/wiki?curid=125646", "title": "Loki", "text": "Loki o Loptr, nella mitologia norrena e nel credo norreno, \u00e8 il dio della grande astuzia e degli inganni ma anche della distruzione, ingegnoso inventore di tecniche, paragonato ad altre divinit\u00e0 ambigue aventi il ruolo del trickster.\n\u00c8 una figura ambivalente nel pantheon norreno. In alcuni miti \u00e8 compagno di Odino e Thor (e spesso gli d\u00e8i si cavano d'impaccio grazie alla sua grande astuzia), mentre in altri \u00e8 colui che attenta all'ordine cosmico, ingannatore, attaccabrighe, temibile e camaleontico, a volte maligno. La sua figura, in questo secondo caso, \u00e8 spesso delineata come un personaggio intento ad architettare inganni e cospirazioni, senza mai agire di persona.\nLoki nei miti.\nSguardo d'insieme.\nLoki nella mitologia norrena \u00e8 una figura centrale: risulta tra le divinit\u00e0 pi\u00f9 note e citate, e la maggior parte dei miti non avrebbe sviluppo se non vi fosse il suo intervento. Identificato con L\u00f3\u00f0urr, farebbe parte della triade divina che crea l'umanit\u00e0, inoltre \u00e8 grazie a Loki che gli dei ottengono tutti i loro strumenti pi\u00f9 utili e preziosi. Ancora nella \"Loka T\u00e1ttur\", una ballata Faroese che costituisce un raro esempio di divinit\u00e0 norrene sopravvissute nel folklore locale, Loki \u00e8 una entit\u00e0 benevola che aiuta gli uomini. Nonostante questo nella \"V\u01eblusp\u00e1\" e nella \"Lokasenna\" viene descritto come un attaccabrighe.\nIn effetti Loki \u00e8 una figura ambigua e liminale, posta al punto di contatto tra la societ\u00e0 degli dei e quella delle altre entit\u00e0 mitiche (come giganti e nani), ed \u00e8 solo attraverso il tramite e l'interconnessione rappresentate da Loki che gli dei ottengono (o riottengono) quelle cose di cui abbisognano; egli per il suo comportamento \u00e8 un tipico trickster, la cui azione amorale, al di fuori delle regole convenzionali, \u00e8 comunque necessaria. Gli scrittori cristiani, che ci hanno riportato la maggior parte dei miti norreni dal punto di vista letterario, hanno spesso identificato Loki con il male, omettendo invece la parte benevola delle sue caratteristiche (che invece riemerge nel folklore popolare). Comunque sia se Loki deve essere identificato con il male, esso rappresenta un male necessario, che serve a ristabilire l'equilibrio cosmico: di volta in volta rappresentato come nemico o alleato degli dei, Loki incarna il male contenuto nella stessa creazione primordiale, un male che per assurdo deve spesso combattere per il bene, per preservarlo fino allo scontro finale stabilito dai fati. Inoltre il male di cui Loki sembrerebbe l'incarnazione viene perlopi\u00f9 reso meno spiacevole grazie alla buffoneria che lo pervade e ai suoi continui inganni geniali e spesso divertenti.\nAmbiguit\u00e0 di Loki.\nLoki viene considerato un dio ambiguo per diversi motivi. L'etimo del suo nome viene legato al fuoco ed in particolare alla fiamma (altri studiosi collegano il suo nome all'aria), un elemento ambivalente collegato sia alla civilizzazione, alla casa e alla forgia, sia alla distruzione. Anche se egli appartiene alla schiera degli Asi, vivendo con loro e partecipando alle loro vicende, al tempo stesso \u00e8 imparentato con i giganti, simboli del caos. Per quanto riguarda i suoi rapporti con gli dei, Loki ha stretto un patto di fratellanza di sangue con Wotan/Odino e in molte occasioni ha aiutato il sovrano degli Asi o il figlio Thor ad affrontare imprese, a superare pericoli ed a ristabilire l'ordine. Inoltre la sua benevolenza viene sottolineata da molti studiosi che affermano che Loki non sarebbe altri che L\u00f3\u00f0urr, colui che compare nella triade divina primordiale, creatrice degli uomini da due tronchi d'albero ed in particolare questa divinit\u00e0 don\u00f2 agli uomini neonati il calore del corpo e il bell'aspetto.\nLoki \u00e8 comunque associato anche ai giganti, simboli di caos e distruzione primordiali, con i quali ha una stretta parentela: \u00e8 figlio del gigante F\u00e1rbauti, anche se la madre risulta essere la dea Laufey (isola di foglie) detta anche N\u00e1l (un mito evemeristico narra la nascita del fuoco, Loki appunto, quale unione del fulmine, F\u00e1rbauti, che colpisce le foglie, Laufey, o gli aghi di pino, N\u00e1l). Dopo essersi unito con la gigantessa Angrbo\u00f0a, Loki ebbe tre figli, il lupo Fenrir (simbolo di voracit\u00e0, che divorer\u00e0 Odino e si scatener\u00e0 durante il \"Crepuscolo degli Dei\"), il serpente di Mi\u00f0gar\u00f0r, Mi\u00f0gar\u00f0sormr o J\u01ebrmungandr (alla lettera: \"essere infinitamente potente\"), il gran serpente che viene scagliato nel mare da Odino e viene costretto a contorcersi eternamente tenendosi la coda tra le fauci (il tempo che scorre inesorabile), che nel Ragnar\u01ebk verr\u00e0 abbattuto da Thor (che morir\u00e0 poco dopo a causa del suo veleno) e infine la temibile Hel, dea della morte, che regna sul mondo sotterraneo. In un'altra versione del mito Loki sarebbe la madre dei suoi figli: trov\u00f2 il cuore di Angrbo\u00f0a arrostito e dopo averlo mangiato, gener\u00f2 i suoi tre figli. \nUnendosi alla dea degli Asi Sigyn, Loki ha generato divinit\u00e0 benevole come Narfi e V\u00e1li. Sigyn gli sar\u00e0 sempre molto devota e lo curer\u00e0 al momento della sua caduta, tanto da divenire il simbolo della fedelt\u00e0 coniugale. In pi\u00f9 Loki, molte altre volte ha combinato seri guai agli dei (come quando provoc\u00f2 il rapimento di I\u00f0unn, rub\u00f2 il gioiello di Freya, ras\u00f2 i capelli alla bella Sif, procurandole poi in compenso una chioma d'oro) e torment\u00f2, sotto forma di moscone, i nani che stavano forgiando il martello di Thor. La malefatta peggiore fu per\u00f2 quando egli provoc\u00f2 la morte di Baldr e ne imped\u00ec la resurrezione, perci\u00f2 gli dei lo punirono legandolo a delle rocce sulla scogliera, con un serpente che faceva colare il suo veleno corrosivo sulla sua faccia.\nLoki \u00e8 ambiguo inoltre proprio per il suo atteggiarsi: spesso si traveste e fa il buffone, viene accusato dagli altri Asi di comportarsi e di giacere come una donna (atteggiamenti tipici delle figure sciamaniche), infatti \u00e8 a conoscenza della magia del \"Sei\u00f0r (come anche Odino)\", che comporta per i maschi inverecondia e comportamento effeminato (egli l'adopera per compiere mitiche metamorfosi: mosca, pulce, cavallo, falco, salmone, foca). \nAd esempio, una volta Loki si trasform\u00f2 in puledra finendo per rimanere gravido dopo aver avuto un rapporto sessuale con il cavallo Sva\u00f0ilf\u0153ri poich\u00e9 costretto dagli dei a rimediare ad un suo errore, generando quindi il divino cavallo ad otto zampe Sleipnir, il cavallo di Odino; ci\u00f2 instilla un dubbio sulla sessualit\u00e0 di questa divinit\u00e0 ma in realt\u00e0 \u00e8 un segno del fatto che Loki \u00e8 disposto a tutto pur di portare a compimento i suoi piani. In quell'occasione infatti, fu costretto dagli dei a trovare una soluzione per rimediare all'idea di far costruire da un fabbro, entro diciotto mesi, le mura che avrebbero difeso gli Asi dai giganti in cambio della Dea Freyja come sposa, del disco solare e di quello lunare e loro, non volendo cedere la dea, hanno costretto Loki ad ingegnarsi per trovare una soluzione, cos\u00ec quest'ultimo si trasformer\u00e0 in puledra in modo da sedurre Sva\u00f0ilf\u0153ri e rallentare i lavori del fabbro.\nAlla fine dei tempi Loki riuscir\u00e0 a liberarsi dal suo supplizio e dueller\u00e0 fino alla morte con Heimdallr nel corso del Ragnar\u01ebk.\nData questa descrizione \u00e8 evidente come Loki rientri pienamente nella categoria del trickster cos\u00ec delineata da Lewis Hyde nel suo saggio \"Trickster Makes the World\", che definisce una divinit\u00e0 trickster quella che rappresenta la \"paradossale categoria dell'amoralit\u00e0 sacra\".\nEd ancora\"Ogni comunit\u00e0 ha i suoi confini, il suo senso del fuori e del dentro, e il trickster \u00e8 sempre l\u00ec alle porte della citt\u00e0 o alle porte della vita, facendo in modo che ci sia sempre scambio. Egli presiede anche ai confini attraverso cui i gruppi articolano la loro vita sociale. Distinguiamo costantemente giusto e sbagliato, sacro e profano, pulito e sporco, maschio e femmina, giovane e vecchio, vivente e morto, e ogni volta il trickster varcher\u00e0 la linea e confonder\u00e0 le distinzioni. Egli incorpora dunque l'ambiguit\u00e0 e l'ambivalenza, la doppiezza e la duplicit\u00e0, la contraddizione e il paradosso\".\nSignificati etimologici.\nCome detto il suo nome deriverebbe forse dall'analogia con l'antico nordico \"logi\", che molto probabilmente significa fiamma. Questa fiamma illumina i legami di Loki con i giganti del fuoco, che egli accompagner\u00e0 poi nel Ragnarok, l'apocalisse della mitologia nordica. Altri considerano invece il suo nome come una storpiatura di \"loptr\", aria. Loki ha in comune con l'elemento aria la sua intelligenza intuitiva, la capacit\u00e0 verbale, l'abilit\u00e0 nel procurarsi ogni sorta di metamorfosi e di mezzi magici (ad esempio il dio possiede un paio di scarpe magiche, con cui riesce a camminare sia in aria che sopra l'acqua).\nIn effetti una delle poche rappresentazioni di Loki \u00e8 quella incisa su una pietra per il focolare ritrovata in Danimarca, una pietra con un foro, che veniva posta a protezione del soffietto che alimenta il fuoco che quindi riassume bene entrambe queste due caratteristiche che accomunano l'aria ed il fuoco. Sempre in relazione a questo, alcuni studiosi hanno identificato l'origine antica di Loki, non tanto nel fuoco in s\u00e9 stesso, quanto piuttosto nello spirito domestico (\"V\u00e4tte\") che abita nei pressi del focolare e che pu\u00f2 portare grandi benefici alla casa, ma anche tirare scherzi poco gradevoli.\nIl suo nome \u00e8 stato paragonato anche al ragno, che viene definito proprio \"locke\" in molti dialetti nordici. Condivide con il ragno una funzione creatrice, ma anche malefica, che si rivela nel mito di Loki che costruisce una rete da pesca, simile a una ragnatela. Viene definito dal poeta cristiano Snorri Sturlusson \"fabbro di mali\", perch\u00e9 applica i suoi poteri solo in modo dannoso e distorto. \u00c8 insomma una sorta di mago che \"perverte\" le energie del cosmo conservate da Asi e Vani.\nAlcuni studiosi hanno ritrovato che l'etimo del nome di Loki si rifaccia al termine annodare che \u00e8 adatto sia alla creazione della rete da pesca, che all'annodare i peli del bestiame o il filo da cucito, come scherzo fatto dal \"V\u00e4tte\".\nNei poemi.\nLoki \u00e8 la figura centrale del poema chiamato \"Lokasenna\", che fa parte dell'Edda poetica. In questa opera gli d\u00e8i tengono una festa a casa di \"Barley\" (\"malto\"). Loki, dapprima invitato alla festa viene scacciato per i suoi modi fastidiosi. Rientrato in un secondo momento nelle sale del banchetto, si scontra in un serrato scambio di insulti con tutti gli d\u00e8i presenti, ai quali vengono rinfacciati i propri vizi dal dio ingannatore.\nUltimo scontro \u00e8 tra il dio Loki e il dio Thor, il quale prevale con la forza bruta, mettendolo in fuga.\nRaggiunto dagli \u00c6sir, Loki viene giudicato per la morte di Baldr, e lo conducono in una grotta del Niflheimr; qui trasformano suo figlio V\u00e1li in lupo e lo spingono a divorare il fratello Narfi e con le budella di quest'ultimo incatenano Loki a tre pietre appuntite. Un serpente sospeso al di sopra della sua testa cola veleno sopra il suo volto, e lo brucerebbe se Sigyn (sua moglie, il cui nome significa \"fedele\") non raccogliesse le gocce in un bacile. Ma quando il bacile \u00e8 pieno e Sigyn si allontana per svuotarlo, il liquido di fuoco del veleno fa urlare e scattare Loki, i cui sussulti violenti producono i terremoti. Questa parte della \"Lokasenna\", relativa alla cattura e punizione di Loki, viene per\u00f2 considerata da diversi studiosi come una aggiunta posteriore.\nNella \"Loka T\u00e1ttur\" al contrario troviamo che Loki \u00e8 una divinit\u00e0 benevola che con la sua solita astuzia aiuta il figlio di un contadino a salvarsi dalle grinfie di un potente gigante di nome Skr\u00fdmir. Inoltre la \"Loka T\u00e1ttur\" riconfermerebbe l'identificazione di Loki con L\u00f3\u00f0urr, quale terzo membro di una triade divina benevola.\nI miti riguardanti Loki presentano notevoli affinit\u00e0 con quelli riguardanti Prometeo, benefattore dell'umanit\u00e0 a discapito degli dei e perci\u00f2 punito in modo simile a Loki, queste affinit\u00e0 sono state sottolineate da diversi studiosi."}
{"id": "125647", "revid": "287204", "url": "https://it.wikipedia.org/wiki?curid=125647", "title": "Manio Aquillio (console 129 a.C.)", "text": "Biografia.\nFu eletto console nel 129 a.C. con Gaio Sempronio Tuditano.\nDebell\u00f2 definitivamente la rivolta di Aristonico, gi\u00e0 sconfitto ed imprigionato l'anno precedente dal suo predecessore Marco Perperna. Organizz\u00f2 quindi nel 127 a.C. i territori della nuova provincia d'Asia, che era stata istituita nel 132 a.C. con un senatoconsulto. Le sue decisioni furono annullate successivamente, in quanto risult\u00f2 che era stato corrotto.\n\u00c8 menzionato dallo storico Floro."}
{"id": "125649", "revid": "16073", "url": "https://it.wikipedia.org/wiki?curid=125649", "title": "Mitologia scandinava", "text": ""}
{"id": "125651", "revid": "1705737", "url": "https://it.wikipedia.org/wiki?curid=125651", "title": "Grande carestia irlandese", "text": "La Grande carestia irlandese (in irlandese: \"An Gorta M\u00f3r\"; inglese: \"The Great Famine\" oppure \"The Great Hunger\") \u00e8 la definizione data ad una carestia che colp\u00ec l'isola d'Irlanda tra il 1845 e il 1849, causando la morte di circa un milione di persone e l'emigrazione all'estero di un ulteriore milione.\nLe cause scatenanti la carestia furono molteplici, in parte la politica economica britannica, le condizioni dell'agricoltura irlandese, il brusco incremento demografico avvenuto nei decenni precedenti la carestia, ma soprattutto la sfortunata apparizione di una patologia delle patate causata da un oomicete, la peronospora della patata e del pomodoro, che raggiunse il paese nell'autunno del 1845 distruggendo un terzo circa del raccolto della stagione e l'intero raccolto del 1846.\nUna recrudescenza dell'infezione distrusse in seguito gran parte del raccolto del 1848. Il ripetersi di raccolti scarsi o addirittura nulli fece s\u00ec che la carestia durasse pi\u00f9 a lungo e con maggiore intensit\u00e0 delle precedenti. Il paese non era infatti nuovo a raccolti danneggiati da infestanti o da avverse condizioni climatiche; non vi erano per\u00f2 precedenti di simile portata.\nLe premesse.\nQuadro storico: l'Irlanda prima del 1800.\nLa parziale riconquista Tudor dell'Irlanda risale al periodo precedente il 1603. Da allora vi fu un susseguirsi di tentativi di imporre leggi britanniche, la lingua inglese e religione protestante alla popolazione cattolica locale.\nDurante il periodo di Oliver Cromwell furono inviati in Irlanda, nelle province di Munster e Ulster e nelle contee di Laois e Offaly, coloni di religione protestante provenienti dalla Scozia e dall'Inghilterra. A fronte di successive rivolte contro questa nuova classe dominante furono inasprite le leggi penali e il governo britannico procedette ad una serie di espropri di terreni che furono assegnati ad una minoranza protestante di coloni, spesso assenti dal paese perch\u00e9 coinvolti nella vita politica britannica.\nL\"Act of Union\" del 1800 sanc\u00ec la definitiva unione fra il Regno di Gran Bretagna e il regno d'Irlanda e costitu\u00ec il Regno Unito di Gran Bretagna e Irlanda.\nL'economia irlandese fra il XVIII e il XIX secolo.\nLa Rivoluzione industriale, iniziata in Inghilterra alla fine del XVIII secolo, nonostante la vicinanza dei due paesi, non aveva coinvolto l'Irlanda ad eccezione dell'area nord-occidentale, dove venne industrializzata la produzione del lino. L'economia del resto del paese rimaneva legata alla produzione agricola, quasi interamente destinata all'esportazione. Grandi quantit\u00e0 di carne suina, burro, carne salata e formaggi transitavano dal porto di Cork destinati alla Gran Bretagna.\nIntorno al 1740, a fronte del costo molto competitivo della carne salata proveniente dall'area del Mar Baltico e dagli Stati Uniti, i proprietari terrieri decisero rapidamente di dedicarsi alla produzione di cereali dei quali vi era una forte domanda in Gran Bretagna. Le esportazioni aumentarono, sorsero mulini e il commercio ne trasse dei benefici che non toccarono per\u00f2 le fasce pi\u00f9 povere della popolazione; queste ne furono danneggiate a causa dell'aumento del prezzo dei prodotti alimentari. Inoltre l'aumento delle esportazioni spinse a dedicare sempre maggiori terreni alla coltivazione di prodotti esportabili e a ridurre quelli destinati alla produzione per autoconsumo.\nL'agricoltura irlandese.\nNel periodo precedente la grande carestia sul territorio irlandese non vi era omogeneit\u00e0 n\u00e9 in termini di coltura dominante n\u00e9 in termini di produttivit\u00e0 agricola. Di fatto esistevano cinque regioni agricole, anche se i confini fra di esse non erano sempre netti.\nL'area del lino. Nel XVIII e XIX secolo l'Irlanda divenne uno dei maggiori produttori mondiali di lino. L'area di coltivazione e della successiva tessitura del lino era limitata alle contee dell'Ulster, dove in breve tempo e in seguito al consistente aumento delle esportazioni la densit\u00e0 della popolazione agricola raggiunse valori fra i pi\u00f9 elevati in Europa (nella contea di Armagh nel 1845 era pari a 190 ab/km\u00b2). L'economia dell'area era quindi dedicata all'esportazione del lino, mentre gli alimenti (patate e avena) venivano acquistati nelle province del Leinster e del Connacht.\nL'area dei cereali. Nelle aree orientali del Leinster l'agricoltura era finalizzata alla vendita dei prodotti e non all'autoconsumo. La coltivazione principale era il grano che veniva esportato o venduto a Dublino, citt\u00e0 in continua crescita. Ai lavoratori delle fattorie veniva assegnato un piccolo appezzamento di terreno nel quale potevano coltivare patate o cereali per il proprio consumo.\nL'area dell'allevamento. Nell'area meridionale del paese, la zona intorno a Cork, l'attivit\u00e0 agricola prevalente era l'allevamento di bovini finalizzato alla produzione di burro. I proprietari terrieri possedevano centinaia di capi che venivano affittati a contadini, ai quali venivano assegnati il diritto di tenere i vitelli, un alloggio e un piccolo appezzamento di terreno nel quale coltivare il necessario per la sopravvivenza. Il grosso dei terreni era utilizzato per ricavare foraggio. A fronte dell'incremento demografico molti contadini subaffittarono i loro terreni e la dimensione media delle fattorie diminu\u00ec progressivamente.\nLe zone centrali. Anche nelle zone centrali del paese era praticato l'allevamento dei bovini e in misura minore degli ovini; il bestiame era poi venduto in parte in Irlanda e in parte esportato in Gran Bretagna e negli Stati Uniti. A causa delle ampie superfici di pascolo e dei pochi terreni coltivabili in quest'area del paese non vi fu particolare crescita di popolazione.\nL'area occidentale. Tra il 1700 e il periodo della carestia in Irlanda vi fu un notevole incremento demografico che spinse parte della popolazione a trasferirsi a occidente alla ricerca di nuove aree coltivabili sulla costa atlantica. Migliaia di contadini si insediarono nelle contee occidentali, dove costituirono gruppi di fattorie con piccoli appezzamenti di terreno e si dedicarono ad una mera agricoltura di sussistenza, consistente nella coltivazione di avena e patate e nell'allevamento di pochi capi di bestiame destinati all'autoconsumo.\nL'aumento della popolazione e la scarsit\u00e0 di terreno valido per la coltivazione port\u00f2 alla scoperta e all'utilizzo di soluzioni quali la fertilizzazione del terreno con le alghe sospinte dal mare sulle spiagge. La tecnica tradizionale colturale detta \"lazy bed\" che consisteva nel creare dei filari nei quali la patata era posta in cima ad una zolla e ricoperta poi con un'altra zolla venne progressivamente abbandonata con l'avvento della meccanizzazione agricola che spianava i terreni. In breve nella parte occidentale del paese aument\u00f2 la densit\u00e0 delle fattorie di piccole dimensioni la cui sopravvivenza era legata alla coltivazione della patata. Fu in quest'area che l'effetto della carestia fu pi\u00f9 devastante.\nLa politica economica.\nIntorno al 1830 l'Inghilterra decise di affrontare il problema della povert\u00e0 in Irlanda. Nel 1833 venne costituita una commissione (\"Whately Commission of Inquiry into Irish Poverty\") presieduta dall'arcivescovo di Dublino Richard Whately con lo scopo di trovare delle soluzioni per la dilagante povert\u00e0 nel paese. Le conclusioni, presentate nel 1836, e le proposte della commissione implicavano dei forti investimenti infrastrutturali per la costruzione di strade e di alloggi, per l'istruzione della popolazione agricola e per l'incentivazione di attivit\u00e0 economiche fondate sulle risorse locali quali la pesca e le miniere.\nIl governo britannico non tenne conto delle proposte della commissione e incaric\u00f2 George Nicholls, uno dei membri della commissione che si occupava delle leggi sulla povert\u00e0 (\"English Poor Law Commission\") di recarsi in Irlanda e redigere un rapporto. Dopo una breve visita in Irlanda (in sei settimane viaggi\u00f2 per gran parte del paese) Nicholls giunse alla conclusione che la soluzione da adottare era la medesima adottata in Inghilterra, cio\u00e8 la costituzione delle \"workhouses\", edifici destinati ad ospitare i poveri, dando loro un lavoro, vitto e alloggio. Le workhouses irlandesi inizialmente non erano eccessivamente affollate, raramente raggiungevano il 40% della capacit\u00e0 totale. Durante la carestia esse divennero per\u00f2 dei luoghi iperaffollati, dove trovavano terreno fertile le malattie conseguenti alla denutrizione dei residenti.\nAspetti demografici.\nMentre nel secolo precedente l'incremento demografico era stato contenuto (si era passati dai 3 milioni di abitanti stimati nel 1700 ai 4 milioni stimati nella seconda met\u00e0 del XVIII secolo), nei decenni precedenti la carestia la popolazione crebbe del 1,6% annuo arrivando a circa 8,2 milioni di abitanti nel 1841, anno di censimento.\nL'emigrazione irlandese cominci\u00f2 infatti ben prima della carestia. Tra il 1815 e il 1845 lasciarono l'isola circa 1,5 milioni di persone, dirette prevalentemente verso la Gran Bretagna (circa mezzo milione) e il Nord America. La causa dell'incremento demografico fu da ascrivere alla consuetudini della popolazione rurale, la maggioranza quindi della popolazione, di sposarsi in giovane et\u00e0. Un ampio numero di figli era considerato una sorta di assicurazione per il futuro, e la conseguenza fu un'ulteriore frammentazione degli appezzamenti di terreno, dovuta alla consuetudine ereditaria che prevedeva una ripartizione equa dei terreni tra i figli.\nIl censimento del 1851, dopo la fine della carestia, cont\u00f2 6.522.285 persone con un calo pari al 20%. Siccome le fasce di popolazione non conteggiate in precedenza erano anche le pi\u00f9 vulnerabili, studi recenti suppongono che in realt\u00e0 il calo di popolazione fu pari ad una percentuale compresa fra il 25% e il 30%.\nLa patata.\nLa patata era giunta in Irlanda intorno al 1590. Nei successivi 80 anni la coltivazione era limitata ad alcune aree nel Munster, ma ben presto i contadini scoprirono che la coltivazione del quantitativo di patate necessarie per vivere richiedeva meno terreno rispetto ad altre colture e rendeva disponibili terreni per l'allevamento; il \"surplus\" veniva venduto permettendo dei modesti guadagni. Ci\u00f2 fece s\u00ec che la coltivazione della patata aumentasse considerevolmente lungo tutto il paese, e nel 1750 era ormai ampiamente diffusa anche nelle altre province irlandesi. Nei primi anni del XIX secolo un terzo della popolazione, concentrata prevalentemente nel Munster e nel Connacht, contava sull'annuale raccolto di patate per poter sopravvivere. Quando si diffusero colture pi\u00f9 richieste e redditizie come il lino o i cereali (il cui prezzo aument\u00f2 di conseguenza), furono introdotti nuovi tipi di patate, e in particolare il tipo \"Lumper\", una patata ad elevata produttivit\u00e0. Per la popolazione pi\u00f9 povera i cereali erano divenuti troppo cari e la patata divenne ben presto l'alimento principale per gran parte della popolazione. Nel 1700 almeno un pasto quotidiano dei contadini del Connacht consisteva di patate, mentre nel 1800 i pasti di patate erano due e nel 1840 erano diventati tre, per un consumo medio di circa 5\u20136\u00a0kg di patate al giorno per nucleo famigliare.\nDa un punto di vista nutrizionale la patata, spesso accompagnata da latte o aringhe, forniva sufficienti carboidrati, proteine e sali minerali per assicurare una dieta relativamente equilibrata. Le patate per\u00f2 non erano conservabili per pi\u00f9 di nove mesi, motivo per cui il mese di giugno cominciava il periodo dei cosiddetti \"Meal Months\", i mesi di magra (ma pi\u00f9 spesso di vera e propria fame), in attesa del raccolto di settembre.\nLa peronospora della patata.\nLa patata Lumper, riprodotta di stagione in stagione riutilizzando parti delle stesse patate, aveva gi\u00e0 dato avvisaglie della propria vulnerabilit\u00e0 a malattie trofiche dovute ad organismi parassitari, proprio come la \"Phytophthora infestans\", agente comune anche alla pianta del pomodoro e della melanzana.\nL'inverno del 1816 era stato particolarmente rigido e il raccolto era andato distrutto. Migliaia di contadini morirono in seguito alla denutrizione. La stessa cosa avvenne nel 1820 e si ripet\u00e9 pi\u00f9 volte nei decenni successivi. Nel 1845 si diffuse all'improvviso un oomicete dal nome \"Phytophthora infestans\", che, oltre a danneggiare le foglie delle patate, riduceva i tuberi in un ammasso marcescente immangiabile. Nel 1845 and\u00f2 perduto fra il 33% e la met\u00e0 del raccolto e il prezzo delle patate raddoppi\u00f2 nel corso dell'inverno. Una patologia simile si era verificata nel nord-America nella stagione precedente, perci\u00f2 si suppone che l'oomicete fosse arrivato via nave, colpendo per prime le zone sud-occidentali del paese e diffondendosi poi nel resto del paese, portato dal vento.\nLa carestia.\nI primi danni ai raccolti di patate da parte di un'infezione sconosciuta si ebbero nel 1844 sulla costa orientale degli Stati Uniti, mentre nell'agosto del 1845 vi furono prime segnalazioni di danni al raccolto di patate sull'isola di Wight.\nI primi resoconti del settembre del 1845 trasmisero un cauto ottimismo sulla diffusione del misterioso infestante che colpiva le patate. Le prime ad essere colpite furono le contee di Wexford e Waterford. Una settimana dopo i primi casi vi fu un'inchiesta governativa che afferm\u00f2 che, se anche in alcune aree il raccolto era andato perso, l'abbondanza di patate che si prospettava per quell'anno avrebbe sopperito alla perdita. Un mese dopo, al momento della raccolta, un'altra indagine governativa rivel\u00f2 che le perdite erano ben pi\u00f9 consistenti.\nSir Robert Peel, primo ministro britannico e esponente del partito Conservatore, nomin\u00f2 una commissione guidata da due scienziati, John Lindley and Lyon Playfair, per investigare il problema. I contadini avevano gi\u00e0 accertato che la situazione peggiorava con l'aumentare dell'umidit\u00e0, ma la commissione non fu in grado di spiegare le cause n\u00e9 di trovare un rimedio contro quello che solamente nel 1882 si scopr\u00ec essere un oomicete.\nLe possibili alternative erano due: quella di fermare l'esportazione di grano dall'Irlanda, soluzione caldeggiata dalla popolazione locale ma malvista dai proprietari terrieri, quasi tutti britannici, e quella di far affluire del cibo verso l'isola, soluzione resa difficoltosa dalla politica protezionista riassunta nelle cosiddette \"Corn Laws\", uno dei capisaldi della politica economica Tory. Peel scelse la seconda via, e perci\u00f2 nel novembre del 1845 furono acquistati dagli Stati Uniti cereali per l'equivalente di oltre 100.000 sterline, allo scopo di calmierare i prezzi in Irlanda. In seguito furono istituite delle commissioni locali destinate alla distribuzione di cibo, resa difficoltosa dalla struttura geografica del paese, dalla dispersione della popolazione, dalla mancanza di infrastrutture e, non da ultimo, dalla disorganizzazione nella gestione dei cosiddetti \"relief committees\". La mancanza di assistenza provoc\u00f2 sporadici tumulti e sommosse fra la popolazione, che vennero affrontati con la promulgazione dell'ennesimo \"Coercion Act\", in pratica l'instaurazione della legge marziale.\nNella primavera del 1846 fra la popolazione pi\u00f9 colpita dalla penuria di cibo cominciarono i primi casi di \"febbri\", le cosiddette \"fevers\", temutissime dalla popolazione e che negli anni successivi divennero la principale causa di mortalit\u00e0. Il termine febbri era usato per definire due diverse patologie, il tifo e la febbre ricorrente.\nNel giugno del 1846 Peel abol\u00ec, solo in parte per ci\u00f2 che stava avvenendo in Irlanda, le \"Corn Laws\" al fine di facilitare le importazioni dagli Stati Uniti.\nLe conseguenze.\nL'emigrazione.\nL'emigrazione dall'Irlanda, fin dall'inizio del XIX secolo, rappresent\u00f2 un flusso continuo anche se non numerosissimo. Nel 1845, a fronte del primo calo di produzione della patata vi fu un brusco aumento dell'emigrazione. In parte erano gli stessi proprietari terrieri ad incoraggiare i loro contadini a lasciare il paese, pagando loro la traversata. La prima ondata migratoria era quindi composta da persone in discrete condizioni fisiche e di salute. A partire dal 1846 vi fu per\u00f2 un esodo senza precedenti. Masse enormi di persone allo stremo delle forze si riversarono su ogni possibile imbarcazione, dirette principalmente verso le colonie del Canada, in ogni porto dell'est degli Stati Uniti e in Gran Bretagna e Galles, portando con s\u00e9 le malattie derivanti dalla denutrizione e scatenando epidemie nei luoghi di destinazione. L'enorme afflusso di persone sbaragli\u00f2 qualunque tentativo di istituire delle localit\u00e0 di quarantena.\nIn Canada, l'isola di Grosse Isle, attrezzata con un ospedale per 200 persone, fu letteralmente invasa: la prima nave giunta il 17 maggio del 1846 ospitava ben 430 casi di cosiddetta febbre (tifo), mentre a fine maggio la fila di navi in attesa di sbarcare il loro triste carico era lunga due miglia. Sull'isola sono sepolte circa 6.000 persone.\nLa \"Great Famine\" oggi.\nLa Grande Carestia \u00e8 stato uno degli eventi storici che pi\u00f9 hanno colpito il popolo irlandese e pi\u00f9 traumatizzato la societ\u00e0 dell'isola. Quasi a sottolineare il contrasto con i tempi recenti, figli della \"Celtic Tiger\" che ha portato un benessere diffuso alla popolazione e un miglioramento evidente della vita, la Carestia viene considerata un momento da ricordare e commemorare, oltre che per aiutare a riflettere.\nMolti sono gli artisti che hanno parlato, cantato e suonato quel periodo, cos\u00ec come tanti lo hanno scolpito. Una delle principali canzoni che ricordano la carestia \u00e8 \"The Fields of Athenry\" di Pete St. John, oggi quasi un inno non ufficiale degli irlandesi nel mondo. Ma specialmente lo sconforto della carestia emerge nelle sculture.\nVarie sono le opere sparse per tutto il territorio irlandese: dal parco di St Stephen's Green al nuovo Financial Center di Dublino, fino al remoto villaggio di Murrisk, nel Mayo, dove \u00e8 stato eretto un monumento nazionale."}
{"id": "125652", "revid": "599013", "url": "https://it.wikipedia.org/wiki?curid=125652", "title": "Ova", "text": ""}
{"id": "125653", "revid": "1393243", "url": "https://it.wikipedia.org/wiki?curid=125653", "title": "Fanservice", "text": " o fanservice, traducibile come \"servizio ai fan\", \u00e8 un termine gergale usato per indicare l'attenzione prestata da parte della produzione circa particolari marginali o gratuiti che non hanno un peso reale sulla trama, ma sono presenti solo per soddisfare le richieste di un certo tipo di pubblico. Nonostante questo termine sia nato tra i fandom di \"anime\" e \"manga\", oggi viene ampiamente utilizzato anche per altre tipologie di media.\nIl fan service comprende anche camei, omaggi, citazioni e guest star.\nTipologie.\nIl fanservice si pu\u00f2 presentare sotto molteplici forme, accomunate dalla loro presenza non fondamentale ai fini della narrazione e riassumibili principalmente in tre categorie:\nSessuale.\nPer gli uomini.\nIl tipo di fan service sessuale per gli uomini \u00e8 esplicito: si tratta di solito di scene di nudo suggerito, parziale o totale, inserite tra una vignetta e l'altra. Alcuni esempi sono i manga di Masakazu Katsura e di Mitsuru Adachi. Un tipo di fan service assimilabile a quello sessuale \u00e8 quello che, sfruttando il feticismo per le donne in costume, offre donne vestite in modo particolare: da infermierine, in kimono discinti, con la marinaretta o da animale (classica la donna gatto).\nPer le donne.\nIl fan service sessuale per le donne \u00e8 di solito di tipo pi\u00f9 sottile, e si limita anche solo a presentare un certo stereotipo di uomo, senza bisogno di mostrare nudit\u00e0 (un classico fan service degli sh\u014djo \u00e8 presentare una storia con una ragazza circondata da un gruppo di uomini bellissimi, ognuno dei quali incarna uno di questi stereotipi). Un altro esempio di fan service \u00e8 quello di dare dei suggerimenti su una possibile relazione omosessuale tra i personaggi (senza per\u00f2 fare diventare la serie un fumetto yaoi); le CLAMP sono un chiaro esempio di fan service femminile, con il loro tessere le relazioni tra i personaggi in maniera volontariamente ambigua lasciando via libera alle speculazioni dei fan.\nTecnico.\nIl fan service tecnico \u00e8 quel fan service che indugia sui particolari, appunto, tecnici dei meccanismi presenti in una storia. Alcuni esempi sono \"Gunsmith Cats\" e \"Full Metal Panic\", con la precisione maniacale delle armi, \"Last Exile\" a proposito dei meccanismi di costruzione e funzionamento delle navi volanti e delle vanship presentate nella serie e \"Patlabor\", che rappresenta in maniera estremamente realistica i meccanismi dei robot guidati dai protagonisti.\nAutocritica.\nIl fenomeno del fan service \u00e8 ormai cos\u00ec diffuso, specie nell'ambito anime e manga, da essere diventato ormai una sorta di \"luogo comune\" di questo tipo di produzioni, e pertanto \u00e8 diventato in certi casi esso stesso oggetto di critica e satira all'interno di opere di questo tipo.\nUn esempio lo si pu\u00f2 ritrovare nella serie comico-grottesca \"Excel Saga\", in cui l'episodio 8 (opportunamente chiamato \"Settimana per aumentare l'audience\"), ambientato in una piscina, non \u00e8 altro che un lungo accumulo di fan service di ogni tipo, volutamente esagerati in numero e stile (arrivando al punto da oscurare tutti i personaggi maschili per lasciare campo solo alle ragazze).\nUn esempio legato invece al fan service \"tecnico\", anche se pi\u00f9 blando, lo si pu\u00f2 ritrovare in un episodio dell'anime \"Abenobashi\", in cui il giovane protagonista Sasshi, trovandosi in un mondo simile ai romanzi hard boiled, non trova di meglio che dimostrare le sue conoscenze elencando in dettaglio caratteristiche di pistole e altre armi."}
{"id": "125655", "revid": "124082108", "url": "https://it.wikipedia.org/wiki?curid=125655", "title": "Chuck Palahniuk", "text": "Il suo primo romanzo \"Fight Club\" (1996) \u00e8 diventato un best seller dopo l'uscita del film omonimo del 1999, diretto da David Fincher.\nBiografia.\nChuck Palahniuk nasce a Pasco, nello stato di Washington, il 21 febbraio del 1962 da padre statunitense, figlio di immigrati ucraini (i nonni paterni del futuro scrittore immigrarono inizialmente in Canada, da dove si trasferirono poi negli Stati Uniti nel 1907), Fred Palahniuk, e da madre statunitense di origini francesi e ucraine, Carol Adele Tallent. Fino all'et\u00e0 di 14 anni, cresce in una casa mobile nei pressi di Burbank, ma dopo la separazione ed il successivo divorzio dei genitori, insieme ai tre fratelli, vive frequenti e lunghi periodi nella tenuta dei nonni materni.\nConsegue la laurea presso la scuola di giornalismo dell'Universit\u00e0 dell'Oregon nel 1986. In questo periodo, lavora anche presso la KLCC, un'emittente radiofonica pubblica con sede ad Eugene. Subito dopo la laurea si sposta a Portland, dove, dopo un breve periodo in un quotidiano locale, cambia totalmente rotta e decide di diventare meccanico di motori diesel, trascorrendo le sue giornate a riparare camion e a scrivere manualetti tecnici.\nIn questo periodo entrano nella sua vita i primi importanti impulsi che caratterizzeranno poi le peculiarit\u00e0 narrative dei suoi romanzi: lasciato definitivamente il giornalismo, dal 1988 inizia a operare come volontario presso i ripari per i senzatetto e nelle case di riposo, provvedendo al trasporto dei malati terminali e portandoli ai gruppi di appoggio. Dopo la morte di un paziente a cui si era particolarmente affezionato, cessa definitivamente le varie attivit\u00e0 come volontario. Diventa membro della Cacophony Society di Portland, una congrega da cui trarr\u00e0 l'idea per il \"Progetto Mayhem\" nel suo romanzo \"Fight Club\".\nComincia a scrivere romanzi passati i trent'anni; a quanto afferma lui stesso, inizi\u00f2 frequentando un laboratorio di scrittura (\"Dangerous Writing\") tenuto da Tom Spanbauer, che ha successivamente influenzato profondamente il suo stile letterario minimalistico. Il suo primo racconto, \"Negative Reinforcement\", fu pubblicato nell'agosto del 1990 sul mensile letterario \"Modern Short Stories\"; in ottobre, nella stessa rivista, segu\u00ec \"The Love Theme of Sybil and William\".\nIl primo romanzo, \"If You Lived Here, You'd Be Home Already\", prevedeva circa 700 pagine ed era pi\u00f9 un tentativo di emulare Stephen King che altro; l'ambizioso progetto non vide comunque la luce, mentre una parte del materiale fu successivamente utilizzato per \"Fight Club\". Il secondo manoscritto, \"Manifesto\" (successivamente ripubblicato come \"Invisible Monsters\") venne poi rifiutato dai vari editori a causa della scarsa digeribilit\u00e0 delle tematiche trattate e dei contenuti; la successiva fatica, \"Fight Club\", sviluppata nei rari momenti liberi durante il lavoro di meccanico, vide la luce e la fiducia di Gerry Howard che permise a Palahniuk di ottenere un contratto con un'importante casa editrice. \"Fight Club\" fu concepito inizialmente come un breve racconto (il futuro capitolo 6 del romanzo) da inserire nella raccolta \"Pursuit of Happiness\" (\"La ricerca della felicit\u00e0\") del 1995.\nLa ristampa di \"Invisible Monsters\" e l'inedito \"Survivor\", pubblicati entrambi nel 1999, procurano a Palahniuk una certa notoriet\u00e0, ma \u00e8 con l'uscita del best-seller \"Soffocare\" (\"Choke\") che l'autore viene annoverato tra i grandi scrittori statunitensi; da questo punto della carriera i successivi romanzi raggiungono tutti immediato successo. Nello stesso anno il padre Fred viene ucciso insieme alla sua nuova compagna, Donna Fontaine, dall'ex fidanzato di questa, Dale Shackleford. Nel 2001 Shackleford \u00e8 riconosciuto colpevole del duplice omicidio e condannato alla pena capitale. In questo difficile periodo, Palahniuk comincia la stesura del nuovo e controverso \"Ninna Nanna\".\nNel 2003, durante il tour promozionale di \"Diary\", Palahniuk lesse ai fan un breve racconto intitolato \"Budella\" (titolo originale \"Guts\") che venne poi pubblicato nel marzo 2004 dal periodico \"Playboy\". In un'intervista a The Independent l'autore ha riportato che alcune persone si sentirono male durante la lettura, e che nei vari tour promozionali, la lettura dello stesso racconto abbia provocato lo svenimento a settantatr\u00e9 presenti.\nNel 2005, in un'apparizione a Miami durante il promo tour di \"Cavie\", Palahniuk present\u00f2 il romanzo come l'ultimo della trilogia dell'orrore (che include anche \"Ninna nanna\" e \"Diary\"); anticip\u00f2 altres\u00ec che il futuro \"Rabbia\" sarebbe stato il capostipite di una sua nuova trilogia fantascientifica.. Quando non scrive romanzi, Palahniuk \u00e8 giornalista free-lance in ambito narrativo; ha intervistato personaggi famosi tra cui Juliette Lewis e Marilyn Manson. I suoi lavori escono su diverse riviste e quotidiani, tra cui il \"Los Angeles Times\". Alcuni dei suoi articoli sono stati raccolti nel suo libro \"La scimmia pensa, la scimmia fa\".\nNel 2008 \u00e8 stato insegnante nel laboratorio di scrittura Clarion West Writers, dove ha spiegato i suoi metodi di scrittura e la teoria narrativa. Nel 2010 viene pubblicato il romanzo dal titolo \"Tell All\", in italiano \"Senza veli\". Nel 2011 pubblica \"Damned\", in italiano \"Dannazione\", in cui racconta la morte di una ragazzina di tredici anni e il suo viaggio all'inferno. Per uno come lui, l'inferno \u00e8 \"tutte quelle cose del nostro fisico a cui non vogliamo pensare mai: le unghie dei piedi, le ciocche di capelli, il sangue, le feci, il piscio e lo sperma.\"\nNel 2012 esce \"Invisible Monsters Remix\", una versione riveduta di \"Invisible Monsters\". Nel 2013 arriva in libreria \"Sventura,\" il secondo capitolo della trilogia \"dantesca\" iniziata con \"Dannazione\". Seguono due romanzi, \"Beautiful You\" (2014) e \"Make Something Up\" (2015). Nel 2015 inizia la pubblicazione di \"Fight Club 2\" (prequel di \"Fight Club\"), una graphic novel in collaborazione con Cameron Stewart, adattata alla nascita del personaggio di Tyler Durden all'interno della psicosi di Jack, utilizzando le immagini iconografiche di Brad Pitt, Helena Bonham Carter ed Edward Norton.\nStile.\nIl suo stile \u00e8 scientifico e crudo (molto simile a quello dei Cannibali: gruppo di scrittori della scena pulp italiana sviluppatasi proprio nella met\u00e0 degli anni novanta). Rasenta il grottesco enfatizzando le parole per far esplodere le frasi. La sua scrittura \u00e8 priva di avverbi e altre particelle che rallentino il ritmo del periodo. Sono presenti inoltre improvvise interruzioni, ripetizioni a effetto e battute drastiche, fredde.\nLo stile, simile a quello di Irvine Welsh, \u00e8 asciutto e innovativo, con contenuti nichilisti. La libert\u00e0 dalle oppressioni della societ\u00e0, dalla competizione, dai mass media che \u00abci fanno comprare cazzate che non ci servono\u00bb, diventa il punto cruciale della scrittura di Palahniuk. Nello scrivere, dice di trarre ispirazione da quello che detesta, che non sopporta.\nLe sue prime opere hanno tra loro nette somiglianze: i personaggi, per diverse cause e in differenti modi, sono estromessi dalla societ\u00e0 e reagiscono spesso con aggressivit\u00e0 autodistruttiva (ci\u00f2 \u00e8 alla base della forma narrativa che l'autore definisce \"Transgressive fiction\"). Da \"Ninna nanna\", le sue opere possono definirsi storie horror con ampio ricorso a una pungente satira sociale.\nUn altro punto ricorrente nei primi romanzi \u00e8 l'utilizzo del flashback come struttura della narrazione: dall'incipit dell'opera il lettore \u00e8 gi\u00e0 a conoscenza di una situazione \"finale\" sospesa, cui il protagonista lo riaccompagner\u00e0 dopo aver narrato tutta la vicenda dal principio. \"Ninna nanna\" (cos\u00ec come \"Soffocare\" e \"Diary\") fa partire, invece, la storia in medias res: il lettore \u00e8 introdotto in una situazione che deve ancora svilupparsi e la narrazione \u00e8 puntellata da ricorrenti flashback temporali che permettono di comprendere una situazione iniziale altrimenti sconosciuta. \u00c8 presente spesso un importante \"colpo di scena\" che \u00e8 rivelato verso la fine del libro e che accompagna la storia verso il finale vero e proprio (quello temporale). Palahniuk lo definisce \"l'arma nascosta\" e viene utilizzato anche in romanzi dell'autore pi\u00f9 lineari.\nLo stile di Palahniuk subisce l'influenza di autori minimalisti quali Tom Spanbauer, Amy Hempel, Mark Richard, Denis Johnson, Thom Jones e Bret Easton Ellis; l'approccio minimalistico dell'autore si evince principalmente dal \u00ablimitato vocabolario utilizzato e dalle brevi frasi che ricalcano il modo di parlare di una persona \"media\"\u00bb. L'autore predilige altres\u00ec un \u00abampio utilizzo dei verbi a discapito degli aggettivi\u00bb, e rimane una sua peculiarit\u00e0 la reiterazione dei cosiddetti \"cori\", ovvero la ripetizione di alcune parole o frasi sparsi su tutto il testo. Palahniuk ammette che esistono alcuni cori anche tra i diversi romanzi: il colore Blu fiordaliso e la citt\u00e0 di Missoula, nel Montana, ad esempio, appaiono in molti dei suoi libri.\nI personaggi di Palahniuk sviluppano spesso digressioni filosofiche, sia attraverso la voce del narratore che nei dialoghi tra i vari personaggi, offrendo punti di vista molto particolari e inusuali, insieme a opinioni e teorie strane, su complessi e delicati argomenti quali morte, moralit\u00e0, infanzia, famiglia, sessualit\u00e0 e religione. Molte delle idee nei suoi romanzi risalgono a pensatori europei quali Michel Foucault e Albert Camus.\nVita privata.\nOmosessuale dichiarato, convive assieme al compagno nei sobborghi di Vancouver, Washington. Ha conosciuto il suo partner negli anni novanta, mentre lavorava alla Freightliner, in una fabbrica di camion.\nNel maggio del 1999, il padre di Palahniuk e Donna Fontaine, una donna con cui si frequentava da diverso tempo, vennero assassinati dall'ex-compagno della Fontaine. A seguito di ci\u00f2, durante il susseguente processo per l'omicidio del padre e della compagna, allo scrittore venne chiesto di esprimersi per determinare l'esito della sentenza; richiese la pena di morte, che venne poi effettivamente applicata."}
{"id": "125657", "revid": "539155", "url": "https://it.wikipedia.org/wiki?curid=125657", "title": "Composizioni di Claude Debussy per numero di catalogo", "text": "Lista delle composizioni di Claude Debussy (1862-1918), ordinate secondo il numero di catalogo assegnato loro da Fran\u00e7ois Lesure nel 1977. La catalogazione si rese necessaria in quanto Debussy non usava alcun tipo di catalogazione, eccezion fatta per l'indicazione \"Op. 10\" del suo Quartetto per archi."}
{"id": "125659", "revid": "174925", "url": "https://it.wikipedia.org/wiki?curid=125659", "title": "Opera cementizia", "text": "L'opera cementizia (in latino \"opus caementicium\") \u00e8 una tecnica edilizia inventata e ampiamente utilizzata dai Romani. \u00c8 caratterizzata dall'utilizzo del cementizio. La malta a sua volta \u00e8 composta da calce mescolata con sabbia. L'introduzione del cementizio per la costruzione di edifici risale agli inizi del III secolo, e vi fu una rielaborazione degli spazi interni e non solo.\nIn origine si trattava di una tecnica economica, utilizzata per costruzioni private o per riempimenti, che utilizzava una malta non ancora perfezionata (ci sono esempi a Pompei che sembrano risalire alla met\u00e0 del III secolo a.C.; esempi di una tecnica simile, ma con l'uso di gesso al posto della malta sono stati riscontrati in ambito orientale). Una tecnica affine, ma senza l'uso di malta, sostituita dal fango, era nel mondo greco l'empl\u00e8kton, attestato in epoca ellenistica.\nMetodi di costruzione.\nRealizzazione.\nI romani realizzavano il calcestruzzo a partire dalla calce viva, bruciando pietra calcarea a 900 \u02daC o meno, il che richiede molta meno energia del moderno calcestruzzo (modello Portland ad esempio). Una volta sottoposta a spegnimento con acqua, la calce veniva mescolata con la cenere vulcanica (pozzolana); particolarmente resistente era quella estratta dalle regioni vulcaniche del golfo di Napoli. La malta che ne risultava veniva ancora mescolata col tufo vulcanico e poi posta in appositi casseri, come si fa ancora oggi. L'acqua di mare innescava immediatamente una reazione chimica a caldo. La calce veniva idratata, incorporando molecole di acqua nella sua struttura, e reagiva con la cenere per cementare l'intera miscela in un unico insieme.\nFondazioni.\nUna fondazione in cementizio poteva essere realizzata:\nMuri in elevato.\nPer muri in elevato il cementizio poteva essere gettato:\nPer muri di grande elevazione potevano essere utilizzati ricorsi in laterizio (mattoni detti \"bipedali\") per regolarizzare i piani a intervalli regolari.\nVolte e cupole.\nLe volte e, in modo analogo, le cupole, erano costituite da gettate di cementizio eseguite sopra una \"centina\" lignea. La centina poteva essere appoggiata non a terra ma su elementi sporgenti lasciati sulle pareti laterali all'altezza dell'imposta (il punto di partenza) della volta. Le prime volte in cementizio conosciute sono quelle della \"Porticus Emilia\", un complesso di magazzini costruiti intorno al 174 a.C. per il porto fluviale di Roma (\"Emporium\").\nIn origine si gettano in successione ridotti tratti di volta costituiti da grandi schegge di pietra disposte radialmente e cementate con abbondante malta, mentre successivamente vengono gettati in successione diversi strati orizzontali, costituiti da malta mescolata a piccole pietre.\nNella gettata possono essere ancora inseriti mattoni o pietre disposti radialmente, in corrispondenza dei pilastri o degli elementi portanti.\nNelle volte di maggiore impegno (per esempio la cupola del Pantheon) i \"caementa\" sono costituiti di materiali via via pi\u00f9 leggeri verso l'alto. In esempi pi\u00f9 tardi il peso della volta poteva essere alleggerito con l'inserimento di anfore vuote (o pignatte, come, per esempio, nel mausoleo di Elena a Roma che, da questa tecnica, prende il nome di \"Tor Pignattara\").\nSpesso la centina viene rivestita di uno strato di laterizi (in genere i mattoni detti \"bessali\") che restano collegati alla muratura in cementizio, in modo da costituire la superficie inferiore (intradosso) della volta, per permettere una migliore aderenza all'intonaco di rivestimento.\nLa centina pu\u00f2 essere appositamente sagomata con forme lignee per ottenere una volta decorata all'interno da cassettoni (un esempio \u00e8 ancora la cupola del Pantheon).\nPossibilit\u00e0 di datazione.\nLe caratteristiche dei materiali impiegati (qualit\u00e0 della calce e tipo di inerte impiegato nella composizione della malta; materiale, forma e grandezza dei \"caementa\") e modi di realizzazione (suddivisione in gettate, disposizione dei \"caementa\" e altre particolarit\u00e0 tecniche) permettono di ricavare indizi per una datazione, che tuttavia hanno validit\u00e0 esclusivamente in ambito locale.\nLa datazione pu\u00f2 essere effettuata anche con metodologie di indagine isotopica quale la quantificazione del Carbonio 14, poich\u00e9 le malte a base di calce si prestano a questa analisi, o la termoluminescenza adatta allo studio cronologico dei laterizi. "}
{"id": "125660", "revid": "1305772", "url": "https://it.wikipedia.org/wiki?curid=125660", "title": "APRA", "text": ""}
{"id": "125661", "revid": "1305772", "url": "https://it.wikipedia.org/wiki?curid=125661", "title": "Proterozoico", "text": "In geologia, il Proterozoico (dal greco antico \"proteron zoon\"= primo vivente) \u00e8 l'eone caratterizzato dalla prima abbondanza di forme di vita complesse sulla Terra.\nVa da 2.500 a 541 milioni di anni fa. Allo stato presente degli studi paleontologici, la data delle alghe fossili della Rhodesia meridionale viene usata come data d'inizio dell'era Proterozoica. Il periodo che intercorre tra la formazione della Terra, risalente a circa 4.600 milioni di anni fa, e l'era Proterozoica, si suddivide in due eoni, l'Adeano, da 4.600 a 4.000 Ma fa, e l'Archeano, da 4.000 a 2.500 Ma fa.\nClassificazione.\nNella suddivisione classica, la transizione fra il Proterozoico e il Paleozoico fu scelta come l'inizio del periodo Cambriano dove comparvero i primi fossili conosciuti di animali detti trilobiti e archeociatidi. Nella seconda met\u00e0 del XX secolo, un consistente numero di formazioni fossili furono trovate in rocce Precambriane, ma attualmente la fine del Proterozoico \u00e8 scelta anche come la fine del Precambriano e l'inizio del Cambriano, fissandola a 541,0\u00b11,0 milioni di anni fa. \nSuddivisione.\nLa Commissione Internazionale di Stratigrafia riconosce per il Proterozoico una suddivisione in tre ere geologiche, ordinate dalla pi\u00f9 recente alla pi\u00f9 antica secondo il seguente schema: \nL'atmosfera di ossigeno.\nL'evento pi\u00f9 significativo verificatosi in questo eone fu la transizione verso un'atmosfera contenente ossigeno, che probabilmente avvenne durante il Mesoproterozoico per effetto di numerose glaciazioni, e probabilmente per l'apporto di cianobatteri in grado di produrre ossigeno. Nell'ultimo periodo del proterozoico, il Neoproterozoico, vi sono indizi che sia avvenuto il fenomeno della Terra a palla di neve (\"Snowball Earth\") provocato dalla pi\u00f9 forte glaciazione di questa epoca. \nAltri eventi importanti sono accaduti nel tardo Proterozoico, quando la Terra ha subito una intensa attivit\u00e0 tettonica che ha condotto alla frammentazione di uno o pi\u00f9 supercontinenti e al rialzamento di catene montuose, inoltre si ipotizza una forte attivit\u00e0 idrotermale negli oceani e vulcanica, un incremento delle formazioni ferrose e dei rapporti isotopici del carbonio."}
{"id": "125662", "revid": "919135", "url": "https://it.wikipedia.org/wiki?curid=125662", "title": "Teorema di Rolle", "text": "In analisi matematica il teorema di Rolle afferma che se una funzione \u00e8 continua in un intervallo chiuso formula_1, derivabile in ogni punto dell'intervallo aperto formula_2 e assume valori uguali formula_3 negli estremi dell'intervallo, allora esiste almeno un punto formula_4 interno ad formula_2 in cui la derivata si annulla, cio\u00e8 formula_6 (punto critico o stazionario).\nStoria.\nAl matematico indiano Bhaskara (1114\u20131185) \u00e8 attribuita la conoscenza del teorema di Rolle.\nSebbene il nome del teorema venga da Michel Rolle, la sua prima dimostrazione nel 1691 copr\u00ec solo il caso di funzioni polinomiali. La dimostrazione di Rolle non usava i metodi del calcolo differenziale, che a quel punto della vita considerava fallaci. Il teorema fu per la prima volta provato da Cauchy nel 1823 come corollario della dimostrazione del teorema di Lagrange. Il nome \u00abteorema di Rolle\u00bb fu usato per la prima volta dal tedesco Moritz Wilhelm Drobisch nel 1834 e dall'italiano Giusto Bellavitis nel 1846.\nEnunciato.\nSia formula_7. Se formula_8 \u00e8 continua in formula_1, derivabile in formula_2 e se vale formula_11, allora esiste almeno un punto formula_12 tale che formula_13.\nSignificato geometrico.\nIl significato geometrico del teorema di Rolle \u00e8 il seguente: se il grafico di una funzione continua formula_8 definita su un intervallo formula_1 con valori in formula_16 \u00e8 dotato di tangente non verticale in ciascuno dei punti formula_17, con formula_18, e se la funzione formula_8 assume lo stesso valore agli estremi dell'intervallo formula_1, allora esiste almeno un punto formula_4 interno ad formula_1 tale che la retta tangente al grafico di formula_8 nel punto formula_24 sia parallela all'asse delle ascisse. \nDimostrazione.\nPoich\u00e9 formula_8 \u00e8 continua, in virt\u00f9 del teorema di Weierstrass la funzione sull'intervallo formula_1 ammette massimo e minimo assoluti (che indichiamo rispettivamente con formula_27 e formula_28). Si danno due casi: o il massimo e il minimo sono entrambi raggiunti negli estremi dell'intervallo formula_1, oppure almeno uno dei due \u00e8 raggiunto in un punto appartenente all'intervallo formula_2.\nNecessit\u00e0 delle tre ipotesi.\nLe ipotesi sulla continuit\u00e0 e derivabilit\u00e0 della funzione hanno le seguenti motivazioni:\nCome si vedr\u00e0 nei controesempi, queste sono le ipotesi pi\u00f9 larghe possibili per cui vale l'enunciato stesso. Il teorema non vale se cade anche solo una delle tre ipotesi.\nChiaramente il fatto che una funzione non soddisfi le ipotesi del teorema di Rolle, non implica che non esistano punti in cui la sua derivata si annulli; semplicemente, rinunciando alle condizioni di Rolle, l'esistenza di tali punti non \u00e8 garantita.\nGeneralizzazione a derivate superiori.\nPossiamo anche generalizzare il teorema di Rolle richiedendo che formula_8 abbia pi\u00f9 punti con lo stesso valore e maggior regolarit\u00e0. Specificatamente, supponiamo che\nAllora esiste formula_71 tale che formula_72.\nIl teorema in particolare afferma anche che se una funzione derivabile abbastanza volte ha formula_63 radici (e quindi hanno lo stesso valore, cio\u00e8 0), allora formula_74 si annuller\u00e0 in almeno un punto interno. \nDimostrazione.\nLa dimostrazione utilizza il principio di induzione. Per formula_75 \u00e8 semplicemente la versione standard del teorema di Rolle. Come ipotesi induttiva, assumiamo la generalizzazione vera per formula_76 e vogliamo provarlo per formula_63. Dal teorema di Rolle standard, per ogni intero formula_78 da 1 a formula_63, esiste formula_80 nell'intervallo aperto formula_81 tale che formula_82. Perci\u00f2 la derivata prima soddisfa le ipotesi sugli formula_76 intervalli chiusi formula_84. Dall'ipotesi induttiva, c'\u00e8 almeno un formula_4 tale che l'formula_76-esima derivata di formula_87, e quindi formula_88, in formula_4 sia 0.\nGeneralizzazioni ad altri campi.\nIl teorema di Rolle \u00e8 una propriet\u00e0 delle funzioni differenziabili sui numeri reali, che sono un campo ordinato. In quanto tale, non si generalizza ad altri campi, ma il seguente corollario s\u00ec: se un polinomio reale si fattorizza (ha tutte le sue radici) sui numeri reali, allora anche la derivata fa lo stesso. Qualcuno potrebbe chiamare questa propriet\u00e0 come Propriet\u00e0 di Rolle. Campi pi\u00f9 generali non hanno una nozione di funzione derivabile, ma hanno una nozione di polinomio, che possono essere simbolicamente spezzati. Similmente, esistono anche campi che non hanno un ordine, ma hanno una nozione di radice di un polinomio costruito a partire dal campo.\nCos\u00ec il teorema di Rolle ci mostra che i numeri reali hanno la propriet\u00e0 di Rolle. Ogni campo algebricamente chiuso come i numeri complessi hanno la propriet\u00e0 di Rolle. Tuttavia, i numeri razionali non la possiedono \u2013 per esempio, formula_90 si fattorizza sui razionali, ma la sua derivata, formula_91, non lo fa. La domanda di quali campi soddisfano la propriet\u00e0 di Rolle fu sollevata da Irving Kaplansky nel 1972. Per campi finiti, la risposta \u00e8 che solo formula_92 e formula_93 hanno questa particolare propriet\u00e0; questo fu provato per la prima volta da Craven e Csordas (1977), e una semplice dimostrazione \u00e8 data da Ballantine e Roberts (2002)."}
{"id": "125664", "revid": "1543377", "url": "https://it.wikipedia.org/wiki?curid=125664", "title": "Baraccopoli", "text": "Una baraccopoli o bidonville (dal francese \"bidon\" \u00abbidone [della spazzatura]\u00bb e \"ville\" \u00abcitt\u00e0\u00bb, cio\u00e8 \u00ab\"citt\u00e0 di bidoni\", \"lamiere\" ecc.\u00bb) \u00e8 un insediamento urbano densamente popolato, caratterizzato da edifici fatiscenti e condizioni di vita al di sotto degli standard di benessere. Bench\u00e9 le baraccopoli presenti nel mondo differiscano tra loro in termini di dimensione, la maggior parte di queste non dispone di reti per la fornitura di acqua potabile e per lo smaltimento delle acque di scarico, di allacciamenti all'energia elettrica, di servizi di pubblica sicurezza ed assistenza e di condizioni igienico sanitarie soddisfacenti.\nDiffusione geografica.\nTipi di baraccopoli si trovano in numerose aree del mondo e le denominazioni locali sono spesso entrate nell'uso comune per indicare le baraccopoli di una determinata regione geografica. Per esempio, il portoghese favelas si riferisce in genere alle baraccopoli brasiliane, \"bairro da lata\" o \"barriadas\" in Per\u00f9, \"poblaciones callampas\" in Cile, l'inglese \"slum\" viene usato tipicamente per le baraccopoli delle ex colonie britanniche (come India e Kenya); in Sudafrica si usa il termine \"township\", e cos\u00ec via. Questi non sono comunque da considerarsi sinonimi, in quanto ciascuno di essi ha una diversa origine e diverse implicazioni specifiche. Alcune di queste denominazioni hanno una intrinseca connotazione dispregiativa (ad es. \"slum\"), e sono di conseguenza di uso esclusivamente informale.\nCaratteristiche dello \"slum\".\nNella lingua inglese, tradizionalmente, con il termine \"slum\"2 si intendevano quelle aree residenziali che in passato erano rispettabili o persino desiderabili, ma che nel tempo sono state interessate da un degrado sociale-urbanistico, che ha comportato la migrazione della popolazione verso siti maggiormente appetibili. In seguito a tali eventi, le unit\u00e0 abitative sono state progressivamente suddivise e affittate a gruppi a basso reddito. Pi\u00f9 recentemente, il significato di questo termine \u00e8 venuto ad includere anche i vasti insediamenti informali che stanno rapidamente divenendo l'espressione pi\u00f9 manifesta della povert\u00e0 urbana. La qualit\u00e0 delle abitazioni in questi insediamenti varia da semplici baracche a strutture permanenti, mentre l'accesso all'acqua, elettricit\u00e0, servizi igienici ed altre infrastrutture e servizi di base tendono ad essere limitati, se non addirittura totalmente assenti.\nLa vita in uno \"slum\".\nIl rapporto \"The Challenge of Slums\" mostra come questi luoghi impongono ai loro abitanti la sopportazione di alcune delle pi\u00f9 intollerabili condizioni di vita, che frequentemente includono la condivisione di bagni con centinaia di persone, la convivenza in quartieri sovraffollati ed insicuri e la costante minaccia degli sfratti. Gli abitanti di uno \"slum\" sono pi\u00f9 soggetti a contrarre malattie dovute all'inquinamento dell'acqua, come il colera e la febbre tifoide o quelle opportunistiche che accompagnano l'AIDS. Inoltre negli slums c'\u00e8 moltissima criminalit\u00e0.\nSebbene gli slums non siano degli obiettivi politici desiderabili in alcuna citt\u00e0, nel rapporto si mostra che la loro esistenza in molte citt\u00e0 pu\u00f2 avere dei benefici involontari. La maggior parte degli abitanti di uno \"slum\" guadagna da vivere in attivit\u00e0 informali ma cruciali per molte citt\u00e0, fornendo quindi dei servizi che non potrebbero essere facilmente disponibili dalle attivit\u00e0 formali.\nGli slums sono in gran parte una manifestazione fisica della povert\u00e0 urbana, un fatto questo che, secondo il rapporto, non \u00e8 sempre stato ben riconosciuto dalle passate linee di condotta rivolte esclusivamente o all'estirpazione fisica o all'ammodernamento delle abitazioni. Per questa ragione le future azioni devono andare, secondo il rapporto, oltre la dimensione fisica dello \"slum\", rivolgendosi ai problemi che sono alla base della povert\u00e0 urbana.\nLe tradizionali linee di condotta per gli slums dovrebbero essere perci\u00f2 integrate con altre pi\u00f9 ampie di riduzione della povert\u00e0 urbana focalizzate sulle persone, che affrontino i vari aspetti della povert\u00e0, includendo occupazione, redditi, ricovero, cibo, salute, istruzione, e l'accesso alle infrastrutture e i servizi urbani di base: fornitura di acqua e di servizi igienici, elettricit\u00e0, strade d'accesso, gestione dei rifiuti.\nL'efficacia di queste linee di azione pu\u00f2 essere migliorata attraverso un pieno coinvolgimento dei poveri delle citt\u00e0 e di quelle persone tradizionalmente responsabili per la fornitura di alloggi in quelle aree.\nChi \u00e8 l'abitante di uno \"slum\".\nAllo scopo di monitorare adeguatamente il settimo degli Obiettivi del Millennio per lo sviluppo (\"Millennium Development Goals\" o MDG) la UN-HABITAT ha sviluppato, nel 2002, una definizione operativa per l'unit\u00e0 familiare di uno \"slum\". Essa \u00e8 definita come un gruppo di individui i quali, vivendo sotto lo stesso tetto, mancano di uno o pi\u00f9 dei seguenti elementi:\nQuesta definizione \u00e8 operativa nel senso che pu\u00f2 essere applicata per estrapolare informazioni utili dai dati raccolti periodicamente a livello nazionale o sub-nazionale nella maggior parte dei paesi attraverso censimenti ed indagini. Nella definizione, perci\u00f2, il concetto di abitante di uno \"slum\" \u00e8 stato esplicitamente ridotto, mettendo da parte le condizioni socio-economiche in cui vivono questi abitanti informali, come gli standard di vita, gli aspetti culturali, l'impiego, il reddito ed altre caratteristiche relative all'individuo o alla famiglia.\nPopolazione.\nDi seguito \u00e8 riportata la proiezione della popolazione negli \"slum\" nell'intervallo 1990-2020 (basata sulla crescita annuale del periodo 1990-2001)3"}
{"id": "125665", "revid": "5258", "url": "https://it.wikipedia.org/wiki?curid=125665", "title": "Bidonville", "text": ""}
{"id": "125668", "revid": "9498", "url": "https://it.wikipedia.org/wiki?curid=125668", "title": "Autoerotismo", "text": ""}
{"id": "125671", "revid": "122463552", "url": "https://it.wikipedia.org/wiki?curid=125671", "title": "Rapporto tra religiosit\u00e0 e intelligenza", "text": "Lo studio del rapporto tra religiosit\u00e0 e intelligenza esplora il legame tra religiosit\u00e0 e questioni relative all'intelligenza e al livello educativo. Religiosit\u00e0 e intelligenza sono entrambi argomenti complessi che includono diverse variabili, e le interazioni tra le variabili non sono sempre ben comprese. Ad esempio, l'intelligenza \u00e8 spesso definita in modo diverso da diversi ricercatori e anche tutti i punteggi dei test di intelligenza sono solo stime dell'intelligenza, poich\u00e9 misurazioni concrete, come quelle di massa o distanza, non possono essere raggiunte, data la natura astratta del concetto di \"intelligenza\". Anche la religiosit\u00e0 \u00e8 una materia complessa, in quanto comporta ampie variazioni di interazioni di credenze, pratiche, comportamenti e affiliazioni religiose in diverse culture.\nUna meta-analisi e un'analisi aggiornata dello stesso gruppo di ricerca hanno trovato una correlazione negativa misurabile tra quoziente di intelligenza (QI) e religiosit\u00e0. La correlazione \u00e8 stata suggerita essere il risultato di anticonformismo, stili di pensiero pi\u00f9 cognitivi e meno intuitivi tra i meno religiosi, e di una minore necessit\u00e0 della religione come meccanismo di coping. Alcuni studi hanno mostrato una correlazione tra il QI medio nazionale e i livelli di ateismo nella societ\u00e0, sebbene altri abbiano evidenziato il fatto che le correlazioni siano dovute a una complessa gamma di fattori sociali, economici, educativi e storici, che interagiscono con la religione e il QI in modi diversi. I paesi meno sviluppati e pi\u00f9 poveri tendono ad essere pi\u00f9 religiosi, forse perch\u00e9 le religioni svolgono un ruolo sociale, morale e culturale pi\u00f9 attivo in quei paesi.\nUno studio suggerisce che il pensiero intuitivo pu\u00f2 essere una delle molte fonti che influenzano i livelli di religiosit\u00e0 e che il pensiero analitico pu\u00f2 essere una delle molte fonti che influenzano l'irreligiosit\u00e0. Tuttavia, altri studi che hanno esaminato il pensiero analitico e i non credenti suggeriscono che il pensiero analitico non implica necessariamente una migliore riflessione su questioni religiose o l'irreligiosit\u00e0.\nUno studio globale sul rendimento scolastico ha scoperto che ebrei, cristiani, persone religiosamente non affiliate e buddisti hanno, in media, livelli di istruzione pi\u00f9 elevati rispetto alla media globale. Numerosi fattori influenzano tuttavia sia il livello di istruzione che la religiosit\u00e0.\nDefinizioni.\nIntelligenza.\nLe definizioni di intelligenza sono controverse, tanto che sono state trovate almeno 70 definizioni in diversi campi di ricerca. Alcuni gruppi di psicologi hanno suggerito le seguenti definizioni:\nDa \"Mainstream Science on Intelligence\" (1994), una dichiarazione editoriale del Wall Street Journal firmata da 52 ricercatori (su 131 totali invitati a firmare):\nDa \"Intelligence: Knowns and Unknowns\" (1995), un rapporto pubblicato dal Board of Scientific Affairs dell'American Psychological Association:\nL'intelligenza \u00e8 una propriet\u00e0 della mente che comprende molte abilit\u00e0 correlate, come le capacit\u00e0 di ragionare, pianificare, risolvere problemi, pensare in modo astratto, comprendere idee, usare il linguaggio e imparare. Esistono diversi modi per definire in modo pi\u00f9 specifico l'intelligenza. In alcuni casi, l'intelligenza pu\u00f2 includere tratti quali creativit\u00e0, personalit\u00e0, carattere, conoscenza o saggezza. Tuttavia, alcuni psicologi preferiscono non includere questi tratti nella definizione di intelligenza.\nUn indice o una classificazione dell'intelligenza ampiamente studiato tra gli scienziati \u00e8 il quoziente di intelligenza (QI). Il QI \u00e8 un indice di riepilogo, calcolato testando le abilit\u00e0 individuali in una variet\u00e0 di compiti e producendo un punteggio composito per rappresentare l'abilit\u00e0 complessiva, ad esempio la Wechsler Adult Intelligence Scale. \u00c8 usato per prevedere i risultati educativi e altre variabili di interesse.\nAltri hanno tentato di misurare indirettamente l'intelligenza osservando il livello di istruzione raggiunto da individui o gruppi, sebbene ci\u00f2 rischi di essere influenzato da altri fattori demografici, quali et\u00e0, reddito, genere e background culturale, che possono tutti influenzare il livello di istruzione.\nL'insoddisfazione per i tradizionali test QI ha portato allo sviluppo di teorie alternative. Nel 1983, Howard Gardner propose la teoria delle intelligenze multiple, che amplia la definizione convenzionale di intelligenza, per includere intelligenze logiche, linguistiche, spaziali, musicali, cinestesiche, naturalistiche, intrapersonali e interpersonali Gardner ha scelto di non includere l'intelligenza spirituale tra le sue \"intelligenze\", a causa della sfida di codificare criteri scientifici quantificabili, ma ha suggerito come \"praticabile\" un'intelligenza esistenziale.\nReligiosit\u00e0.\nIl termine religiosit\u00e0 si riferisce a gradi differenti di comportamento, credenza o spiritualit\u00e0 religiosa. La misurazione della religiosit\u00e0 \u00e8 ostacolata dalle difficolt\u00e0 legate alla definizione di cosa si intende con il termine. Numerosi studi hanno esplorato le diverse componenti della religiosit\u00e0, la maggior parte trovando una certa distinzione tra credenze/dottrina religiose, pratica religiosa e spiritualit\u00e0. Gli studi possono misurare la pratica religiosa contando la partecipazione a servizi religiosi, le credenze/dottrine religiose ponendo alcune domande dottrinali e la spiritualit\u00e0 chiedendo agli intervistati il loro senso di unit\u00e0 con il divino o attraverso misurazioni standardizzate dettagliate. Quando viene misurata la religiosit\u00e0, \u00e8 importante specificare a quali aspetti della religiosit\u00e0 si fa riferimento.\nSecondo Mark Chaves, decenni di ricerca antropologica, sociologica e psicologica hanno stabilito che la \"congruenza religiosa\" (il presupposto che credenze e valori religiosi siano strettamente integrati nella mente di un individuo, o che le pratiche e i comportamenti religiosi derivano direttamente dalle credenze religiose, o che le credenze religiose siano cronologicamente lineari e stabili in contesti diversi) \u00e8 in realt\u00e0 rara. Le idee religiose delle persone sono frammentate, vagamente connesse e dipendenti dal contesto, come in tutti gli altri settori della cultura e della vita. Le credenze, le affiliazioni e i comportamenti di ogni individuo sono attivit\u00e0 complesse che hanno molte origini, tra cui la cultura. Come esempi di incongruenza religiosa, osserva, \"gli ebrei osservanti potrebbero non credere a ci\u00f2 che dicono nelle loro preghiere del sabato. I ministri cristiani potrebbero non credere in Dio. E le persone che ballano regolarmente per la pioggia non lo fanno nella stagione secca\".\nGli studi demografici mostrano spesso un'ampia diversit\u00e0 di credenze religiose, appartenenza e pratiche sia nelle popolazioni religiose che non religiose. Ad esempio, su un campione di americani che non sono religiosi e non cercano la religione, il 68% crede in Dio, il 12% \u00e8 ateo e il 17% \u00e8 agnostico; per quanto riguarda l'identificazione di s\u00e9 nella religiosit\u00e0, il 18% si considera religioso, il 37% si considera spirituale ma non religioso, e il 42% non si considera n\u00e9 spirituale n\u00e9 religioso, mentre il 21% prega ogni giorno e il 24% prega una volta al mese. Anche gli studi globali sulla religione mostrano notevoli diversit\u00e0.\nLa religione e la credenza negli dei non sono necessariamente sinonimi poich\u00e9 esistono religioni nonteistiche comprese in tradizioni come l'induismo e il cristianesimo. Secondo l'antropologo Jack David Eller, \"l'ateismo \u00e8 una posizione abbastanza comune, anche all'interno della religione\" e che \"sorprendentemente, l'ateismo non \u00e8 l'opposto o la mancanza, per non parlare del nemico, della religione, ma \u00e8 la forma pi\u00f9 comune di religione\".\nStudi che confrontano credenze religiose e QI.\nIn una meta-analisi del 2013 di 63 studi, condotta dal professor Miron Zuckerman, una correlazione da -.20 a -.25 tra religiosit\u00e0 e QI era particolarmente forte nella valutazione delle credenze (che a loro avviso riflette la \"religiosit\u00e0 intrinseca\"), ma gli effetti negativi erano meno evidenti se confrontato con il comportamento religioso (come andare in chiesa). I ricercatori notano limitazioni su questo dato, per il fatto che indagare la religiosit\u00e0 intrinseca riguardo alle credenze religiose rappresenta il protestantesimo americano pi\u00f9 dell'ebraismo o del cattolicesimo, entrambi i quali considerano il comportamento altrettanto importante quanto le credenze religiose. Essi hanno anche osservato che i dati disponibili non hanno consentito un'adeguata considerazione del ruolo del tipo di religione e della cultura nella valutazione del rapporto tra religione e intelligenza. La maggior parte degli studi esaminati erano americani e l'87% dei partecipanti a tali studi proveniva dagli Stati Uniti, dal Canada e dal Regno Unito. I ricercatori hanno osservato: \"Chiaramente, i risultati attuali sono limitati alle societ\u00e0 occidentali\". La meta-analisi ha discusso tre possibili spiegazioni: in primo luogo, le persone intelligenti hanno meno probabilit\u00e0 di conformarsi e, quindi, hanno maggiori probabilit\u00e0 di resistere al dogma religioso; tuttavia questa teoria \u00e8 stata contraddetta in societ\u00e0 per lo pi\u00f9 atee come le popolazioni scandinave, dove tra QI e religiosit\u00e0, la relazione esisteva ancora. In secondo luogo, secondo i ricercatori, le persone intelligenti tendono ad adottare uno stile di pensiero analitico (piuttosto che intuitivo), che ha dimostrato di minare le credenze religiose. Terzo, le persone intelligenti potrebbero avere meno bisogno di credenze e pratiche religiose, poich\u00e9 invece alcune funzioni della religiosit\u00e0 potrebbero essere svolte dall'intelligenza. Tali funzioni includono il possedere un senso secondo cui il mondo \u00e8 ordinato e prevedibile, un senso di controllo personale e di autoregolazione e un senso di aumento dell'autostima e dell'appartenenza.\nTuttavia, una nuova analisi del 2016 dello studio Zuckerman et al, ha rilevato che le associazioni negative tra intelligenza e religiosit\u00e0 erano pi\u00f9 deboli e meno generalizzabili nel tempo, nello spazio, nei campioni, nelle misure e nei livelli di analisi, ma comunque robuste. Ad esempio, l'associazione negativa tra intelligenza e religiosit\u00e0 era insignificante con campioni che utilizzavano uomini, partecipanti al pre-college e tenendo conto della media dei voti. Quando sono state prese in considerazione altre variabili come l'istruzione e la qualit\u00e0 delle condizioni umane, si \u00e8 ridotta la relazione positiva tra QI e incredulit\u00e0 in Dio. Secondo Dutton e Van der Linden, la nuova analisi aveva controlli troppo severi (indice di qualit\u00e0 della vita e prossimit\u00e0 dei paesi) e alcuni campioni utilizzavano definizioni problematiche di religiosit\u00e0, che riducevano la varianza nelle correlazioni. Come tale, la riduzione della significativit\u00e0 nella correlazione negativa probabilmente riflette un'anomalia del campione. Essi hanno anche osservato che la correlazione \"debole ma significativa\" di -.20 su intelligenza e religiosit\u00e0 dallo studio Zuckerman \u00e8 stata trovata anche quando si confronta l'intelligenza con altre variabili come l'istruzione e il reddito.\nI ricercatori Helmuth Nyborg e Richard Lynn, professore emerito di psicologia all'Universit\u00e0 dell'Ulster, hanno confrontato la credenza in Dio con il QI. Utilizzando i dati di uno studio statunitense condotto su 6.825 adolescenti, gli autori hanno scoperto che il QI medio degli atei era 6 punti pi\u00f9 alto del QI medio dei non atei. Gli autori hanno anche studiato il legame tra credenza in un dio e QI nazionali medi in 137 paesi. Essi hanno riportato una correlazione di 0,60 tra i tassi di ateismo e il livello di intelligenza, che \u00e8 stato considerato come \"altamente statisticamente significativo\". (\"Credere in un dio\" non \u00e8 identico a \"religiosit\u00e0\". Alcune nazioni hanno un'alta percentuale di persone che non credono in un dio, ma che possono comunque essere altamente religiose, seguendo sistemi di credenze non teistici come il buddismo o il taoismo. )\nIn tal senso, la presunta correlazione risultava molto meno evidente se il QI medio nazionale veniva valutato in rapporto alla percentuale di individui che non credono in alcun Dio. In particolare, nei quattro paesi aventi QI medio pari alla base 100 (Paesi Bassi, Regno Unito, Norvegia e Austria) la frequenza dell'ateismo oscillava dal 18 al 42% della popolazione, quindi con una variabilit\u00e0 superiore al 100%, significativamente al di sopra dell'incertezza di misura ritenuta tollerabile (5-10%) e proprio in corrispondenza del valore nel quale essa sarebbe attesa minima.\nI risultati del lavoro di Lynn et al. sono stati discussi dal professor Gordon Lynch, del Birkbeck College di Londra, che ha espresso preoccupazione per il fatto che lo studio non ha tenuto conto di una complessa gamma di fattori sociali, economici e storici, ognuno dei quali ha dimostrato di interagire con la religione e il QI in diversi modi. I sondaggi di Gallup, ad esempio, hanno scoperto che i paesi pi\u00f9 poveri del mondo sono costantemente i pi\u00f9 religiosi, forse perch\u00e9 la religione svolge un ruolo pi\u00f9 funzionale (aiutando le persone a far fronte alle difficolt\u00e0) nelle nazioni pi\u00f9 povere. Anche su scala individuale, il QI pi\u00f9 alto potrebbe non causare direttamente pi\u00f9 incredulit\u00e0 negli dei. Il dott. David Hardman della London Metropolitan University afferma: \"\u00c8 molto difficile condurre veri esperimenti in grado di dimostrare una relazione causale tra QI e credo religioso\". Aggiunge che altri studi tuttavia correlano il QI con la volont\u00e0 o la capacit\u00e0 di mettere in discussione le credenze.\nIn un campione di 2307 adulti negli Stati Uniti, il QI \u00e8 risultato correlato negativamente con i rapporti di s\u00e9 sull'identificazione religiosa, la pratica privata della religione, la consapevolezza, il sostegno religioso e il fondamentalismo, ma non la spiritualit\u00e0. Le relazioni sono rimaste relativamente invariate dopo aver controllato l'effetto di personalit\u00e0, istruzione, et\u00e0 e genere ed erano in genere modeste. Lo studio era limitato solo alle confessioni cristiane.\nSecondo il biopsicologo Nigel Barber, le differenze nel QI nazionale sono meglio spiegate dalle condizioni sociali, ambientali e di ricchezza che dai livelli di religiosit\u00e0. Egli riconosce che le persone altamente intelligenti sono sia religiose che non religiose. Osserva che i paesi con pi\u00f9 ricchezza e risorse migliori tendono ad avere livelli pi\u00f9 elevati di non teisti e i paesi che hanno meno ricchezza e risorse tendono ad avere meno non teisti. Ad esempio, i paesi che hanno povert\u00e0, bassa urbanizzazione, bassi livelli di istruzione, minore esposizione ai media elettronici che aumentano l'intelligenza, una maggiore incidenza di malattie che compromettono la funzione cerebrale, bassi pesi alla nascita, malnutrizione infantile e scarso controllo degli inquinanti come il piombo hanno pi\u00f9 fattori che riducono lo sviluppo del cervello e del QI rispetto ai paesi pi\u00f9 ricchi o pi\u00f9 sviluppati.\nUna revisione critica della ricerca sull'intelligenza e la religiosit\u00e0 di Sickles et al. ha osservato che le conclusioni variano ampiamente in letteratura, perch\u00e9 la maggior parte degli studi utilizza misure incoerenti e scarse sia per la religiosit\u00e0 che per l'intelligenza. Inoltre, Sickles et al. hanno notato che le differenze di intelligenza osservate tra persone di diverse credenze religiose e non teisti sono molto probabilmente il risultato di differenze nei livelli di istruzione, che sono a loro volta il risultato di credenze religiose fondamentaliste, piuttosto che il risultato di una innata differenza di intelligenza tra essi.\nStudi che esaminano lo stile cognitivo teistico e ateistico.\nL'idea che il pensiero analitico renda gli individui meno propensi ad essere religiosi \u00e8 un'idea supportata da alcuni studi su questo tema; i ricercatori di Harvard hanno trovato prove che suggeriscono che tutte le credenze religiose divengano pi\u00f9 sicure quando i partecipanti stanno pensando in modo intuitivo (sia gli ateisti che i teisti diventano ciascuno di pi\u00f9 convinto). Pertanto, il pensiero riflessivo tende generalmente a creare credenze pi\u00f9 qualificate e dubbiose.\nLo studio ha scoperto che i partecipanti che tendevano a pensare in modo pi\u00f9 riflessivo avevano meno probabilit\u00e0 di credere in un dio Il pensiero riflessivo era ulteriormente correlato con maggiori cambiamenti nelle credenze fin dall'infanzia: questi cambiamenti erano rivolti all'ateismo per i partecipanti pi\u00f9 riflessivi e alla maggiore credenza in un dio per i pensatori pi\u00f9 intuitivi. Lo studio ha controllato le differenze di personalit\u00e0 e le capacit\u00e0 cognitive, suggerendo che le differenze erano dovute a stili di pensiero, non semplicemente al QI o alla capacit\u00e0 cognitiva grezza. Un esperimento nello studio ha scoperto che i partecipanti sono passati a una maggiore fiducia in un dio dopo aver scritto saggi su come l'intuizione ha prodotto una risposta giusta e una riflessione ha prodotto una risposta sbagliata (e viceversa, verso l'ateismo, se innescati a pensare a un fallimento dell'intuizione o al successo di una riflessione). Gli autori affermano che ci\u00f2 \u00e8 la prova che un fattore rilevante nella credenza religiosa \u00e8 lo stile di pensiero. Gli autori aggiungono che, anche se il pensiero intuitivo tende ad aumentare la credenza in un dio, \"non ne consegue che fare affidamento sull'intuizione sia sempre irrazionale o ingiustificato\".\nUno studio di Gervais e Norenzayan ha raggiunto conclusioni simili, secondo cui il pensiero intuitivo tendeva ad aumentare la religiosit\u00e0 intrinseca, la credenza religiosa intuitiva e la credenza in entit\u00e0 soprannaturali. Hanno anche aggiunto un elemento causale, scoprendo che innescare sottilmente il pensiero analitico pu\u00f2 aumentare l'incredulit\u00e0 religiosa. Hanno concluso che \"Combinati, questi studi indicano che l'elaborazione analitica \u00e8 un fattore (presumibilmente tra molti) che promuove l'incredulit\u00e0 religiosa\". Mentre questi studi collegano l'incredulit\u00e0 religiosa al pensiero analitico piuttosto che intuitivo, contemporaneamente sollecitano cautela nell'interpretazione di questi risultati, notando che essi non giudicano i meriti relativi del pensiero analitico e intuitivo nel promuovere un processo decisionale ottimale, n\u00e9 i meriti o la validit\u00e0 della religiosit\u00e0 nel suo complesso.\nUno studio del 2017 ha riesaminato la relazione tra pensiero intuitivo e analitico e la sua correlazione con la credenza soprannaturale tra tre misurazioni (partecipazione a pellegrinaggi, attribuzione soprannaturale, stimolazione cerebrale) e non ha trovato correlazioni significative.\nRevisionando gli studi psicologici sugli atei, Miguel Farias ha osservato che gli studi che concludono che il pensiero analitico porta a una credenza religiosa pi\u00f9 bassa \"non implicano che gli atei siano pi\u00f9 consapevoli o che riflettano di pi\u00f9 sulle proprie convinzioni, o che l'ateismo sia il risultato di una confutazione consapevole di precedenti credenze religiose\" poich\u00e9 anch'essi hanno credenze variabili, come ad esempio nelle teorie cospirative. Egli osserva che gli studi sulla deconversione indicano che una percentuale maggiore di persone che abbandonano la religione lo fa per motivi motivazionali anzich\u00e9 razionali e che la maggior parte delle deconversioni si verifica nell'adolescenza e nella giovane et\u00e0 adulta, quando si \u00e8 emotivamente pi\u00f9 instabili. Inoltre, osserva che gli atei sono indistinguibili dai seguaci della New Age o dagli gnostici, poich\u00e9 ci sono elementi comuni come individualismo, anticonformismo, liberalit\u00e0 e rivalutazione dell'edonismo e della sensazione.\nRicerche neurologiche sui meccanismi di credenza e non credenza, usando cristiani e atei come soggetti, di Harris et al. hanno dimostrato che le reti cerebrali coinvolte nella valutazione della veridicit\u00e0 delle dichiarazioni religiose e non religiose sono generalmente le stesse indipendentemente dalla religiosit\u00e0. Tuttavia, l'attivit\u00e0 all'interno di queste reti differiva rispetto alla religiosit\u00e0 delle affermazioni, con le dichiarazioni religiose che attivavano maggiormente l'insula e la corteccia cingolata anteriore e le dichiarazioni non religiose che attivavano l'ippocampo e le regioni frontali superiori in misura maggiore. Le aree associate alle dichiarazioni religiose sono generalmente associate all'elaborazione emotiva saliente, mentre le aree associate alle dichiarazioni non religiose sono generalmente associate alla memoria. L'associazione tra la salienza emotiva e le dichiarazioni religiose \u00e8 congruente con la teoria cognitiva proposta da Boyer, secondo cui l'implausibilit\u00e0 delle proposizioni religiose \u00e8 compensata dalla loro salienza. Le stesse reti neurali erano attive sia nei cristiani che negli atei anche quando si trattava di \"dichiarazioni blasfeme\" rispetto alle reciproche visioni del mondo. Inoltre, la ricerca sostiene l'idea che \"intuizione\" e \"ragione\" non sono due attivit\u00e0 separate e distinte ma sono intrecciate, sia per i teisti che per gli atei.\nStudi che esaminano la religiosit\u00e0 e l'intelligenza emotiva.\nUn piccolo studio del 2004 di Ellen Paek ha esaminato in che misura la religiosit\u00e0 (in cui sono stati esaminati solo i cristiani), operazionalizzata come orientamento religioso e comportamento religioso, \u00e8 collegata al concetto controverso di intelligenza emotiva (IE). Lo studio ha esaminato la misura in cui l'orientamento e il comportamento religioso erano correlati all'IE auto-valutata in 148 cristiani adulti che frequentavano la chiesa (Gli individui non religiosi non facevano parte dello studio). Lo studio ha scoperto che l'orientamento religioso auto-riferito degli individui era positivamente correlato con la percezione di s\u00e9 di avere una maggiore IE. Mentre il numero di attivit\u00e0 del gruppo religioso era positivamente associato all'IE percepita, il numero di anni di presenza in chiesa non era correlato. Sono state inoltre trovate significative correlazioni positive tra livello di impegno religioso e percezione dell'Io. Pertanto, i cristiani partecipanti allo studio erano pi\u00f9 propensi a considerarsi emotivamente intelligenti se trascorrevano pi\u00f9 tempo nelle attivit\u00e0 di gruppo e avevano un maggiore impegno nelle loro credenze.\nTischler, Biberman e McKeage avvertono che c'\u00e8 ancora ambiguit\u00e0 nei concetti di cui sopra. Nel loro articolo del 2002, intitolato \"Collegare l'intelligenza emotiva, la spiritualit\u00e0 e le prestazioni sul luogo di lavoro: definizioni, modelli e idee per la ricerca\", hanno riesaminato la letteratura sull'IE e vari aspetti della spiritualit\u00e0. Hanno scoperto che sia l'Io che la spiritualit\u00e0 sembrano condurre ad atteggiamenti, comportamenti e abilit\u00e0 simili, e che spesso sembrano esserci confusione, intersezione e collegamento tra i due costrutti.\nStudi che esplorano la religiosit\u00e0 e il rendimento scolastico.\nLa relazione tra il livello di religiosit\u00e0 e il livello di istruzione di un individuo \u00e8 stata una preoccupazione filosofica, oltre che scientifica e politica dalla seconda met\u00e0 del XX secolo.\nI parametri in questo campo sono leggermente diversi rispetto a quelli proposti sopra: se il \"livello di religiosit\u00e0\" rimane un concetto che \u00e8 difficile da determinare scientificamente, al contrario, il \"livello di educazione\" \u00e8, in effetti, facile da stabilire, poich\u00e9 i dati ufficiali su questo argomento sono accessibili al pubblico a chiunque nella maggior parte dei paesi.\nDiversi studi disponibili mostrano conclusioni contrastanti. Un'analisi dei dati del World Values Survey ha mostrato che nella maggior parte dei paesi non esiste una relazione significativa tra istruzione e frequenza religiosa, con alcune differenze tra i paesi \"occidentali\" e gli ex paesi socialisti, che gli autori attribuiscono a fattori storici, politici ed economici, non di intelligenza. Altri studi hanno notato una relazione positiva.\nUno studio globale del Pew Research Center del 2016 sulla religione e l'istruzione in tutto il mondo ha classificato gli ebrei tra i pi\u00f9 istruiti (13,4 anni di scolarizzazione) seguiti dai cristiani (9,3 anni di scolarizzazione). I non affiliati alla religione - una categoria che comprende atei, agnostici e coloro che descrivono la loro religione come \"niente in particolare\" - si sono classificati complessivamente come il terzo gruppo religioso pi\u00f9 istruito (8,8 anni di scolarizzazione) seguito da buddisti (7,9 anni di scolarizzazione), musulmani (5,6 anni di scuola) e induisti (5,6 anni di scuola). Nella fascia d'et\u00e0 pi\u00f9 giovane (25-34) intervistata, gli ebrei avevano in media 13,8 anni di scolarizzazione, il gruppo non affiliato aveva una media di 10,3 anni di scolarizzazione, i cristiani avevano una media di 9,9 anni di scolarizzazione, i buddisti avevano una media di 9,7 anni di scolarizzazione, gli induisti avevano una media di 7,1 anni di scolarizzazione e i musulmani avevano in media 6,7 anni di scolarizzazione. Il 61% degli ebrei, il 20% dei cristiani, il 16% dei non affiliati, il 12% dei buddisti, il 10% degli induisti e l'8% dei musulmani avevano diplomi di laurea e post laurea. Lo studio ha osservato che la probabilit\u00e0 di avere un diploma universitario negli Stati Uniti \u00e8 maggiore per tutte le minoranze religiose intervistate (forse in parte a causa di politiche di immigrazione selettive che favoriscono candidati altamente qualificati), incluso il gruppo non affiliato che si colloca al quinto posto, essendo superiore alla media nazionale del 39%."}
{"id": "125675", "revid": "767487", "url": "https://it.wikipedia.org/wiki?curid=125675", "title": "Voltati Eugenio", "text": "Voltati Eugenio \u00e8 un film del 1980, diretto da Luigi Comencini, con protagonisti l'esordiente Francesco Bonelli (tredicenne all'epoca) e Dalila Di Lazzaro.\nTrama.\nEugenio \u00e8 un bambino di dieci anni, figlio di due sessantottini la cui unione inizia a scricchiolare fin dopo la sua nascita, per poi terminare in una consensuale vita separata. I due erano figli dei fiori, incapaci di costruire e mantenere una relazione stabile, e cos\u00ec il piccolo Eugenio viene trattato da loro e dai parenti pi\u00f9 prossimi quasi come se fosse un pacco da scaricare. Il bambino cresce cos\u00ec con un forte senso di abbandono e solitudine, che in alcuni casi si riflette con atteggiamenti di ribellione, in altri con timorose richieste d'affetto."}
{"id": "125679", "revid": "599013", "url": "https://it.wikipedia.org/wiki?curid=125679", "title": "Cmu", "text": ""}
{"id": "125680", "revid": "125019", "url": "https://it.wikipedia.org/wiki?curid=125680", "title": "Universit\u00e0 Carnegie Mellon", "text": "L'Universit\u00e0 Carnegie Mellon (in inglese Carnegie Mellon University) \u00e8 un'universit\u00e0 privata di Pittsburgh, in Pennsylvania (Stati Uniti d'America). Considerata una tra le pi\u00f9 prestigiose universit\u00e0 in America e nel mondo, essa \u00e8 stata nominata nel 2010 una delle \"New Ivies\", ovvero una delle nuove universit\u00e0 pi\u00f9 prestigiose degli USA. Sempre nel 2010, il Wall Street Journal ha classificato Carnegie Mellon: 1\u00b0 in Computer Science, 4\u00b0 in Finanza, 7\u00b0 in Economia. \n\u00c8 inoltre molto rinomata la scuola di Drama considerata la 3\u00ba al mondo dall'Hollywood Reporter (2014). L'universit\u00e0 \u00e8 stata istituita nel 1967 dall'unione del Carnegie Institute of Technology (denominato \"Carnegie Technical Schools\" sino al 1912), fondato nel 1900 da Andrew Carnegie, e dal Mellon Institute of Industrial Research, fondato nel 1917 da Richard Beatty Mellon. Carnegie Mellon University viene anche genericamente chiamata CMU. \nLa CMU \u00e8 sede delle prime scuole di informatica e di arte drammatica degli USA. \u00c8 anche sede di una delle migliori scuole di ingegneria, e le sue scuole di scienze politiche e business sono valutate tra le migliori degli USA. La CMU \u00e8 famosa per l'unicit\u00e0 del suo ambiente interdisciplinare e per l'innovativit\u00e0 in campo educativo. Dalla CMU sono usciti 19 laureati che hanno ricevuto il Nobel in diverse discipline."}
{"id": "125683", "revid": "124503652", "url": "https://it.wikipedia.org/wiki?curid=125683", "title": "Nazionalismo", "text": "Il nazionalismo \u00e8 una ideologia che esalta e difende il concetto di patria.\nPi\u00f9 in generale \u00e8 un insieme di dottrine e movimenti che pongono al centro l'idea di nazione e di identit\u00e0 nazionale; storicamente si \u00e8 manifestato come ideologia alla base della rivendicazione di libert\u00e0 per una nazione oppressa da altre oppure come idea di supremazia di una nazione sulle altre.\nStoria.\nLe origini ideologiche.\nIl termine fu usato per la prima volta dal filosofo tedesco Johann Gottfried Herder (\"Nationalismus\") intorno al 1770, ma divenne di uso comune solo negli ultimi decenni dell'Ottocento. Le prime manifestazioni del nazionalismo si hanno durante la Rivoluzione francese e in seguito nei paesi occupati dalle truppe napoleoniche.\nViene accettato da molti storici il nesso tra diffusione del nazionalismo e sviluppo industriale di un paese, come pure quello tra nazionalismo e alfabetizzazione delle masse popolari; in tal senso l'et\u00e0 napoleonica costituisce un chiaro spartiacque tra una Europa pre-nazionale, dove l'identit\u00e0 dei vari Stati \u00e8 costituita dalla continuit\u00e0 dinastica, ed una Europa dove il soggetto primo ed ultimo della politica interna ed estera \u00e8 costituito dallo Stato-nazione. Affinch\u00e9 questo passaggio si completasse era necessaria la eliminazione dell'Impero (inteso come Stato plurinazionale) come modello politico; in questo senso tutte le principali guerre del XIX secolo per terminare con la Grande Guerra contribuiscono alla creazione di Stati nazionali dalle ceneri di Stati plurinazionali come l'Impero asburgico, l'Impero ottomano e l'Impero russo. Non \u00e8 possibile qui ricostruire tutta questa vicenda, ma si possono convenzionalmente individuare tre fasi del processo di \"nation building\" in Europa:\nIntanto il nazionalismo si \u00e8 fatto sempre pi\u00f9 aggressivo legandosi in vari modi all'irrazionalismo filosofico ed artistico: si producono la nazionalizzazione delle masse (G. Mosse) in politica interna e la spartizione coloniale del mondo in politica estera. Questo processo \u00e8 accompagnato da guerre ma anche da periodi di pace; si segnalano il primo Congresso di Berlino (1878) in cui vengono ridefinite le sfere di influenza nei Balcani, ed il secondo Congresso di Berlino (1885), dove vengono ridefinite le aree di espansione coloniale di Francia, Inghilterra, Russia, Belgio e Germania. Il regista di queste operazioni diplomatiche \u00e8 il cancelliere tedesco Otto von Bismarck (1862-1890). Infine la prima Guerra Mondiale (e soprattutto l'epilogo costituito dalla pace di Versailles) non risolve del tutto i problemi suscitati dal nazionalismo imperialistico, ma anzi ne crea di nuovi e pi\u00f9 gravi, con la nascita di nuovi nazionalismi ancora pi\u00f9 aggressivi ed incontrollabili (Fascismo, Nazismo).\nIl nazionalismo dalle radici alla prima guerra mondiale.\nIn generale si distingue tra il nazionalismo democratico o liberale, che si afferm\u00f2 in Europa e America Latina durante la prima met\u00e0 dell'Ottocento, ed il nazionalismo della seconda met\u00e0 del XIX secolo. Il primo pensava alla nazione come comunit\u00e0 che coesiste pacificamente e pariteticamente con altre nazioni (tipica ad esempio di Giuseppe Mazzini), mentre il secondo \u00e8 legato alla reazione contro la democrazia parlamentare ed all'espansionismo delle nazioni d'Europa impegnate nella gara di supremazia extraeuropea, il colonialismo. Nella prima met\u00e0 dell'Ottocento il nazionalismo, nell'accezione pi\u00f9 alta del termine, cio\u00e8 come espressione suprema dell'idea di nazione, si svilupp\u00f2 con maggior vigore in quei paesi che non si erano ancora dotati di uno stato unitario, e cio\u00e8 la Germania e l'Italia. Quando ci\u00f2 avverr\u00e0, negli anni sessanta di quello stesso secolo, gli equilibri europei verranno sconvolti e con essi si accelerer\u00e0 lo sfascio dei vecchi imperi multinazionali (soprattutto dell'Impero austro-ungarico e di quello euroasiatico Ottomano), mentre il nazionalismo assumer\u00e0 caratteri diversi negli Stati-nazione: nel Regno Unito si identific\u00f2 con la missione imperiale britannica, in Germania si sforz\u00f2 di creare uno stato autoritario a forte vocazione protezionista e con suggestioni pangermaniste (von Treitsche e von Sybel anticipate gi\u00e0 da Fichte), in Francia si strinse attorno al tradizionalismo monarchico e cattolico della destra di Barr\u00e8s, manifestatosi in occasione dell'affare Dreyfus.\nIl nazionalismo italiano ed il fascismo.\nIl nazionalismo italiano affonda le proprie radici nell'esperienza del Risorgimento e dell'inizio della 2\u00b0 rivoluzione industriale (1850-1900). Nella seconda met\u00e0 degli anni sessanta dell'Ottocento assumer\u00e0 connotazioni e forme politiche e culturali legate all'esperienza risorgimentale, dando vita al fenomeno dell'irredentismo. Tale fenomeno raggiunger\u00e0 il suo massimo sviluppo agli inizi del secolo successivo. In questa fase il nazionalismo italiano si present\u00f2 come movimento delle classi borghesi in ascesa, appoggiato anche da intellettuali, artisti e letterati, fra cui spiccano le figure di Niccol\u00f2 Tommaseo, Giosu\u00e8 Carducci, e Gabriele D'Annunzio. Sotto il profilo organizzativo e politico fu importante la fondazione, nel 1910, ad opera di Enrico Corradini e Luigi Federzoni dell\"'Associazione Nazionalista Italiana\". Il giornale \"Il Regno\" fu il primo organo ufficiale del movimento nazionalista italiano, cui segu\u00ec il settimanale \"L'Idea Nazionale\", nel 1914 trasformato in quotidiano. Il nazionalismo svolse un ruolo importante in molti momenti della storia d'Italia postrisorgimentale.\nPer i nazionalisti l'Italia deve avere una sua politica di ricongiungimento e deve recuperare le terre italiane ancora sotto il dominio straniero, con un programma che guardava al rafforzamento dell'autorit\u00e0 statale come rimedio contro il particolarismo politico, e la guerra per l'affermazione del prestigio italiano. Furono in prima linea come fautori dell'interventismo nella prima guerra mondiale. L'associazione si candid\u00f2 come partito politico alle elezioni del 1913 e conquist\u00f2 alcuni deputati. Dopo la fine della guerra, i nazionalisti alimentarono la campagna sulla \"vittoria mutilata\".\nNel febbraio 1923 l'Associazione Nazionalista Italiana (ANI) si fuse con il Partito Nazionale Fascista (PNF), e da allora un'unit\u00e0 di destini la leg\u00f2 al fascismo italiano. Nel 2009, in Italia vede la luce una formazione estremista guidata da Gaetano Saya, denominata Partito Nazionalista del Popolo Italiano, che adotta come simbolo il Sole Nero, con una sorta di milizia di partito chiamata Guardia Nazionale.\nIn Italia, Spagna e Germania, il nazionalismo estremo gioc\u00f2 un ruolo fondamentale nell'elaborazione delle ideologie dei \"fascismi al potere\" (anche se oggi, va detto, una importante corrente storiografica ritiene improprio raggruppare i vari totalitarismi non apertamente di stampo marxista sotto la generica definizione di \"fascismi\", essendo stati questi sostanzialmente, ideologicamente, profondamente diversi, come ampiamente illustrato negli studi di Renzo De Felice, ed altri autori a cui lo stesso si rif\u00e0). Il rapporto tra nazionalit\u00e0, nazionalismo estremo e imperialismo dei regimi totalitari \u00e8 stato al centro del dibattito storiografico post-seconda guerra mondiale.\nIl declino nel secondo dopoguerra e la nascita dell'antimperialismo.\nA partire dal secondo dopoguerra si and\u00f2 affermando un tipo di nazionalismo contrapposto a quello occidentale, il quale fino ad allora si era manifestato non solo coi fascismi, ma anche con l'oppressione politica, razziale ed economica dei popoli colonizzati nelle varie parti del mondo. Questo nuovo tipo di \"nazionalismo laico\" modernizzatore ed emancipatore, inserito nell'ottica dell'internazionalismo proletario sotto la spinta dell'antimperialismo promossa dal blocco comunista, fu uno dei catalizzatori della \"via cinese\" all'autonomia, del non allineamento dei paesi arabi, della resistenza antifascista nei paesi soggetti a regimi autoritari di destra (ad esempio Grecia e Spagna) e delle lotte al colonialismo nel terzo mondo. \nOltre al desiderio di liberazione da parte dell'oppressione coloniale e capitalistica, questi movimenti di liberazione si rifacevano al socialismo per due motivi essenziali: vedevano nel movimento comunista l'unico interprete autorevole dell'antimperialismo (e quindi dell'emancipazione dei popoli subalterni), e vedevano nella pianificazione economica sovietica il modello di sviluppo socio-economico meglio replicabile anche nei loro paesi arretrati.\nNei paesi oppressi e pi\u00f9 in generale nel terzo mondo ebbero successo varie forme di lotta antimperialista contrapposta alle potenze straniere: antiamericana ad esempio nella Rivoluzione cubana o nella Guerra del Vietnam, antisionista nei territori palestinesi occupati, ecc. Con la dissoluzione dell'URSS e con il tramonto della minaccia della guerra fredda venne meno anche il sostegno socialista alle nazioni decolonizzate. In seguito al declino del fronte antimperialista in alcune parti del mondo si assistette ad una sua involuzione: il nazionalismo laico nei paesi islamici fu in parte rimpiazzato dal fondamentalismo religioso in una forma variabile, a seconda dell'area interessata, di resistenza collettiva alla modernit\u00e0, cos\u00ec come intesa dall'Occidente, in nome di presunti valori tradizionali e di posizioni politiche reazionarie; mentre in altre parti del pianeta, come in Africa, in medio Oriente e nella ex Jugoslavia, una volta venute meno le ideologie internazionalistiche, sorsero nuove rivendicazioni nazionali che degenerarono in vere e proprie guerre di sterminio su base etnica (Etnonazionalismo).\nAnalisi teorica.\nSul piano teorico ed ideologico il nazionalismo, inizialmente unitario, ben presto si differenzia in varie tipologie tra cui ricordiamo: \nLouis Snyder, nel suo \"The meaning of nationalism\" (1954) ha proposto un approccio storico-cronologico individuando quattro forme di nazionalismo succedutesi nel tempo:\nE. J. Hobsbawm (\"Nation and nationalism\", 1990) accoglie la tesi di proposta da Miroslav Hroch sulla divisione dei movimenti nazionalistici in tre fasi:\nIl politologo contemporaneo Walker Connor si sofferma sullo studio dei moderni nazionalismi classificandoli non solo sotto un profilo storiografico ma anche sociologico, secondo il quale la promozione e la tutela della nazione \u00e8 un sentimento legato alle esperienze che connettono l'individuo con gli elementi materiali ed immateriali del suo territorio.\nMovimenti nazionalitari di sinistra.\nIn contrapposizione ai movimenti nazionalisti di matrice borghese e fascista, si sono formate organizzazioni di sinistra, in Europa e nel mondo, che fanno riferimento ad un concetto di nazionalismo di sinistra, o di patriottismo socialista, di matrice proletaria ed internazionalista. Spesso queste istanze sono portate avanti soprattutto dalle minoranze senza stato o da popoli oppressi da uno stato straniero.\nAperti alla modernizzazione ed al pluralismo democratico a volte, altre volte questi movimenti sono chiaramente votati alla lotta armata contro le istituzioni oppressive, come nel caso del FLNC corso, dell'IRA in Irlanda o dell'ETA (ad esempio il movimento di sinistra Batasuna nei Paesi Baschi \u00e8 stato accusato dalle autorit\u00e0 iberiche di collusioni con il terrorismo basco).\nIn seguito ai fermenti del '68 si affermarono movimenti della nuova sinistra, o neomarxisti, decisi a farsi carico delle questioni nazionali dei popoli periferici nell'ottica della lotta di classe contro le potenze economico-militari occupanti. Uno degli obiettivi di questi movimenti era quello di supportare le istanze di liberazione nazionale dei popoli subalterni in modo da creare una federazione socialista e autogestionaria dei lavoratori, delle nazionalit\u00e0 e delle regioni. In alcuni casi la cooperazione tra questi movimenti si svilupp\u00f2 anche in senso lottarmatista, con lo scambio di competenze e di esperienze nei combattimenti metropolitani, allora molto frequenti (specie nei Paesi Baschi e in Irlanda del Nord). Un esempio pratico di questa simbiosi tra diversi movimenti di guerriglia si pu\u00f2 trovare nella collaborazione tra rifugiati baschi in Bretagna e indipendentisti di estrema sinistra dell'Arm\u00e9e R\u00e9publicaine Bretonne (ARB). In Italia queste istanze furono raccolte soprattutto da Lotta Continua, Potere Operaio e Democrazia Proletaria, che promossero una stretta cooperazione con i movimenti di liberazione irlandesi, baschi, corsi, catalani, palestinesi, bretoni, sardi, ecc.\nTra i grandi movimenti nazionalitari di sinistra in Europa sono il moderato Partito Nazionalista Basco, coalizione indipendentista e di sinistra, nei Paesi Baschi, il Blocco Nazionalista Galiziano nella Galizia spagnola, il Partito Nazionale Scozzese in Scozia, il Sinn F\u00e9in in Irlanda, Plaid Cymru nel Galles, l'Emgann erede dell'indipendentismo socialista bretone, il Partito Sardo d'Azione di origini socialdemocratiche. \nIl politologo di Harvard Yascha Mounk, a proposito dei nazionalismi e protezionismi sorti nel XX secolo a seguito dei fenomeni di migrazioni di massa, identifica questo nazionalismo di sinistra come la assunzione di valori sempre lasciati al controllo e alle politiche della destra, declinati in un diverso orgoglio nazionale basato su un inclusivismo consapevole anzich\u00e9 sul respingimento e segregazione di tali fenomeni come nel nazionalismo di destra.\nEtnonazionalismo di estrema destra.\nL'etnonazionalismo \u00e8 quella corrente di estrema destra secondo la quale ogni organismo statale dovrebbe avere come soggetto una popolazione il pi\u00f9 possibile omogenea dal punto di vista etnico, culturale, linguistico, religioso e, quindi, necessariamente escludente e razzista perch\u00e9 l'etnicit\u00e0 costituisce il criterio fondante della nazione.\nLo Stato etnico \u00e8 l'unico a cui vengono attribuite, a lunga scadenza, reali prospettive di stabilit\u00e0 proprio per la sua natura omogenea e la sua rigida conservazione della divisione in classi della societ\u00e0.\nPrecursore del pensiero etnonazionalista \u00e8 l'Idea di \"Volk\", che si svilupp\u00f2 in Germania un secolo addietro, specie durante il nazismo. Nella visione etnonazionalista la mappa geopolitica dell'Europa deve essere ridisegnata, attraverso la nascita di una confederazione europea etnica, costituita da Regioni-Stato, etnicamente omogenee.\nAlcuni tratti, che possono accomunare i movimenti etnonazionalisti, ma non necessariamente, sono: \nNegli ultimi anni si \u00e8 tornato a parlare di nazionalismo a seguito della caduta del comunismo ed in particolar modo della caduta dell'Unione Sovietica e, conseguentemente, del blocco orientale; quest'ultimo si \u00e8 disciolto con modalit\u00e0 relativamente pacifiche, se si esclude la Romania. Tale disgregazione ha dato modo ad un nuovo tipo di nazionalismo, configuratosi come etnonazionalismo, di affermarsi nella fascia del continente eurasiatico che va dalla costa balcanica dell'Adriatico sino all'Asia centrale. Tale affermazione ha avuto esiti devastanti; basti ricordare il conflitto nella ex Jugoslavia, nella Cecenia russa e in Ucraina. Il nazionalismo cos\u00ec, alla fine del XX secolo, ha assunto il volto dell'etnicismo, talvolta esasperato e mescolato a fondamentalismi religiosi, tribalismo, localismo o comunitarismo, come nel caso dell'Africa subsahariana ed in particolar modo in Ruanda e Burundi nel 1994.\nDefinire l'etnia, le guerre etniche e lo stesso etnicismo in quanto surrogato del nazionalismo, \u00e8 molto difficile anche per gli scienziati sociali e gli antropologi, lasciando cos\u00ec aperte complesse questioni.\nNazionalismo civico.\nAlcuni importanti partiti nazionalisti progressisti, al contrario degli etnonazionalisti, propugnano da sempre l'inclusivit\u00e0 rivolta anche alle minoranze etniche. Tra questi si segnalano in Europa il Partito Nazionale Scozzese, la Sinistra Repubblicana di Catalogna (ERC) e, al di fuori dell'Europa, il Parti Qu\u00e9b\u00e9cois canadese. Nel caso del Partito Nazionale Scozzese, partito di ispirazione socialdemocratica e filoeuropeista, il concetto di nazionalismo etnico tipico dei movimenti conservatori \u00e8 sostituito da un nazionalismo civico, aperto all'integrazione degli stranieri, in cui l'appartenenza nazionale \u00e8 dovuta non alla discendenza dalla stirpe celtica quanto all'adesione dei cittadini ai valori politici e sociali del popolo scozzese; dopo l'esito del referendum sulla permanenza del Regno Unito nell'Unione europea, tale partito ha mostrato interesse per convocare un nuovo referendum sull'indipendenza scozzese per riaderire all'UE.\nEconazionalismo.\nL'econazionalismo, oltre alla visione puramente nazionalista della societ\u00e0 e delle popolo, si allarga all'intero ecosistema, includendovi gli esseri viventi, il paesaggio, la cultura umana e ogni altro elemento legato al territorio \"nativo\", parola dalla quale deriva etimologicamente il termine stesso di nazione. Tesi econazionaliste, per esempio, prendono corpo e consistenza tra i nazionalisti sardi del partito politico Sardigna Natzione Indipendentzia, gli econazionalisti insubri e i regionalisti veneti."}
{"id": "125687", "revid": "289247", "url": "https://it.wikipedia.org/wiki?curid=125687", "title": "Ganesh", "text": ""}
{"id": "125693", "revid": "669557", "url": "https://it.wikipedia.org/wiki?curid=125693", "title": "Campionati mondiali di nuoto", "text": "I campionati mondiali di nuoto (in inglese \"FINA World Championships\" o \"World Aquatics Championships\") sono una competizione sportiva internazionale a cadenza biennale organizzata dalla FINA, la federazione internazionale che regola gli sport acquatici.\nSono una manifestazione multisportiva in cui si assegnano i titoli mondiali delle diverse discipline sotto l'egida della FINA: nuoto, nuoto di fondo, tuffi, nuoto sincronizzato e pallanuoto. Le competizioni di nuoto si svolgono in vasca lunga.\nEdizioni.\nIl primo campionato mondiale di nuoto si \u00e8 tenuto nel 1973 a Belgrado, nell'allora Jugoslavia. Prima di allora l'unico evento a rilevanza mondiale per gli sport acquatici erano i Giochi olimpici. La cadenza della manifestazione \u00e8 stata variabile fino al 2001, dopo il quale \u00e8 diventata biennale e si svolge negli anni dispari.\nLa nazione che ha ospitato la rassegna il maggior numero di volte \u00e8 stata l'Australia, con tre edizioni. Le citt\u00e0 di Perth, Roma e Barcellona hanno ospitato due mondiali. Questo il dettaglio delle edizioni:\nProgramma.\nIl numero totale delle gare \u00e8 aumentato gradualmente dalle 37 disputate nella prima edizione alle 75 disputate a Kazan 2015. Nuoto (in vasca olimpica da 50 metri), tuffi, nuoto sincronizzato e pallanuoto hanno fatto parte del programma sin dal 1973, mentre il nuoto di fondo (che dal 2000 al 2010 ha disputato anche una rassegna parallela) \u00e8 stato introdotto a partire da Perth 1991. Trovano spazio nel campionato anche gare non comprese nel programma olimpico: gli 800\u00a0m maschili e i 1500\u00a0m femminili a stile libero e le gare da 50 m a dorso, rana e delfino sia maschili che femminili, il trampolino da 1 metro dei tuffi, il singolo (olimpico fino a Barcellona 1992) e i programmi liberi del sincronizzato e le gare di fondo dei 5\u00a0km individuali e a squadre e dei 25\u00a0km. Nel 2013 hanno fatto il loro debutto i tuffi dalle grandi altezze e nel 2015 le gare di nuoto sincronizzato aperte anche al sesso maschile.\nQuello che segue \u00e8 l'elenco completo delle gare in programma con indicato a fianco l'anno di debutto nella rassegna:\nLa 5\u00a0km a squadre di fondo si \u00e8 disputata solamente nel 1998 e nel 2005 ed \u00e8 tornata a Shanghai 2011. La 25\u00a0km a squadre, disputata anch'essa nel 1998 e nel 2005 e la 10\u00a0km a squadre, disputata solo nel 2005, non fanno pi\u00f9 parte del programma."}
{"id": "125695", "revid": "1305772", "url": "https://it.wikipedia.org/wiki?curid=125695", "title": "Vandalo", "text": "Vandalo \u00e8 un termine che pu\u00f2 assumere diversi significati a seconda del contesto:"}
{"id": "125698", "revid": "78273", "url": "https://it.wikipedia.org/wiki?curid=125698", "title": "Boris Yeltsin", "text": ""}
{"id": "125713", "revid": "16073", "url": "https://it.wikipedia.org/wiki?curid=125713", "title": "Vyasadeva", "text": ""}
{"id": "125723", "revid": "78273", "url": "https://it.wikipedia.org/wiki?curid=125723", "title": "Manio Aquilio", "text": ""}
{"id": "125724", "revid": "1982", "url": "https://it.wikipedia.org/wiki?curid=125724", "title": "Marie-Fran\u00e7ois Sadi Carnot", "text": ""}
{"id": "125725", "revid": "181699", "url": "https://it.wikipedia.org/wiki?curid=125725", "title": "Jeronimo Caserio", "text": ""}
{"id": "125726", "revid": "228587", "url": "https://it.wikipedia.org/wiki?curid=125726", "title": "Adobe Audition", "text": "Adobe Audition \u00e8 un software professionale che ha, come principale obiettivo, quello di offrire un sistema di registrazione audio multitraccia su hard disk (hard disk recording). Originariamente conosciuto come \"Cool Edit Pro\" e sviluppato dalla \"Syntrillium Software\", \u00e8 stato acquisito dalla Adobe nel maggio del 2003 e integrato nel pacchetto \"Adobe Creative Suite Production Studio\", dedicato alle creazioni multimediali.\nL'acquisizione del software ha permesso alla Adobe di completare la sua suite di applicazioni multimediali che, prima, godeva solo di Premiere Pro per il video-editing (montaggio), After Effects per il compositing (effetti speciali) e di Encore DVD per il DVD authoring (creazione di menu e navigazione).\nNelle versioni CS4 e CS5 delle suite Adobe, Audition era stato sostituito da Adobe Soundbooth, un editor audio con minori funzioni. A partire dalla Creative Suite 5.5 Audition \u00e8 tornato parte del prodotto. La nuova versione \u00e8 disponibile anche per Mac ma \u00e8 priva di alcune funzionalit\u00e0 presenti fino alla versione 3.\nStoria.\nFondata da Bob Ellison, nel 1996 nasce la Syntrillium Software, un'azienda specializzata nello sviluppo di soluzioni audio, sia software, sia hardware. Nel 1997, appare sul mercato un software destinato a diventare uno dei \"tool\" pi\u00f9 apprezzati e pi\u00f9 usati nell'ambito della composizione musicale su hard disk: Cool Edit. Di questo software escono due varianti: \"Cool Edit\" e \"Cool Edit Pro\". Il primo destinato alla semplice gestione e modifica di una traccia audio, il secondo come soluzione di registrazione multitraccia.\nCool Edit dimostra di essere uno dei migliori editor di suoni campionati per PC, degno rivale dell'allora diffusissimo e acclamato Goldwave. Tuttavia, nonostante i continui miglioramenti e l'evoluzione pi\u00f9 significativa in Cool Edit 2000, non \u00e8 riuscito a imporsi sul mercato, rimanendo uno dei tanti tool audio disponibili.\nCool Edit Pro.\nMesso in commercio sul mercato il 5 settembre 1997 al prezzo di $399, Cool Edit Pro si impone subito come il punto di riferimento per i compositori di musica attraverso multitraccia su hard disk. I suoi punti di forza, che lo rendono un software di nuova generazione, sono:\nPer due anni, Cool Edit Pro non subisce modifiche ed evoluzioni, mentre continua la sua ascesa nell'ambito della composizione musicale. Nel giugno del 1999, la Syntrillium annuncia l'uscita di \"Cool Edit Pro 1.2\"; non \u00e8 un semplice aggiornamento come potrebbe far pensare la release, ma \u00e8 una sostanziale evoluzione. Oltre a nuovi filtri e al miglioramento dell'interfaccia, adesso \u00e8 supportato l'audio a 24 bit, che gli permette un rilevante salto di qualit\u00e0.\nNel gennaio del 2002, viene commercializzato \"Cool Edit Pro 2.0\". Cool Edit \u00e8, adesso, un sofisticato studio di registrazione, con le seguenti novit\u00e0:\nAdobe Audition.\nNel maggio del 2003, Adobe acquista le tecnologie di Syntrillium. Nell'agosto dello stesso anno, Adobe pubblica Adobe Audition versione 1.0, che ufficializza la conversione del software Cool Edit Pro in un prodotto della Creative Suite Production Studio.\nAdobe Audition 1.0 \u00e8 Cool Edit Pro 2.1 sotto il marchio Adobe, quindi l'interfaccia e le varie funzioni sono praticamente inalterate, ad esclusione, ovviamente, di tutto ci\u00f2 che concerne il passaggio di propriet\u00e0 da Syntrillium ad Adobe.\nIl primo upgrade reale si avr\u00e0 con Adobe Audition 1.5, la quale versione apporter\u00e0 una serie di rilevanti modifiche, non tanto sull'interfaccia (rimasta praticamente invariata), quanto su una serie di funzioni, di tecnologie ed ulteriori semplificazioni. Queste le modifiche pi\u00f9 rilevanti:\nNel gennaio del 2006, viene finalmente pubblicata la versione 2.0, che segna la pi\u00f9 importante evoluzione del software e la perfetta integrazione con gli altri programmi della suite multimediale. Una evoluzione che ha richiesto anche un cambio dell'interfaccia grafica, semplice ed intuitiva come quella nata ai tempi della Syntrillium, moderna e professionale in linea con le produzioni Adobe. Queste, le modifiche pi\u00f9 rilevanti:\nNel settembre del 2007 esce Adobe Audition 3; non \u00e8 inclusa in alcuna delle versioni della Adobe Creative Suite, dove \u00e8 stato sostituito da Adobe Soundbooth, ma \u00e8 disponibile come prodotto indipendente. Sebbene sia sostituito in parte da Soundbooth. Nel 2015 viene resa pubblica la versione Creative Cloud di Audition, Audition CC 2015, attualmente ultima versione. Audition resta un programma in sviluppo, a differenza di altri prodotti, come Adobe GoLive, non pi\u00f9 in produzione.\nRegistrazione audio e multitraccia.\nPer definizione, Adobe Audition \u00e8 un software di audio-editing per la registrazione multitraccia su hard disk. Per questo motivo, sin dalle origini, il programma \u00e8 costituito da due ambienti integrati: quello dedicato alla manipolazione della singola traccia audio (quindi come semplice strumento di editing di un file audio) e quello dedicato alla composizione multitraccia. Fino alla versione 1.5, il passaggio dall'uno all'altro ambiente avveniva semplicemente cliccando su un grosso pulsante in alto a sinistra. Nella versione 2.0, al seguito del rifacimento del design, il suddetto bottone \u00e8 stato eliminato e sostituito da uno pi\u00f9 piccolo in un'apposita barra. Inoltre, \u00e8 stato aggiunto un nuovo ambiente, quello dedicato alla masterizzazione su CD.\nRegistrazione e modifica audio (Audio editing).\nIn questo ambito, Adobe Audition diventa un potentissimo strumento per registrare e modificare una traccia audio. Le versioni fino alla 1.5 erano dotate di numerosi filtri (dapprima i classici filtri DSP e DirectX, poi i pi\u00f9 innovativi VST e ReWire), utili strumenti per copiare, incollare, tagliare in tempo reale e svariati tool per il controllo e la conversione dei flussi audio. La versione 2.0 non solo ha aumentato il numero e la qualit\u00e0 di quanto citato, ma ha aggiunto degli elementi altamente professionali, in particolare quelli per la gestione delle frequenze e degli istogrammi (molto importanti per chi produce e distribuisce musica).\nRegistrazione multitraccia (Hard Disk Multitrack Recording).\nPer poter produrre una canzone \u00e8 necessario registrare ogni singolo strumento separatamente, in modo da poterne gestire volume e frequenze in modo indipendente. Prima dell'avvento delle tecnologie digitali, questo avveniva attraverso dei multitraccia analogici, stazioni di lavoro molto grandi e colme di leve, pulsanti e rotelle. I costi si aggiravanano a decine di milioni di Lire ed era richiesta una notevole conoscenza della strumentazione. Con l'avvento dei computer, tutto si \u00e8 enormemente semplificato attraverso i software e la registrazione su hard disk. Oggi, grazie alle enormi capacit\u00e0 dei supporti di memoria e alla potenza dell'hardware, la registrazione multitraccia \u00e8 diventata alla portata di tutti.\nIn questo ambito, Adobe Audition (e prima Cool Edit Pro) rappresenta una nuova era per la registrazione e la composizione musicale. Adobe Audition offre, quindi, tutti gli strumenti per la composizione multitraccia: tracce indipendenti illimitate, ognuna con caratteristiche totalmente configurabili.\nVersioni.\nSegue l'elenco delle versioni del programma, corredato di informazioni e immagini secondo le categorie:"}
{"id": "125727", "revid": "124656563", "url": "https://it.wikipedia.org/wiki?curid=125727", "title": "Uomo nero", "text": "L\u2019uomo nero, spesso identificato con la figura del Babau, \u00e8 una creatura leggendaria, un essere amorfo, cattivo e oscuro presente nella tradizione di vari paesi. In Russia \u00e8 noto come \"Buka\", in Ungheria \u00e8 noto come \"Mumus\" o \"Bubus\", nell'area tedesca come \"Butzemann\", negli Stati Uniti d'America \u00e8 conosciuto come \"boogeyman\" (scritto anche \"bogeyman\", \"boogyman\" o \"bogyman\"). Nei paesi ispanofoni tale figura \u00e8 conosciuta col nome di \"El Coco\". Nei paesi francofoni \u00e8 invece noto come \"croquemitaine\".\nOrigine e etimologia.\nFolclore italiano.\nL'uomo nero \u00e8 un demone o uno spirito, ha l'aspetto di un uomo o di un fantasma ma nero, in alcune regioni, come la Valle d'Aosta, non ha gambe e dalla vita in gi\u00f9 sfuma in una punta. Tuttavia esso si manifesta anche in altre forme in base a come vuole catturare la propria vittima.\nFino al XX secolo la sua figura veniva accennata ai bambini che alla sera non volevano dormire; li si minacciava, infatti, di chiamare l'uomo nero nel caso non avessero chiuso gli occhi e non si fossero addormentati come i parenti volevano. Come la maggior parte delle creature oscure, legate alle tenebre, l'uomo nero teme la luce a cui \u00e8 vulnerabile e non pu\u00f2 accedere ai luoghi dove essa regna, i bambini hanno spesso l'abitudine di tenere una luce accesa in camera quando dormono proprio per tenerlo lontano fino a quando non arriva la luce del giorno.\nNel sud Italia ed in particolare in Puglia \u00e8 spesso usato invece \"vecchio col sacco\", un fantasma con i compiti simili al tradizionale uomo nero, anche se a volte anche gli spiriti dispettosi della casa (l'A\u00f9re o Av\u00f9rie, o lo Scazzamurrhieddru o Scazzamurrill), mentre in Sardegna \u00e8 noto come \"mommottu\", \"mommotti\" o anche \"bobotti\", forse legato alla figura tradizionale dei Mamuthones.\nIn Lombardia, in particolare a Milano e a Pavia l'uomo nero ha l'aspetto di un fantasma nero con tratti umani, con la peculiarit\u00e0 di possedere delle piccole corna al capo simili a quelle di una capra ma rivolte in avanti.\nFilastrocche.\n\"Ninna nanna, ninna oh,\"\n\"questo bimbo a chi lo do?\"\n\"Lo dar\u00f2 alla Befana\"\n\"che lo tiene una settimana.\"\n\"Lo dar\u00f2 all'Uomo Nero\"\n\"che lo tiene un anno intero.\"\n\"Lo dar\u00f2 all'Uomo Bianco\"\n\"che lo tiene finch\u00e9 \u00e8 stanco.\"\n\"Lo dar\u00f2 al Saggio Folletto\"\n\"che lo renda Uomo perfetto!\"\n\"Ninna nanna, ninna oh,\"\n\"questo bimbo a chi lo do?\"\n\"Se lo do alla Befana,\"\n\"se lo tiene una settimana.\"\n\"Se lo do all'uomo nero,\"\n\"se lo tiene un anno intero.\"\n\"Se lo do al Bambin Ges\u00f9,\"\n\"se lo tiene e non ce lo d\u00e0 pi\u00f9.\"\n\"Ninna nanna, ninna oh,\"\n\"questo bimbo a chi lo do?\"\n\"Se lo do alla Befana,\"\n\"se lo tiene una settimana.\"\n\"Se lo do all'uomo nero,\"\n\"se lo tiene un anno intero.\"\n\"Se lo do al gatto mammone\"\n\"me lo mangia in un boccone.\"\n\"Ninna nanna, ninna oh,\"\n\"questo bimbo a chi lo do?\"\n\"Ninna nanna, ninna oh,\"\n\"questo bimbo lo terr\u00f2.\"\n\"Ninna nanna, ninna oh,\"\n\"questo bimbo a chi lo do?\"\n\"Lo do all'uomo nero\"\n\"che lo tiene un anno intero.\"\n\"Lo do al diavoletto\"\n\"che lo tiene un mesetto.\"\n\"Lo do al nonno\"\n\"che gli fa fare un bel sonno.\"\n\"Lo do al principino\"\n\"che gli fa fare un sonnellino.\"\n\"Lo do a paperino\"\n\"che gli regala un cappellino.\"\n\"Ninna nanna ninna oh\"\n\"questo bel bimbo a chi lo do\"\n\"lo dar\u00f2 all'uomo nero\"\n\"che lo tiene un mese intero.\"\n\"Ninna nanna ninna oh\"\n\"questo bel bimbo a chi lo do\"\n\"lo dar\u00f2 alla befana\"\n\"che lo tiene una settimana.\"\n\"Ninna nanna ninna oh\"\n\"questo bel bimbo a chi lo do\"\n\"lo dar\u00f2 alla regina\"\n\"che lo tiene una mattina.\"\nNinna nanna ninna oh,\nQuesto bimbo a chi lo do?\nLo dar\u00f2 alla Befana che lo tiene una settimana, lo dar\u00f2 all'uomo nero che lo tiene un giorno intero, lo dar\u00f2 alla sua mamma che gli canta una ninna nanna.\nFolclore americano.\nPer spaventare i bambini e impedire loro di fare azioni avventate e non alzarsi per girovagare durante la notte, i genitori parlavano loro del Boogeyman. Numerose sono le canzoncine presenti negli Stati Uniti in merito a questo personaggio degli incubi.\nIl nome \"Boogeyman\" deriva, probabilmente, dalla parola inglese \"Bogman\" usata per indicare uomini che, banditi dalle loro comunit\u00e0 erano costretti a rifugiarsi nelle torbiere, territori paludosi non reclamati da nessuno, in inglese \"Bogs\". Tali terreni, molto diffusi in Inghilterra, sono invece alquanto rari negli Stati Uniti, soprattutto nelle colonie originali, pertanto l'espressione cess\u00f2 di essere comprensibile e si deform\u00f2 in \"Boogeyman\".\nUn'altra interpretazione la fa derivare dai \"bogie\", spiriti meschini che vivrebbero nell'ombra. Tali creature possono trovarsi nei granai, nelle cantine e in tutti quei luoghi polverosi dove la gente tiene le cose che non vuole buttare via.\nFolclore ispanico.\nDiffuso in New Mexico, Colorado, America Latina e Spagna, l'uomo nero (o meglio ancora \"El Coco\") \u00e8 raffigurato come uno spirito antropomorfo con una testa di zucca ed interessato a rapire i bambini disubbidienti.\nIl nome Coco \u00e8 derivabile dalla parola spagnola \"coco\" (testa).\nLa parola coco per\u00f2 indica anche il cocco: si dice che tale omonimia sia attribuibile ai marinai di Vasco da Gama, ai quali tale frutto esotico ricordava la fantomatica creatura leggendaria.\nFolclore germanico.\nIl \"Butzemann\" della tradizione tedesca \u00e8 simile a un coboldo. Un'altra figura importante del folclore germanico \u00e8 il Krampus.\nI Krampus sono diavoli che accompagnano San Nicola nella sfilata di Natale nell'area di lingua tedesca (Austria, Baviera, Slovacchia, Repubblica Ceca, Slovenia, Ungheria, alcune parti della Croazia e Liechtenstein). Secondo la tradizione, San Nicola ha addomesticato i Krampus e li ha resi suoi servitori; al tempo stesso per\u00f2 i Krampus circolano con una frusta e un sacco, con il quale sono pronti a catturare e rapire i bambini cattivi. Per questo motivo anche fuori dal tempo di Avvento, i genitori solevano minacciare il bambino disubbidiente che rischiava di farsi rapire da un Krampus.\nFolclore francese e francofono.\nIl \"Croquemitaine\" (lett. \"mangiaguanti\") \u00e8 una figura maligna dai tratti somatici non definiti, che mangia il naso e le mani congelandole con il freddo. L'espressione \"Croquemitaine\" risale all'inizio dell'Ottocento: Collin de Plancy vi consacra un articolo nel suo \"Dictionnaire infernal\" (1818), con un rinvio alla voce \"Babau\". \"Babau\" (o \"Babaou\", \"barbaou\", \"barbeu\") \u00e8 il nome usato ancora oggi in molte regioni della Francia, mentre in Canada si usa pi\u00f9 \"Babou\". \nCollin de Plancy lo descrive come \"una specie di orco o di fantasma con cui le nutrici del Sud della Francia minacciano i bambini piccoli, cos\u00ec come le nutrici di Parigi spaventano i bambini con il Croquemitaine\". A differenza di altre figure, come il \"P\u00e8re Fouettard\" che accompagna San Nicola a Natale frustando i bambini cattivi, il Croquemitaine e il Babau non sono strettamente associati al Natale e non si limitano a frustrare. Invece, scrive Collin de Plancy \"mangiano i bambini cattivi con l'insalata\".\nIl folclore francese ha numerose denominazioni per questa figura. In Guascogna si parla del \"came-cruse\" (o \"cama crusa\", gamba cruda) descritto come una gamba nuda con un occhio sul ginocchio. In altre regioni i nomi sono davvero disparati: \"le bonhomme au sac\" (l'uomo col sacco), \"l'homme aux dents rouges\" (l'uomo dai denti rossi), mentre in Alsazia si usava dire \"lo Svedese\" (\"der Schwed\"), probabile memoria della Guerra dei Trent'anni. Altre figure sono particolarmente legate ai pericoli lungo i corsi d'acqua e i pozzi: \"Marie Grouette\" e \"M\u00e8re Tire-Bras\" (madre che tira per le braccia) strattonavano l'una nel fiume, l'altra nel pozzo i bambini che si sporgevano troppo.\nInfluenza culturale.\nCome personaggio appare in diversi romanzi, racconti e film."}
{"id": "125729", "revid": "767487", "url": "https://it.wikipedia.org/wiki?curid=125729", "title": "Moto browniano geometrico", "text": "Il moto browniano geometrico (a volte detto moto browniano esponenziale) \u00e8 un processo stocastico in tempo continuo in cui il logaritmo della quantit\u00e0 variabile nel tempo segue un moto browniano, o, forse pi\u00f9 precisamente, un processo di Wiener. Il processo \u00e8 ritenuto appropriato per modellizzare alcuni fenomeni dei mercati finanziari. In particolare, \u00e8 usato nell'ambito dell'option pricing, in quanto una quantit\u00e0 che segue un moto browniano geometrico pu\u00f2 assumere soltanto valori maggiori di zero, il che riflette la natura del prezzo di un'attivit\u00e0 finanziaria.\nDescrizione formale del processo.\nUn processo stocastico segue un moto browniano geometrico se soddisfa la seguente equazione differenziale stocastica (SDE):\ndove formula_2 \u00e8 un processo di Wiener, o moto browniano standard, e formula_3 (\"drift percentuale istantaneo\") e formula_4 (\"volatilit\u00e0 percentuale istantanea\") sono costanti reali.\nL'equazione ha una soluzione analitica nella forma:\nLa variabile casuale formula_6 ha distribuzione normale con valore atteso formula_7 e varianza formula_8.\nSoluzione della SDE.\nLa correttezza della soluzione sopra indicata pu\u00f2 essere verificata applicando il lemma di It\u014d, come segue. Sia formula_9; poich\u00e9:\napplicando il lemma di It\u014d si ha:\nIntegrando ambo i membri della relazione sopra si ottiene:\nSostituendo formula_13 e risolvendo si ha la soluzione cercata."}
{"id": "125731", "revid": "148107", "url": "https://it.wikipedia.org/wiki?curid=125731", "title": "Processo di Wiener", "text": "In matematica, un processo di Wiener, conosciuto anche come moto browniano, \u00e8 un processo stocastico gaussiano in tempo continuo con incrementi indipendenti, usato per modellizzare il moto browniano stesso e diversi fenomeni casuali osservati nell'ambito della matematica applicata, della finanza e della fisica. \u00c8 uno dei processi di L\u00e9vy meglio conosciuti.\nIl processo di Wiener ricopre un ruolo importante anche in matematica pura, dove diede vita allo studio della martingala a tempo continuo, che risult\u00f2 fondamentale per la descrizione e la modellizzazione di processi stocastici pi\u00f9 complessi. Per questo, questo tipo di processo ricopre un ruolo vitale nel calcolo stocastico, nei processi di diffusione e anche nella teoria del potenziale.\nIn matematica applicata, il processo di Wiener \u00e8 usato per rappresentare l'integrale del rumore bianco gaussiano; ed \u00e8 molto utile come modello del rumore in ingegneria elettronica, nella teoria dei filtri e per rappresentare gli ingressi sconosciuti nella teoria dei controlli.\nDefinizione.\nUn processo di Wiener formula_1 \u00e8 caratterizzato dalle seguenti condizioni:\nPropriet\u00e0.\nDalla definizione segue che, per ogni formula_14, la variabile aleatoria formula_1 ha legge gaussiana formula_16. Da questo fatto possono essere ricavate le seguenti propriet\u00e0:\nMassimo e minimo.\nSia formula_30 il massimo raggiunto dal moto browniano nell'intervallo formula_31. La densit\u00e0 di probabilit\u00e0 incondizionata di formula_32 \u00e8 data da:\nIl valore atteso del massimo \u00e8:\nSe invece formula_35 \u00e8 il minimo raggiunto dal moto browniano in formula_31, per simmetria dello stesso la densit\u00e0 di probabilit\u00e0 incondizionata di formula_37 \u00e8 data da:\nIl valore atteso del minimo \u00e8: \nPropriet\u00e0 di scaling.\nSe formula_1 \u00e8 un moto browniano, allora\nRegolarit\u00e0 delle traiettorie.\nIl moto browniano \u00e8 continuo quasi certamente per definizione. Se si elimina questa condizione dalla sua caratterizzazione, si ottiene un processo non necessariamente continuo. Utilizzando il teorema di continuit\u00e0 di Kolmogorov si pu\u00f2 per\u00f2 dimostrare che questo processo ha comunque una versione continua quasi certamente. In questo senso, la condizione di continuit\u00e0 seleziona proprio questa versione.\nUtilizzando lo stesso teorema, si dimostra anche che quasi certamente ogni traiettoria del moto browniano \u00e8 holderiana di esponente formula_52 solo per formula_53.\nPur essendo continua su tutto il proprio dominio, la traiettoria del moto browniano non \u00e8 derivabile in nessun punto.\nComportamento asintotico.\nLa legge del logaritmo iterato afferma che, se formula_1 \u00e8 un moto browniano, allora \nPropriet\u00e0 di martingala.\nIl processo di Wiener \u00e8 una martingala. Pi\u00f9 in particolare, se formula_1 \u00e8 un processo di Wiener e formula_57 \u00e8 un polinomio che soddisfa\nallora formula_59 \u00e8 una martingala.\nDifferenziale del processo di Wiener.\nSe si considera il processo di Wiener in corrispondenza di un lasso di tempo sufficientemente piccolo si ottiene l'incremento infinitesimo di tale processo nella forma\nformula_60 (1)\nla quale pu\u00f2 scriversi come \nformula_61\nTale processo non \u00e8 a variazione limitata, e per questo non risulta differenziabile nell'ambito dell'analisi classica. Infatti la precedente tende ad infinito al tendere a zero dell'intervallo formula_62.\nAccantonati in parte gli strumenti dell'analisi classica, il differenziale del processo di Wiener pu\u00f2 essere comunque definito in senso stocastico.\nInfatti, essendo la varianza di tale processo formula_63 ed essendo il valore atteso di tale processo nullo formula_64 si ha che la media quadratica del processo di Wiener coincide con il tempo trascorso, ovvero formula_65.\nIn base a ci\u00f2 possiamo definire il differenziale di un processo di Wiener tramite il differenziale della media quadratica di tale processo.\nOvvero il differenziale di formula_66 rispetto al tempo \u00e8 formula_67 in quanto il differenziale di formula_68 \u00e8 formula_62.\nIn altre parole \"il differenziale di un processo di Wiener \u00e8 quel processo la cui media quadratica coincide con il differenziale della media quadratica del processo di Wiener da differenziare\".\nIn base a quanto sopra esposto si pu\u00f2 definire il differenziale di un processo di Wiener con la formula\nformula_71\nla quale, confrontata con la (1), mostra che secondo l'approccio stocastico formula_72 coincide proprio con formula_67, e sussistono le propriet\u00e0 formula_74 ed formula_75.\nIn termini meno formali il differenziale del processo di Wiener non \u00e8 altro che un processo di Wiener considerato in un lasso di tempo infinitesimo.\nUn'interessante propriet\u00e0 del processo di Wiener \u00e8 l'approssimativa non stocasticit\u00e0 del fattore formula_76 al tendere a zero del fattore temporale formula_62."}
{"id": "125737", "revid": "1516566", "url": "https://it.wikipedia.org/wiki?curid=125737", "title": "Orlando", "text": ""}
{"id": "125738", "revid": "1543377", "url": "https://it.wikipedia.org/wiki?curid=125738", "title": "Disintermediazione", "text": "La disintermediazione \u00e8 il fenomeno di riduzione dei flussi intermediati. Composto dal prefisso latino e greco \"\u201cdis\u201d\" che indica tradizionalmente ci\u00f2 che viene separato, la parola indica ogni processo di rimozione della figura dell'intermediario, ossia colui che ha la funzione di intercedere tra due o pi\u00f9 attori sociali per facilitare il raggiungimento di un accordo.\nDisintermediazione e vari settori economici.\nSebbene utilizzato in vari campi, il termine ha conosciuto la sua diffusione nel settore dell'economia e finanza dei primi anni Ottanta, con il ridimensionamento dell'attivit\u00e0 di intermediazione degli istituti di credito, a causa della contrazione dei depositi bancari. In quegli anni, sono iniziate ad emergere forme di risparmio come azioni, fondi comuni, titoli atipici, gestioni fiduciarie, assicurazioni vita e, in modo particolare, titoli di Stato alternative alle tradizionali passivit\u00e0 bancarie e al conseguente drenaggio di fondi dal sistema creditizio. La disintermediazione dei circuiti bancari ha innescato nelle banche un profondo ripensamento della natura delle proprie attivit\u00e0 e, conseguentemente, delle proprie strutture organizzative, oltre che un arricchimento qualitativo di capacit\u00e0 e risorse professionali. Ne \u00e8 scaturito l'affiancamento alle tradizionali attivit\u00e0 di banca commerciale di un mix di servizi a elevato valore aggiunto, aventi contenuto consulenziale e innovativo (servizi relativi alla sottoscrizione, al collocamento e alla negoziazione di titoli per conto della clientela ecc., meglio noti come servizi di investment banking.\nIn ambito di economia generale la disintermediazione rappresenta infatti la rimozione o l'esclusione degli intermediari in una catena di fornitura in relazione ad una transazione o ad una serie di operazioni. In passato le difficolt\u00e0 di comunicazione e di spostamento delle merci rendevano necessaria la presenza di intermediari tra il produttore di un bene e il consumatore finale; al giorno d'oggi, nella maggioranza dei settori, questo non \u00e8 pi\u00f9 vero, in quanto il consumatore finale \u00e8 in grado di raggiungere in tempo reale il produttore. Invece di passare attraverso i canali di distribuzione tradizionale, che prevedono un certo tipo di intermediari, come ad esempio i grossisti, le aziende possono rapportarsi direttamente con i clienti attraverso altri strumenti, come ad esempio internet. La disintermediazione pu\u00f2 diminuire il costo del servizio clienti e pu\u00f2 consentire al produttore di aumentare i margini di profitto eliminando distributore e rivenditori.\nOrigini e storia del concetto.\nIl termine disintermediazione pu\u00f2 essere direttamente collegato al libro, in un certo senso profetico, \"The Next Economy\", scritto nel 1983 da Paul Hawken\nuno studioso molto impegnato sul fronte del rapporto fra commercio e ambiente. Secondo Hawken, il termine disintermediazione trova origine nel 1967 in riferimento al settore finanziario e del banking per indicare l'eliminazione dell'intermediazione bancaria tra soggetti erogatori di prestiti e soggetti interessati ad acquisirli. In termini pi\u00f9 generali, con tale termine si alludeva all'insieme dei processi attraverso i quali i consumatori potevano gestire direttamente gli investimenti finanziari in titoli, piuttosto che lasciare i propri soldi in conti di risparmio. L'idea di Hawken era che le nuove tecnologie consentissero agli utenti di svolgere autonomamente tutta una serie di attivit\u00e0 che di solito richiedevano figure di mediazione, legate in particolare alla distribuzione e alla vendita di beni e servizi.\nDa quel momento, quindi, con disintermediazione si \u00e8 intesa l'eliminazione di intermediari dal processo di acquisizione di beni e servizi, in modo che l'offerta e la domanda possano incontrarsi direttamente, senza alcuna mediazione di sorta. Ad ogni modo, il termine non raggiunse un grande utilizzo sino agli anni Novanta, in occasione dello sviluppo di Internet. Internet, difatti, porta al moltiplicarsi delle situazioni di disintermediazione: dall'acquisto di beni e servizi alla diffusione del sapere per giungere, infine, alla rappresentanza politica. Il concetto di disintermediazione acquisisce particolare rilevanza nell'ambito del lavoro sociale del web 2.0.\nImpatto di Internet sulla disintermediazione.\nLa disintermediazione ha acquisito un nuovo significato con l'avvento del mercato virtuale. I venditori dei market place virtuali come Amazon, ad esempio, creano piattaforme in cui mettono in contatto direttamente acquirente e venditori, eliminando completamente le figure degli intermediari. Esempi di aziende che applicano i sistemi di disintermediazione includono Dell e Apple, che vendono molti dei loro prodotti direttamente ai consumatori bypassando cos\u00ec le catene di vendita tradizionali. Il successo delle societ\u00e0 come Amazon, eBay, E-trade e molte altre hanno generato il fenomeno della disintermediazione. La consegna diretta di prodotti e servizi ha messo in crisi molti produttori e rivenditori. Le trasformazioni nel campo degli acquisti e dei consumi hanno dato vita a numerose realt\u00e0 del web che applicano meccanismi di disintermediazione: da Spotify a Airbnb; da Uber ai recenti fenomeni del car sharing.\nIl Dodicesimo Rapporto CENSIS uscito nel 2015 dedicato proprio al fenomeno della disintermediazione digitale in Italia sostiene che, nonostante la crisi finanziaria ed economica che ha colpito il Paese, si \u00e8 assistito a un boom di smartphone e connessioni mobili. Ci\u00f2 \u00e8 avvenuto proprio grazie al potere di disintermediazione garantito dai media digitali connessi in rete che ha significato un risparmio netto finale nel loro bilancio personale e familiare. Usare internet per informarsi, per prenotare viaggi e vacanze, per acquistare beni e servizi, per guardare film o seguire partite di calcio, per entrare in contatto con le amministrazioni pubbliche o svolgere operazioni bancarie, ha significato spendere meno soldi, o anche solo sprecare meno tempo: in ogni caso, guadagnare qualcosa. Gli utenti italiani si servono sempre di pi\u00f9 di piattaforme telematiche e di provider che consentono loro di superare le mediazioni. Si sta sviluppando cos\u00ec una economia della disintermediazione digitale che sposta la creazione di valore da filiere produttive e occupazionali tradizionali in nuovi settori. Gli ambiti maggiori colpiti dai processi di disintermediazione riguardano: viaggi e delle vacanze, acquisto di prodotti sul web, informazione e fruizione di contenuti culturali.\nSecondo il Rapporto CENSIS, la disintermediazione impatta sui consumi mediatici tradizionali, innestando una serie di processi di cambiamento che coinvolgono in maniera preponderante le fasce pi\u00f9 giovani di et\u00e0: a) personalizzazione dei palinsesti televisivi generalisti, grazie alla possibilit\u00e0 di costruirsi una propria programmazione tra siti online delle emittenti tv, YouTube, streaming e download pi\u00f9 o meno legale dei programmi; b) moltiplicazione dei messaggi radiofonici su pi\u00f9 canali grazie alla diffusione del cosiddetto \"modello Spotify\" che ha trasformato le radio in playlist; c) nuova gerarchia delle fonti di informazione, per cui tra i pi\u00f9 giovani al primo posto si colloca Instagram al secondo posto Google e solo al terzo posto compaiono i telegiornali, con YouTube che non si posiziona a una grande distanza e comunque viene prima dei giornali radio, tallonati a loro volta dalle app per smartphone.\nEsempi di applicazione.\nTurismo.\nUno dei settori che ha maggiormente subito i processi di disintermediazione \u00e8 quello turistico. Al giorno d'oggi, gli utenti del web hanno accesso ad una moltitudine di informazioni, che permette loro di assemblare i vari servizi turistici e costruirsi una propria esperienza di viaggio in maniera completamente indipendente. Se ci\u00f2 ha messo in crisi il ruolo della distribuzione turistica tradizionale, allo stesso tempo, la disintermediazione ha fatto emergere nuovi attori sociali come i portali turistici e gli aggregatori di informazioni quali TripAdvisor, Booking, Trivago, Expedia, Momondo - capaci di avvicinare efficacemente l'offerta alle esigenze espresse dalla domanda turistica, ma creando non pochi problemi ai piccoli operatori legati maggiormente al territorio e all'imprenditorialit\u00e0 locale.\nIl processo di disintermediazione in campo turistico \u00e8 determinato da due fenomeni: la vendita diretta e i canali alternativi. Mentre in passato il prodotto turistico era proposto per corrispondenza o in maniera telefonica, negli ultimi anni, grazie alla Rete, esso viene presentato in maniera diretta al cliente finale. Un operatore ha la possibilit\u00e0 di scegliere se distribuire il proprio prodotto in maniera tradizionale o trasferire il suo business su Internet. Il fenomeno della disintermediazione, quindi, non si esprime solo attraverso l'eliminazione di un intermediario tradizionale dal circuito di distribuzione. La disintermediazione diventa piuttosto sinonimo di \u201cmulticanalit\u00e0\u201d poich\u00e9 le strade che pu\u00f2 compiere il prodotto turistico per raggiungere il consumatore finale sono molteplici.\nAlcuni studiosi hanno evidenziato come la diffusione di tecnologie dell'Information Communication Technology (ICT) abbiano creato un nuovo spazio turistico multiforme e variegato per il settore del turismo che permette ai clienti finali di essere raggiunti direttamente dalle imprese, bypassando le tradizionali agenzie di viaggio al dettaglio.\nMusica.\nUn altro settore ad essere investito dal fenomeno della disintermediazione \u00e8 il comparto musicale che viene travolto dalla pirateria e dall'ascolto online, con pesanti conseguenze sugli utili delle compagnie discografiche e drammatici tagli dell'occupazione. La musica sganciandosi dal suo supporto materiale (musicassetta, vinile e CD) si apre a logiche distributive e di fruizione diverse. Napster \u00e8 la prima piattaforma di condivisione che attraverso logiche \"peer-to-peer\" apre a nuove prospettive di circolazione della musica ma verr\u00e0 chiusa per violazione del copyright. Oggi sono disponibili sistemi distributivi on demand di mercato come iTunes e Spotify che hanno modificato le pratiche di acquisto e di ascolto della musica attraverso il digitale. \nEditoria.\nAltro settore investito dalla disintermediazione \u00e8 quello dell'editoria libraria che, a seguito dell'irrompere dell'ebook sta vivendo una fase di profonda ristrutturazione. Oggi piattaforme tecnologiche come la libreria di libri digitali BookRepublic permettono una relazione pi\u00f9 diretta tra autori e pubblico che mette in crisi il tradizionale ruolo dei distributori che portavano i prodotti fino ai punti vendita presenti sul territorio. Allo stesso tempo, il fenomeno self-publishing affida sempre pi\u00f9 all'autore la responsabilit\u00e0 di gestire l'intero processo produttivo e di distribuzione per costruire un prodotto culturale di qualit\u00e0 e che sia visibile a partire dai luoghi di circolazione e diffusione.\nAcquisti.\nUno degli effetti maggiori della disintermediazione \u00e8 l'abbattimento dei costi, dovuti alla mancanza dei rincari che ciascun intermediario applica sul valore della merce. Un esempio italiano di abbattimento dei costi \u00e8 quello di Cortilia, nata in Lombardia nel 2013 come mercato virtuale che porta a casa dei clienti, che ordinano on-line, frutta e verdura prodotta dall'azienda agricola pi\u00f9 vicina al luogo di consegna. Salta l'intermediazione grazie al Web. Il fenomeno che la include \u00e8 il farmers market, nato a New York, dove se ne contano oltre 170, ma si \u00e8 ormai diffuso in Italia, tanto che Coldiretti ha costituito una fondazione, Campagna Amica, con cui sono stati attivati 8392 punti vendita.\nGiornalismo.\nLa disintermediazione riguarda anche il mondo dell'informazione e del giornalismo, come testimonia la crisi delle tradizionali figure professionali del giornalista e dell'editore che hanno prodotto un calo consistente delle tirature e vendite, sia a livello di periodici che di quotidiani. Secondo molti studiosi, la figura dei giornalisti \u00e8 sempre meno indispensabile, perch\u00e9 il giornalismo partecipativo reso possibile da blog e social network \u00e8 pi\u00f9 capillare e \u2013 grazie ai meccanismi di verifica diffusa dell'informazione \u2013 perfino pi\u00f9 affidabile. La Rete favorisce la nascita di nuove figure come gli user distributed content, ossia individui non professionisti che valutano, selezionano e fanno circolare determinati contenuti. Questa attivit\u00e0, definita social media curation, consiste nel filtrare, selezionare e curare editorialmente il contenuto informativo che si trova sul web, individuando le informazioni migliori, pi\u00f9 pertinenti su temi specifici e con un alto grado di reputazione online in modo da mettere a fuoco un particolare punto di vista su un tema specifico. Lo dimostra il caso di Claudia Vago - @tigella su Twitter - che, dopo aver curato i flussi dell'evento Occupy Wall Street per pi\u00f9 di un anno, ha deciso di recarsi a Chicago per produrre in prima persona materiali multimediali. Per questo ha lanciato l'azione di crowdfunding #occupywallstreet, in modo da trovare finanziamenti per farsi sostenere nel viaggio, nel soggiorno e nei costi dei materiali di produzione.\nPolitica.\nFacendo riferimento alla crisi delle forme tradizionali di rappresentanza, l'irruzione sulla scena politica del web dei social network ha delegittimato i partiti tradizionali, mettendone radicalmente in discussione sia il ruolo sia l'identit\u00e0. Nel frattempo, sono sorti nuovi attori della rappresentanza, legittimati proprio dalla rete. Il modello di (post-)partito proposto dal Movimento 5 Stelle deriva dell'emergere di un bisogno che si esprime attraverso un insieme di pratiche partecipative che non sempre portano ad influire direttamente sulle decisioni politiche ma che vedono nei cittadini la possibilit\u00e0 di partecipare in modo pi\u00f9 o meno diretto ad una \u201cvigilanza critica nei confronti del potere\u201d. \u00c8 qui che si sperimentano le forme di disintermediazione della politica ed una crescita di orizzontalit\u00e0, unitamente ad una facilit\u00e0 di partecipazione, spesso suggerita dalle stesse strutture politiche attraverso la costruzione di profili Twitter, pagine Facebook, siti commentabili ed iniziative di discussione online o di sondaggi in tempo reale. Un ulteriore esempio \u00e8 fornito dal Partido X-Partido del futuro: \"l'unico partito che non ti vuole rappresentare\". Quest'ultimo propone una formazione senza leader che, ispirandosi al modello di democrazia partecipativa di Porto Alegre, propone quattro punti fondamentali: referendum, voto permanente, wikigoverno e trasparenza. Ci\u00f2 che accomuna questi movimenti \u00e8 l'uso massiccio della rete, in alternativa ai tradizionali media verticali come la stampa e le televisioni. In particolare, Twitter costituisce la principale piattaforma di disintermediazione, in quanto consente ai cittadini di sviluppare una vigilanza critica nei confronti del potere, pur senza poter influire sui processi decisionale.\nUn ulteriore effetto della disintermediazione riguarda la presidenzializzazione della politica, ossia il consolidamento di prassi politiche che contribuiscono a determinare la centralit\u00e0 del capo di governo. Ci\u00f2 si traduce in una continua copertura mediatica delle iniziative di governo che vengono sistematicamente declinate come azioni del capo di governo, il quale si rivolge direttamente ai cittadini superando e mettendo da parte il ruolo di mediatori, tradizionalmente affidato ad altre figure politiche, sociali e istituzionali. Il caso italiano di disintermediazione della politica pi\u00f9 recente \u00e8 quello di Matteo Renzi che utilizza spesso i social media come piattaforma per rivolgersi direttamente ai cittadini in quanto capo di governo. Un esempio significativo avviene il 5 aprile 2016, quando il Presidente del Consiglio lancia una diretta di oltre un'ora su Facebook, e in contemporanea su Twitter, in cui risponde direttamente alle domande poste da cittadini, utilizzando l'hashtag #matteorisponde. In questo caso la disintermediazione \u00e8 ulteriormente accentuata dal fatto che viene superata anche la figura intermediaria del giornalista.\nReintermediazione.\nLa reintermediazione pu\u00f2 essere definita come la reintroduzione di un intermediario tra gli utenti finali ossia i consumatori e un produttore. La progressiva diffusione del commercio elettronico ha sollevato un intenso dibattito sull'evoluzione delle funzioni d'intermediazione e sul loro permanere quali caratteristiche strutturali nei mercati elettronici. Mentre secondo alcuni l'introduzione delle nuove tecnologie avrebbero condotto ad una definitiva scomparsa dei processi di intermediazione, altri esperti hanno sostenuto che, in realt\u00e0, Internet ricrea nuove figure e ruoli d'intermediazione, a diversa intensit\u00e0 di funzione commerciale, inseriti in diversi punti del canale, come Amazon, eBay o TripAdvisor. Queste nuove figure di intermediari sono state definite da John Hagel III e Marc Singer nel loro libro \"Net Worth\" con il neologismo di Infomediari. L'infomediario \u00e8 ogni attore sociale e economico che all'interno della Rete gestisce il flusso di informazioni (come ad esempio i dati dei consumatori, le abitudini d'acquisto, la disponibilit\u00e0 delle merci presso i fornitori) con l'obiettivo di facilitare l'incontro tra domanda e offerta di prodotti e servizi. Da un lato l'infomediario consente ai clienti di ovviare al problema dell'overload informativo, offrendogli ricerche mirate sulla base dei loro interessi di acquisto; dall'altro, l'infomediario consente alle aziende di avere accesso ai dati e alle abitudini di consumo dei clienti stessi per scopi commerciali. L'infomediario \u00e8 diventata una delle figure centrali dell'economia del Web, e del Web 2.0 in particolar modo, sempre pi\u00f9 integrato nei sistemi interni di gestione aziendale e di produzione."}
{"id": "125740", "revid": "2036605", "url": "https://it.wikipedia.org/wiki?curid=125740", "title": "Consoli tardo imperiali romani", "text": "La lista dei consoli tardo imperiali romani dall'ascesa al trono di Diocleziano (nel 284) al 476 (caduta dell'Impero romano d'Occidente) e poi fino al 541, quale elenco successivo al precedente consoli alto imperiali romani.\nLegenda.\nLegenda: CS o \"Suff.\"=\"Consul Suffectus\" - I, II, II, IV, ecc.= in caso di pi\u00f9 nomine\nIV secolo.\n311 Imperatore Cesare Gaio Galerio Valerio Massimiano Augusto VIII, Imperatore Cesare Galerio Valerio Massimino Augusto II, Gaio Ceionio Rufio Volusiano (Roma), Aradio Rufino (Roma)\n312 Imperatore Cesare Flavio Valerio Costantino Augusto II, Imperatore Cesare Valerio Liciniano Licinio Augusto II, Imperatore Cesare Marco Aurelio Valerio Massenzio Augusto IV (Roma)\n313 Imperatore Cesare Flavio Valerio Costantino Augusto III, Imperatore Cesare Valerio Liciniano Licinio Augusto III, Imperatore Cesare Galerio Valerio Massimino Augusto III\n314 Gaio Ceionio Rufio Volusiano II, Petronio Anniano\n315 Imperatore Cesare Flavio Valerio Costantino Augusto IV, Imperatore Cesare Valerio Liciniano Licinio Augusto IV\n316 Antonio Cecinio Sabino, Vettio Rufino\n317 Ovinio Gallicano, Cesonio Basso\n318 Imperatore Cesare Valerio Liciniano Licinio Augusto V, Flavio Giulio Crispo Cesare\n319 Imperatore Cesare Flavio Valerio Costantino Augusto V, Valerio Liciniano Licinio Cesare\n320 Imperatore Cesare Flavio Valerio Costantino Augusto VI, Flavio Claudio Costantino Cesare\n321 Flavio Giulio Crispo Cesare II (O), Flavio Claudio Costantino Cesare II (O), Imperatore Cesare Valerio Liciniano Licinio Augusto VI (E), Valerio Liciniano Licinio Cesare II (E)\n322 Petronio Probiano (O), Amnio Anicio Giuliano (O)\n323 Acilio Severo (O), Vettio Rufino (O)\n324 Flavio Giulio Crispo Cesare III (O), Flavio Claudio Costantino Cesare III (O)\n325 Sesto Anicio Fausto Paolino, Giulio Giuliano\n326 Imperatore Cesare Flavio Valerio Costantino Augusto VII, Flavio Giulio Costanzo Cesare\n327 Flavio Costanzo, Valerio Massimo\n328 Flavio Gennarino, Vettio Iusto\n329 Imperatore Cesare Flavio Valerio Costantino Augusto VIII, Flavio Claudio Costantino Cesare IV\n330 Flavio Gallicano, Aurelio Valerio Tulliano Simmaco\n331 Giunio Basso, Flavio Ablabio\n332 Lucio Papio Pacaziano, Mecilio Ilariano\n333 Flavio Dalmazio, Domizio Zenofilo\n334 Flavio Optato, Amnio Manio Cesonio Nicomaco Anicio Paolino\n335 Flavio Giulio Costanzo, Ceionio Rufio Albino\n336 Virio Nepoziano, Tettio Facundo\n337 Flavio Feliciano, Fabio Tiziano\n338 Flavio Urso, Flavio Polemio\n339 Imperatore Cesare Flavio Giulio Costanzo Augusto II, Imperatore Cesare Flavio Giulio Costante Augusto\n340 Settimio Acindino, Lucio Aradio Valerio Proculo\n341 Antonio Marcellino, Petronio Probino\n342 Imperatore Cesare Flavio Giulio Costanzo Augusto III, Imperatore Cesare Flavio Giulio Costante Augusto II\n343 Marco Mecio Memmio Furio Baburio Ceciliano Placido, Flavio Romolo\n344 Flavio Domizio Leonzio, Flavio Bonoso (O, gennaio-aprile/maggio), Flavio Giulio Sallustio(E; O aprile/maggio-dicembre)\n345 Flavio Amanzio, Marco Nummio Albino\n346 Imperatore Cesare Flavio Giulio Costanzo Augusto IV, Imperatore Cesare Flavio Giulio Costante Augusto III\n347 Vulcacio Rufino, Flavio Eusebio\n348 Flavio Filippo, Flavio Salia\n349 Ulpio Limenio, Aconio Catullino\n350 Flavio Sergio, Flavio Nigriniano\n351 Imperatore Cesare Flavio Magno Magnenzio Augusto, Gaisone, \"Post consulatum Sergii et Nigriniani\" (Oriente)\n352 Magno Decenzio Cesare, Paolo, Imperatore Cesare Flavio Giulio Costanzo Augusto V, Flavio Claudio Costanzo Cesare\n353 Imperatore Cesare Flavio Giulio Costanzo Augusto VI, Flavio Claudio Costanzo Cesare II\n354 Imperatore Cesare Flavio Giulio Costanzo Augusto VII, Flavio Claudio Costanzo Cesare III\n355 Flavio Arbizione, Quinto Flavio Mesio Egnazio Lolliano\n356 Imperatore Cesare Flavio Giulio Costanzo Augusto VIII, Flavio Claudio Giuliano Cesare\n357 Imperatore Cesare Flavio Giulio Costanzo Augusto IX, Flavio Claudio Giuliano Cesare II\n358 Censorio Daziano, Nerazio Cereale\n359 Flavio Eusebio, Flavio Ipazio\n360 Imperatore Cesare Flavio Giulio Costanzo Augusto X, Flavio Claudio Giuliano Cesare III\n361 Flavio Tauro, Flavio Florenzio\n362 Claudio Mamertino, Flavio Nevitta\n363 Imperatore Cesare Flavio Claudio Giuliano Augusto IV, Flavio Sallustio\n364 Imperatore Cesare Flavio Gioviano Augusto, Flavio Varroniano\n365 Imperatore Cesare Flavio Valentiniano Augusto, Imperatore Cesare Flavio Valente Augusto\n366 Flavio Graziano, Dagalaifo\n367 Flavio Lupicino, Flavio Valente Giovino\n368 Imperatore Cesare Flavio Valentiniano Augusto II, Imperatore Cesare Flavio Valente Augusto II\n369 Flavio Valentiniano Galata, Flavio Vittore\n370 Imperatore Cesare Flavio Valentiniano Augusto III, Imperatore Cesare Flavio Valente Augusto III\n371 Imperatore Cesare Flavio Graziano Augusto II, Sesto Petronio Probo\n372 Domizio Modesto, Flavio Arinteo\n373 Imperatore Cesare Flavio Valentiniano Augusto IV, Imperatore Cesare Flavio Valente Augusto IV\n374 Imperatore Cesare Flavio Graziano Augusto III, Flavio Equizio\n375 \"Post consulatum Gratiani Augusti III et Equitii\"\n376 Imperatore Cesare Flavio Valente Augusto V, Imperatore Cesare Flavio Valentiniano Augusto\n377 Imperatore Cesare Flavio Graziano Augusto IV, Flavio Merobaude\n378 Imperatore Cesare Flavio Valente Augusto VI, Imperatore Cesare Flavio Valentiniano Augusto II\n379 Decimo Magno Ausonio, Quinto Clodio Ermogeniano Olibrio\n380 Imperatore Cesare Flavio Graziano Augusto V, Imperatore Cesare Flavio Teodosio Augusto\n381 Flavio Siagrio, Flavio Eucherio\n382 Flavio Claudio Antonio, Flavio Afranio Siagrio\n383 Flavio Merobaude II, Flavio Saturnino\n384 Flavio Ricomere, Clearco\n385 Imperatore Cesare Flavio Arcadio Augusto, Flavio Bautone\n386 Flavio Onorio, Flavio Euodio\n387 Imperatore Cesare Flavio Valentiniano Augusto III, Eutropio\n388 Imperatore Cesare Flavio Magno Massimo Augusto II, Imperatore Cesare Flavio Teodosio Augusto II, Materno Cinegio\n389 Flavio Timasio, Flavio Promoto\n390 Imperatore Cesare Flavio Valentiniano Augusto IV, Flavio Neoterio\n391 Flavio Eutolmio Taziano, Quinto Aurelio Simmaco\n392 Imperatore Cesare Flavio Arcadio Augusto II, Flavio Rufino\n393 Imperatore Cesare Flavio Teodosio Augusto III, Imperatore Cesare Eugenio Augusto, Flavio Abundanzio\n394 Imperatore Cesare Flavio Arcadio Augusto III, Imperatore Cesare Flavio Onorio Augusto II, Virio Nicomaco Flaviano\n395 Flavio Anicio Ermogeniano Olibrio, Flavio Anicio Probino\n396 Imperatore Cesare Flavio Arcadio Augusto IV, Imperatore Cesare Flavio Onorio Augusto III\n397 Flavio Cesareio, Nonio Attico Massimo\n398 Imperatore Cesare Flavio Honorio Augusto IV, Flavio Eutichiano\n399 Eutropio, Flavio Mallio Teodoro\n400 Aureliano, Flavio Stilicone\nCollegamenti esterni.\n Elenco dei consoli romani"}
{"id": "125742", "revid": "827058", "url": "https://it.wikipedia.org/wiki?curid=125742", "title": "Ulu\u00e7 Al\u00ec Pasci\u00e0", "text": " \nNato in Calabria, probabilmente come Giovan Dionigi Galeni, fu catturato dai turchi durante una razzia, si convert\u00ec all'islam ed entr\u00f2 nella Marina ottomana, dimostrando col tempo delle doti di comando eccezionali. Fu beilerbei della Reggenza di Algeri e infine Grande ammiraglio (\"Kapudan Pasha\").\nPartecip\u00f2 alla battaglia di Lepanto come comandante dell'ala sinistra dello schieramento ottomano e fu l'unico tra i comandanti turchi a sopravvivere allo scontro.\nNome.\nIl suo nome turco si trova traslitterato in diversi modi: Ulu\u00e7 Al\u00ec, \u02bfUluj Al\u00ec, Uluch Al\u00ec, Ulug Al\u00ec, Ulugh Al\u00ec; ovvero \"Al\u00ec il Rinnegato\". In italiano, fu storpiato in vari modi: Occhial\u00ec, o Luccial\u00ec, Uluccial\u00ec o Uccial\u00ec. Fu soprannominato anche K\u0131l\u0131\u00e7 Al\u00ec\"' o Kiligi (\"Al\u00ec la Spada\").\nBiografia.\nUluch Al\u00ec nacque a Le Castella in Calabria, probabilmente col nome di Giovanni Dionigi Galeni, nel 1519.\nFiglio di Birno, originario di Motta Sant'Agata (RC), e di Pippa de Cicco, contadina, stava per entrare in convento e divenire monaco, quando fu catturato dal corsaro albanese ottomano e bey di Algeri Khayr al-D\u012bn Barbarossa nel 1536 a Le Castella, presso Isola di Capo Rizzuto in Calabria. \n&lt;br&gt;Fatto prigioniero e messo al remo, dopo alcuni anni rinneg\u00f2 la religione cristiana per poter uccidere un marinaio napoletano che lo aveva schiaffeggiato e non essere di conseguenza ucciso in base alla legge islamica. \n&lt;br&gt;Diventato musulmano, spos\u00f2 la figlia di un altro calabrese rinnegato, Ja\u02bffar Pasci\u00e0 e inizi\u00f2 la propria carriera di corsaro, con grande successo. Divenne dapprima comandante della flotta di Alessandria, poi pasci\u00e0 di Tripoli, ed infine \"bey\" (governatore) di Algeri (1568).\nDa corsaro impervers\u00f2 in tutto il Mar Mediterraneo. Opera sua furono le catture nei pressi di Favignana della galera di Pietro Mendoza (1555 ca.), a Marettimo quella di Vincenzo Cicala e Luigi Osorio (1561). Il suo nome \u00e8 legato a numerose incursioni sulle coste italiane, soprattutto quelle del Regno di Napoli, allora dominio spagnolo. Secondo alcune voci dell'epoca, tram\u00f2 anche con vari cospiratori calabresi per staccare la Calabria dai regni spagnoli e unirla ai domini turchi.\nPartecip\u00f2 alla battaglia di Gerba nel 1560 e successivamente cerc\u00f2 di catturare il duca Emanuele Filiberto di Savoia presso Nizza.\nNel 1564 partecip\u00f2 ai ripetuti assalti e ai saccheggi del paese di Civezza, nell'attuale provincia di Imperia. L'eroica resistenza della popolazione del piccolo paesino pass\u00f2 alla storia.\nSubentr\u00f2 a Dragut a capo della flotta ottomana, quando questi mor\u00ec durante l'assedio di Malta del 1565.\nFu quindi autore di rilevanti imprese belliche, fra le quali l'assalto e il successivo assedio nell'agosto 1571 della citt\u00e0 dalmata di Curzola.\nConsiderato il miglior ammiraglio della flotta ottomana, nell'ottobre del 1571 combatt\u00e9 a Lepanto contro Gianandrea Doria. Riusc\u00ec ad insidiare Don Giovanni d'Austria ed a riportare in salvo una trentina di navi turche recando ad Istanbul, come trofeo, lo stendardo dei Cavalieri di Malta dopo una precipitosa fuga durante l'infuriare della battaglia. \n&lt;br&gt;Dopo questa battaglia ottenne dal Sultano ottomano Selim II il titolo di kapudan-\u0131 derya ossia ammiraglio della flotta turca e l'appellativo di \"K\u0131l\u0131\u00e7 Al\u00ec\" (Al\u00ec la Spada). Forte della nuova carica ricostru\u00ec in un anno la flotta distrutta a Lepanto e nel 1572 riusc\u00ec a sfidare ancora le flotte cristiane, anche se con scarso successo. Nel 1574 riconquist\u00f2 all'impero ottomano Tunisi, che era stata espugnata l'anno prima dalla flotta cristiana.\nMor\u00ec nel luglio del 1587 nel suo palazzo sulla collina di Top-Hana presso Istanbul e lasci\u00f2 ai suoi numerosi schiavi e servitori case e beni di propriet\u00e0, concentrati in un villaggio da lui fondato e chiamato \"Nuova Calabria\". \nSecondo alcuni resoconti, in punto di morte sarebbe tornato alla fede cristiana, ma gli storici turchi negano con decisione questa eventualit\u00e0, visto che gi\u00e0 in vita gli erano stati offerti feudi e ricchezze in terre cristiane che egli aveva sempre rifiutato preferendo la libert\u00e0 di costumi di cui godevano a quel tempo i cristiani convertiti all'Islam. Altra leggenda che circola sul suo nome racconta di un viaggio clandestino sulla costa calabrese al solo scopo di riabbracciare la madre che, stando alle cronache coeve, lo avrebbe invece maledetto proprio per la sua abiura. Ricerche recenti, per\u00f2, ascrivono questa leggenda alla propaganda spagnola ed ecclesiastica.\nMonumenti commemorativi.\nA Istanbul sopravvive la Moschea di K\u0131l\u0131\u00e7 Ali Pasci\u00e0, moschea costruita grazie alla sua munificenza, che si trova poco distante dal quartiere di Galata. \u00c8 un complesso (K\u0131l\u0131\u00e7 Ali Pa\u015fa K\u00fclliyesi), in cui sono presenti la sepoltura (\"t\u00fcrbe\") di Uluch Al\u00ec, la moschea (\"cami\"), la scuola coranica (\"madrasa\") e un bagno (\"hammam\").\nA Le Castella, in provincia di Crotone, \u00e8 presente un busto nella piazza a lui dedicata (\"Piazza Uccial\u00ec\"). La stessa copia del busto \u00e8 stata donata dallo scultore a Gustavo Valente, storico e biografo dello stesso Uluch Al\u00ec, e attualmente si trova all'esterno dell'abitazione sita a Celico in provincia di Cosenza.\nPresso la chiesa matrice di Mola di Bari, ricostruita da maestranze dalmate nella seconda met\u00e0 del XVI secolo, \u00e8 presente un affresco raffigurante in pi\u00f9 scene l'assedio di Curzola, nel quale Uluch Al\u00ec \u00e8 rappresentato come un sultano assiso su un trono dorato, sormontato da una mezzaluna.\nL'Universit\u00e0 della Calabria ha istituito il Laboratorio sul Mediterraneo islamico Occhial\u00ec, in onore del corsaro."}
{"id": "125744", "revid": "339392", "url": "https://it.wikipedia.org/wiki?curid=125744", "title": "Occhial\u00ec", "text": ""}
{"id": "125745", "revid": "339392", "url": "https://it.wikipedia.org/wiki?curid=125745", "title": "Luccial\u00ec", "text": ""}
{"id": "125751", "revid": "9282", "url": "https://it.wikipedia.org/wiki?curid=125751", "title": "Anton Maria Antoniazzi", "text": ""}
{"id": "125752", "revid": "96870279", "url": "https://it.wikipedia.org/wiki?curid=125752", "title": "Gloria victis", "text": "La locuzione latina Gloria victis, tradotta letteralmente, significa \"gloria ai vinti\".\nSignificato\nAl vinto si deve gloria se ha combattuto per una causa giusta . \u00c8 l'opposto del famoso \"Vae victis\" che si vuole pronunciato da Brenno contro i Romani che protestavano per le frodi usate nel pesare l'oro da essi versato per il riscatto."}
{"id": "125753", "revid": "2039709", "url": "https://it.wikipedia.org/wiki?curid=125753", "title": "Gratis et amore Dei", "text": "La locuzione latina Gratis et amore Dei, tradotta letteralmente, significa \"per grazia e per amore di Dio\".\nLa locuzione \u00e8 usata nel linguaggio familiare, quando si d\u00e0 o si riceve qualche cosa senza che l'acquirente sia legato da alcuna obbligazione verso il donatore.\nSi trova riportata al cap. XIV dei \"Promessi Sposi\" di Alessandro Manzoni, detto da Renzo Tramaglino mentre mostrava un pezzo di pane raccattato da terra dopo il saccheggio dei forni.\nUso nel linguaggio comune.\n\u00c8 molto pi\u00f9 diffusa, nel linguaggio comune, la forma abbreviata \"gratis\". \u00c8 diffusa anche la forma errata \"a gratis\", che appartiene, per\u00f2, a un registro linguistico popolare e semicolto."}
{"id": "125755", "revid": "834", "url": "https://it.wikipedia.org/wiki?curid=125755", "title": "Gratis", "text": ""}
{"id": "125756", "revid": "287204", "url": "https://it.wikipedia.org/wiki?curid=125756", "title": "Copa America", "text": ""}
{"id": "125758", "revid": "798140", "url": "https://it.wikipedia.org/wiki?curid=125758", "title": "Wilhelm Frick", "text": "E' conosciuto per essere stato nel 1930 il primo nazista a ottenere un posto di ministro, ricoprendo quell'incarico in Turingia fino a aprlie 1931. Nel 1933 diventa ministro dell'interno per il Terzo Reich fino alla sua sostituzione con Heinrich Himmler nel 1943. Nel 1943 diventa responsabile del Protettorato di Boemia e Moravia. Nel 1946, durante il processo di Norimberga viene riconosciuto colpevole di tre, dei quattro capi d'accusazione (crimini contro la pace, crimini di guerra e crimini contro l'umanit\u00e0), \u00e8 condannato a morte per impiccagione.\nStudi e carriera.\nLaureatosi in giurisprudenza nel 1901 presso l'Universit\u00e0 di Heidelberg, Frick si stabil\u00ec a Monaco nel 1912 per esercitarvi la professione di avvocato. Nel 1919 entr\u00f2 nella polizia bavarese ed ebbe cos\u00ec modo di conoscere Hitler attorno al 1920, rimanendo conquistato dall'ideologia nazista e dalla personalit\u00e0 del \"F\u00fchrer\". Negli anni successivi, immediatamente precedenti all'ascesa al potere, Frick costitu\u00ec per Hitler un fondamentale aggancio nella alte sfere della burocrazia bavarese.\nNel 1923 figur\u00f2 tra gli imputati al processo per alto tradimento in seguito al fallito putsch di Monaco, ma questa disavventura politica non gli imped\u00ec di essere nominato nel 1930 Ministro degli Interni in Turingia, carica dall'alto della quale egli si adoper\u00f2 per condurre un'imponente opera propagandistica in favore del Partito. Fu poi nominato Ministro degli Interni del Reich nel primo gabinetto Hitler (1933), carica che conserv\u00f2 ininterrottamente per i successivi dieci anni, finch\u00e9 nel 1943 - forse in concomitanza con il precipitare degli eventi bellici - fu rimosso dall'incarico in favore del capo delle SS, Heinrich Himmler, per diventare \"Reichsprotektor\" di Boemia e Moravia.\nDurante il periodo in cui fu Ministro degli Interni, si adoper\u00f2 nel soffocare l'autonomia dei vari L\u00e4nder (le regioni della Germania federale) nell'obiettivo di raggiungere il pieno controllo nazista dell'intero apparato statale: in quest'ottica nel marzo 1933 con Hitler dispose che il governo della Repubblica Bavarese fosse abbattuto e rimpiazzato da un governo nazista, e in seguito firm\u00f2 la legge che decretava lo scioglimento d'ufficio delle Diete dei L\u00e4nder, disponendo che fossero ricostituite sulla base della redistribuzione dei voti delle ultime elezioni del Reichstag. Fu tra i principali estensori delle leggi razziali emanate contro la comunit\u00e0 ebraica, a partire dal 15 settembre 1935. Gi\u00e0 direttore dell'ufficio centrale per i territori occupati, Frick si impegn\u00f2 nella persecuzione delle chiese cristiane.\nEsecuzione.\nCatturato dagli Alleati e processato a Norimberga come criminale di guerra, fu giudicato colpevole di crimini di guerra e di crimini contro l'umanit\u00e0 e condannato a morte. Venne impiccato nella notte tra il 15 e il 16 ottobre 1946, e fu il sesto a salire sul patibolo. Al momento dell'impiccagione grid\u00f2, in tedesco, \"Viva la Germania immortale\"."}
{"id": "125762", "revid": "479409", "url": "https://it.wikipedia.org/wiki?curid=125762", "title": "Ponte di Graetz", "text": ""}
{"id": "125763", "revid": "125505191", "url": "https://it.wikipedia.org/wiki?curid=125763", "title": "Golfo di Trieste", "text": "Il golfo di Trieste \u00e8 un'insenatura dell'Alto Adriatico settentrionale, compresa tra l'isola di Grado (Friuli Venezia Giulia) e punta Salvore ( in Croazia).\nDescrizione.\nHa un'estensione di circa 550\u00a0km\u00b2 con profondit\u00e0 media di 19\u00a0m e massima di circa 38\u00a0m, che raggiunge nei pressi di Pirano e l'imboccatura \u00e8 ampia 21\u00a0km. La costa ha fondali bassi e sabbiosi nel tratto occidentale, caratterizzato dalla presenza di numerose trezze, mentre il resto del litorale, dalle foci del Timavo in poi, \u00e8 in prevalenza alto e roccioso in quanto si trova a ridosso dell'altopiano del Carso. Nel tratto italiano sfociano i fiumi Isonzo e Timavo, in quello sloveno i fiumi Risano e Dragogna, quest'ultimo al confine con la Croazia.\nLa citt\u00e0 di Trieste si trova nella parte pi\u00f9 interna e orientale; gli altri centri urbani rilevanti che affacciano sul golfo sono Monfalcone, Duino, Muggia, Capodistria, Isola d'Istria e Pirano. Sul golfo si affacciano anche le riserve naturali regionali della valle Cavanata, della foce dell'Isonzo e delle falesie di Duino, nonch\u00e9 la Riserva naturale marina di Miramare in Italia, la riserva naturale di Strugnano, le aree marine protette di punta Madonna e punta Grossa e il parco naturale delle saline di Sicciole. \u00c8 il golfo pi\u00f9 settentrionale del mondo dove esiste un clima di tipo mediterraneo."}
{"id": "125769", "revid": "6923", "url": "https://it.wikipedia.org/wiki?curid=125769", "title": "Hannibal ante portas", "text": "La locuzione latina Hannibal ante portas, oppure \"Hannibal ad portas\", tradotta letteralmente, significa \"Annibale \u00e8 alle [nostre] porte\". (Cicerone, \"De finibus bonorum et malorum\", IV, 9. e Livio, XXIII, 16).\n\u00c8 il disperato grido dei Romani dopo la Battaglia di Canne, quando s'aspettavano di vedere il grande nemico alle porte della Citt\u00e0 Eterna.\nSi usa ripetere in occasione d'un grande pericolo imminente, o all'arrivo di qualche grande personaggio che ha intenzioni poco favorevoli.\nDi fatto, per\u00f2, Annibale non si present\u00f2 davanti alle porte di Roma, se non per un episodio marginale, e la seconda guerra punica, sia pure dopo varie peripezie, fu vinta dai Romani. Pertanto, l'espressione \u00e8 anche usata per indicare che, a volte, il pericolo viene paventato pi\u00f9 imminente e grave di quello che effettivamente \u00e8, e diventa pertanto un invito a non perdere la fiducia in una soluzione positiva."}
{"id": "125774", "revid": "158913", "url": "https://it.wikipedia.org/wiki?curid=125774", "title": "Hodie mihi, cras tibi", "text": "Hodie mihi, cras tibi, \u00aboggi a me, domani a te\u00bb, \u00e8 una locuzione latina spesso utilizzata nelle iscrizioni sepolcrali cristiane. La frase deriva da un verso del Siracide, \"mihi heri, et tibi hodie\", \u00abieri a me, e oggi a te\u00bb (38,23 nella \"Vulgata\" latina, nella Bibbia CEI), dove a parlare \u00e8 un morto, o la morte personificata. Nel linguaggio comune l'espressione serve ad ammonire chi si rallegra delle disgrazie altrui che un giorno potrebbe toccare a lui, o viene utilizzata come esortazione a sopportare gli inevitabili mali della vita."}
{"id": "125776", "revid": "125200405", "url": "https://it.wikipedia.org/wiki?curid=125776", "title": "Horas non numero nisi serenas", "text": "La locuzione latina Horas non numero nisi serenas, tradotta letteralmente, significa \"non conto che le ore serene\".\nQuesta iscrizione posta sulle meridiane ha doppio senso: lo gnomone, com'\u00e8 naturale, non pu\u00f2 segnare le ore se non con il sole, ossia con il sereno, quindi ci si auspica che anche al padrone della meridiana le ore siano serene.\nSe ne pu\u00f2 leggere anche una analoga: Afflictis lentae, celeres gaudentibus horae (\"Le ore sono lente per chi \u00e8 addolorato, veloci per chi \u00e8 felice\").\nTale espressione latina \u00e8 stata utilizzata da Don Bosco, poich\u00e9 entrando nel seminario di Chieri, vide il motto in una meridiana e lo fece proprio, impostando la sua vita e il suo apostolato in modo allegro e gioviale. La meridiana geografica e astronomica universale realizzata nella cittadina torinese riporta le ore di varie citt\u00e0 del mondo ed \u00e8 la \"meridiana di Don Bosco\" in quanto costruita nel cortile del seminario in cui studi\u00f2 il Santo.\nLa \"meridiana di don Bosco\" fino al 1988 si trovava a Chieri nel cortile dell'ex seminario di S. Filippo (attuale scuola media\ndon Milani); ora per\u00f2 una riproduzione \u00e8 visibile al Colle Don Bosco sulla facciata della \u201cCasa di Giuseppe\u201d nella quale \u00e8 collocato il Museo della civilt\u00e0 contadina"}
{"id": "125777", "revid": "6923", "url": "https://it.wikipedia.org/wiki?curid=125777", "title": "Giuseppe Cesari", "text": ""}
{"id": "125781", "revid": "34971", "url": "https://it.wikipedia.org/wiki?curid=125781", "title": "Miocardio", "text": "Il miocardio \u00e8 la componente muscolare del cuore, che ne costituisce le pareti e lo fa funzionare come una pompa. \u00c8 composto per il 70% da fibre muscolari, mentre il restante 30% \u00e8 costituito principalmente da tessuto connettivo e da vasi.\nAnalisi generale del muscolo cardiaco.\n\u00c8 fondamentale un'analisi del tessuto muscolare cardiaco per capire a fondo le funzionalit\u00e0 e le peculiarit\u00e0 del cuore inteso come muscolo.\nCome accennato, il miocardio (il muscolo cardiaco) si presenta come un ibrido dei due tessuti muscolari presenti nel corpo umano; riconosciamo, infatti, caratteristiche appartenenti al tessuto muscolare scheletrico (tessuto muscolare striato) e altre caratteristiche del tessuto muscolare liscio. Fondendo insieme caratteristiche di entrambi i tessuti, il cuore pu\u00f2 raggiungere le migliori prestazioni per quanto riguarda la sua funzione di pompa.\n\u00c8 indispensabile, quindi, un'accurata analisi dei tessuti muscolari liscio e striato per poi poter capire come e perch\u00e9 \u00e8 costituito il miocardio.\nIl tessuto muscolare striato.\nQuesto tessuto \u00e8 responsabile della locomozione delle varie parti del corpo e, per questo motivo, \u00e8 anche chiamato tessuto muscolare scheletrico.\nLe cellule muscolari sono allungate e fusiformi, sono circondate dalla membrana che \u00e8 detta in questo caso \"sarcolemma\", il nucleo \u00e8 cilindrico e all'interno del citoplasma, denominato \"sarcoplasma\", possiamo notare una striatura longitudinale dovuta al materiale contrattile della fibra, le \"miofibrille\". Ogni fibra muscolare contiene fino a molte migliaia di miofibrille. A loro volta queste contengono circa 1500 filamenti di miosina e 3000 di actina: sono questi filamenti i veri responsabili della contrazione muscolare. I filamenti di miosina e actina sono tra loro interdigitati, per questo al microscopio notiamo che le miofibrille presentano bande pi\u00f9 chiare (che contengono actina) e bande pi\u00f9 scure (che invece contengono miosina). L'unione di queste due bande porta alla tipica striatura.\nOltre alla caratteristica struttura, il tessuto striato ha particolarit\u00e0 molto importanti da prendere in considerazione:\nIl tessuto muscolare liscio.\nIl tessuto muscolare liscio \u00e8 principalmente responsabile della muscolatura degli organi cavi, \u00e8 costituito dalle stesse unit\u00e0 che compongono il tessuto scheletrico: le cellule sono fusiformi, il nucleo \u00e8 centrale, ma i miofilamenti sono disposti in maniera irregolare e per questo motivo non notiamo le striature che caratterizzano il muscolo scheletrico.\nPer quanto riguarda l'attivit\u00e0 del muscolo liscio notiamo molte differenze rispetto al tessuto analizzato in precedenza:\nCaratteristiche del tessuto cardiaco.\nCome anticipato, nel tessuto muscolare cardiaco sono presenti analogie con entrambi i tessuti muscolari appena visti.\nCome il tessuto striato:\nCome il tessuto liscio:\nAll'interno di questo tipo di tessuto, che \u00e8 denominato \"miocardio comune\", e che costituisce in massima parte la struttura cardiaca (90% circa), troviamo delle strutture muscolari distinte, sia anatomicamente che fisiologicamente, che vengono dette \"miocardio specifico\". A queste ultime spetta il compito di formare il sistema di conduzione cardiaca, il quale fa propagare la stimolazione elettrica.\nMiocardio comune.\n\u00c8 costituito da uno scheletro fibroso (scheletro del cuore) al quale sono ancorate lamine di tessuto muscolare (miocardio). Il miocardio quindi costituisce il vero e proprio muscolo cardiaco, sia nella parte atriale (pi\u00f9 sottile), che nella parte ventricolare (pi\u00f9 spessa), sia nella parte destra che in quella sinistra (il ventricolo sinistro \u00e8 circa 7 volte pi\u00f9 potente dell'altro). La peculiarit\u00e0 del tessuto miocardico \u00e8 quella di essere costituito da tessuto muscolare striato involontario, un tipo di muscolo che \u00e8 una via di mezzo tra muscolo involontario liscio (si tratta di un tessuto che agisce involontariamente, come la muscolatura dello stomaco) e muscolo volontario striato (\u00e8 un tessuto che agisce in maniera volontaria, come i muscoli degli arti). A differenza del tessuto muscolare liscio, per\u00f2, il miocardio non \u00e8 innervato, ma si contrae grazie al rilascio di cationi di calcio Ca2+ da parte di canali ionici tensione-dipendenti presenti presso i tubuli T del reticolo sarcoplasmatico.\nIl muscolo \u00e8 formato da cellule con le proteine contrattili semi-organizzate (pi\u00f9 organizzate dei muscoli lisci, ma meno di quelli striati). I cardiomiociti sono cellule mononucleate (differentemente dal sincizio del tessuto muscolare scheletrico) grandi e cilindriche, con una lunghezza media di 80 micron ed un diametro medio di circa 15 micron.\nMiocardio specifico.\nSulla parete posteriore del cuore, tra atrio destro e vena cava, c'\u00e8 un gruppo di cellule (nodo senoatriale o di Keith-Flack) che \u00e8 in grado di depolarizzarsi, generando uno stimolo motore che si diffonde per le fibre del fascio di His, si estende alle Fibre di Purkinje e porta alla contrazione cardiaca. L'impulso elettrico creato dal nodo senoatriale giunge ad un secondo nodo, il nodo atrio-ventricolare, che ha la funzione di rallentare il suddetto impulso, in modo da contrarre i ventricoli qualche frazione dopo gli atri.\nIl cuore \u00e8 raggiunto dal nervo vago (nervo cranico del sistema viscerale) ed \u00e8 bersaglio d'alcuni ormoni. Questi (adrenalina e noradrenalina soprattutto) possono accelerare il cuore oppure frenarlo, in accordo con le necessit\u00e0 dell'organismo. All'aumentare della potenza d'ogni singolo battito, cala il numero di pulsazioni.\nAlterazioni del battito del cuore.\nIl cuore pu\u00f2 andare incontro ad accelerazioni e rallentamenti momentanei e fisiologici: ad esempio, se ci si mette a correre, il cuore batte pi\u00f9 in fretta per dare nutrimento ed ossigeno sufficiente ai muscoli; mentre quando si dorme, il fabbisogno d'ossigeno e sostanze nutrienti e proteiche cala, per cui il cuore rallenta il battito. Se invece, il cuore accelera i battiti, sebbene l'organismo sia a riposo e non \u00e8 spaventato o in ansia, o li rallenta si pu\u00f2 parlare di una vera e propria malattia cardiaca, identificata come aritmia cardiaca. Se non diagnostica in tempo (con l'elettrocardiogramma), pu\u00f2 condurre all'infarto o all'angina pectoris.\nIl battito cardiaco massimo si calcola sottraendo la propria et\u00e0 a 220, se si \u00e8 maschi, oppure a 210, se si \u00e8 femmine; mentre il minimo dipende dalla potenza del battito cardiaco. Normalmente il cuore di un individuo adulto sano a riposo, dovrebbe pulsare almeno 60 volte in un minuto. Questo valore pu\u00f2 calare di molto negli sportivi, dove un allenamento fisico costante pu\u00f2 aumentare lo sviluppo del miocardio e quindi la portata cardiaca. In queste condizioni, si pu\u00f2 arrivare senza fatica ad un battito di 40bpm a riposo.\nSi parla di aritmia se i battiti sono irregolari."}
{"id": "125783", "revid": "339392", "url": "https://it.wikipedia.org/wiki?curid=125783", "title": "Nodo seno-atriale", "text": ""}
{"id": "125786", "revid": "5160", "url": "https://it.wikipedia.org/wiki?curid=125786", "title": "USART", "text": ""}
{"id": "125793", "revid": "56818", "url": "https://it.wikipedia.org/wiki?curid=125793", "title": "Nodo atrio-ventricolare", "text": ""}
{"id": "125794", "revid": "6923", "url": "https://it.wikipedia.org/wiki?curid=125794", "title": "Microchip Technology", "text": "Microchip Technology \u00e8 una societ\u00e0 produttrice di semiconduttori soprattutto microcontrollori, ma anche memorie di tipo EEPROM, amplificatori operazionali, dispositivi per comunicazione wireless e radio frequenza, e dispositivi per la gestione dell'alimentazione di potenza. La sua sede \u00e8 a Chandler (Arizona).\nL'azienda \u00e8 nota soprattutto per essere la produttrice dei microcontrollori PIC, famiglia di microcontrollori derivati dal PIC1650 originariamente sviluppato dalla General Instrument da cui la Microchip Technology fu creata, come spin off nel 1987, per poi dividersi completamente nel 1989. Nel gennaio 2016 ha acquistato la nota azienda Atmel per una cifra di 3,6 miliardi di dollari.\nAttualmente Microchip Technology produce diverse famiglie di microcontrollori, ognuna caratterizzata da diversa architettura del \"core\":\nOgni modello di ogni famiglia \u00e8 caratterizzato dall'avere pi\u00f9 o meno memoria RAM, memoria ROM, e dall'essere equipaggiato da un certo numero di dispositivi di interfaccia quali, ad esempio: I/O di base, interfaccia seriale, SSP, I2C, memoria EEPROM, convertitore ADC, comparatore analogico, watchdog, USB, CAN, LIN, ecc. L'azienda produce anche il programmatore Pickit per i suoi microcontrollori.\nRisorse di programmazione.\nMPLAB-X IDE.\nMicrochip fornisce gratuitamente l'ambiente di sviluppo dei propri prodotti, tale IDE (Integrated Development Environment, Ambiente di sviluppo integrato) fornisce all'installazione il software necessario per l'assemblaggio e la generazione dei file HEX e COFF in linguaggio Assembly mentre per il linguaggio C la stessa Microchip fornisce due diversi compilatori, uno chiamato C18 per la famiglia PIC18 e un altro chiamato C30 per le famiglie PIC24, PIC30 e PIC32.\nMPLAB XPress.\n\u00c8 un'alternativa anch'essa gratuita a MPLAB-X IDE, basata sul Cloud, non richiede installazione e fornisce la possibilit\u00e0 di salvare i propri progetti sull'account personale di Microchip. Permette di passare velocemente da un dispositivo ad un altro senza rischiare di perdere i salvataggi. Incorpora l'ultima versione di MPLAB Code Configurator per i le versioni dei PIC a 8-bit e 16-bit.\nAltre soluzioni commerciali.\nIn rete si trovano facilmente altri compilatori e altri IDE (CSS, Sourceboost, Hi-tech, ecc.), molti dei quali a pagamento e solo alcuni disponibili \"freeware\", pur con alcune limitazioni d'uso.\nLe soluzioni open source.\nLa grande diffusione che i microcontrollori Microchip vanta, ha spinto un numero notevole di amanti dell'open-source a sviluppare nuove soluzioni adatte a soddisfare chi, per svariati motivi, come loro, pensa che il software non debba essere solamente considerato in ambito commerciale e di profitto.\nTra i pi\u00f9 attivi nello sviluppo si possono notare le gputils, gli IDE per KDE come piklab e qualcosa di intermedio tra un software di progettazione/simulazione/IDE, sempre per KDE, ktechlab il quale, anche se ancora in fase iniziale, offre svariati tipi di sviluppo, partendo dalla stesura dei programmi in C per finire al semplice disegno di diagrammi di flusso che il software provveder\u00e0, a richiesta dell'utilizzatore, a trasformare in file Assembly, COFF o HEX."}
{"id": "125795", "revid": "729019", "url": "https://it.wikipedia.org/wiki?curid=125795", "title": "Gregor Strasser", "text": "Biografia.\nDopo aver partecipato alla prima guerra mondiale, nella quale si era meritato la Croce di Ferro, Gregor Strasser si stabil\u00ec a Landshut per aprirvi una farmacia; si iscrisse al Partito Nazionalsocialista dei Lavoratori Tedeschi nel 1920. Divenne uno dei pi\u00f9 stretti ed influenti collaboratori di Hitler. Nell'ottobre del 1920 convinse anche il fratello Otto Strasser a partecipare come membro attivo al partito. Era un organizzatore eccezionale e fond\u00f2 e diresse \"Lettere Nazionalsocialiste\", per anni organo ufficiale del partito. Partecip\u00f2 al putsch della birreria di Monaco, ma non venendo accusato, dopo il suo fallimento, per alto tradimento, non sub\u00ec la detenzione. Durante il breve periodo in cui Hitler fu detenuto nel carcere di Landsberg, egli si adoper\u00f2 tenacemente per riuscire a tenere in vita e rilanciare il partito momentaneamente privo del suo capo, arrivando a vendere la propria farmacia per devolvere l'intero ricavato allo NSDAP. Fu lui a suggerire a Hitler di scrivere le sue memorie che poi confluirono nel Mein Kampf\".\nSi alle\u00f2 con Alfred Rosenberg e con il generale Ludendorff per costituire un movimento nazista nazionale in grado di presentarsi alle elezioni statali e nazionali del 1924, e ottenne risultati apprezzabili: in Baviera lo NSDAP ebbe tanti voti da diventare il secondo partito della regione, mentre in Germania - con il nome di \"Movimento nazionalsocialista per la libert\u00e0 tedesca\" - guadagn\u00f2 due milioni di voti, assicurandosi trentadue seggi al Reichstag, uno dei quali and\u00f2 allo stesso Strasser. In quanto deputato del Reich, Strasser godeva di numerosi privilegi: poteva viaggiare gratuitamente in ferrovia e, soprattutto, godeva dell'immunit\u00e0 parlamentare, e quindi nessuno avrebbe potuto proibirgli di parlare in pubblico, o intentargli processo per diffamazione se avesse voluto attaccare qualcuno. Di questi privilegi egli subito si valse per intensificare la propria attivit\u00e0 di propaganda e stringere un gran numero di contatti specialmente nella Germania del nord, dove il Partito nazista era ancora relativamente poco conosciuto.\nOratore infaticabile, uomo d'azione e organizzatore nato, Strasser divenne capo dell'organizzazione politica del Partito nazista, allargando sempre pi\u00f9 la propria influenza in seno al partito e assumendo implicitamente una posizione di rivalit\u00e0 nei confronti di Hitler cui non era molto disposto a riconoscere il ruolo di \"Signore\", capo assoluto del movimento nazionalsocialista. Come segretario, prese con s\u00e9 un giovane renano di ventotto anni, Joseph Goebbels. Per ovvi motivi, Hitler non vedeva di buon occhio i fratelli Strasser nonostante i successi da loro conseguiti. Ma non si trattava semplicemente di rivalit\u00e0 personali, ma anche di sostanziali divergenze di vedute politiche.\nGregor Strasser, che fu tra i pochi a credere sinceramente nel \"socialismo\" del nazionalsocialismo, sosteneva la necessit\u00e0 di uno \"slittamento a sinistra\" del partito nazista, l'adozione di formule organizzative sul modello dei soviet e la necessit\u00e0 di collaborare con i marxisti per una svolta anticapitalistica. Tutte idee che non potevano non entrare in contrasto con le posizioni nazionalistiche e autoritarie di Hitler, che osservava con crescente preoccupazione i successi conseguiti dai fratelli Strasser e da Goebbels nell'opera di formazione di una vigorosa ala radicale e proletaria del partito nella Germania settentrionale. Lasciati a s\u00e9 stessi - tale era l'opinione del \"F\u00fchrer\" - questi avrebbero potuto impossessarsi del partito, e per fini contro cui Hitler si opponeva violentemente.\nNell'autunno 1925 si arriv\u00f2 alla resa dei conti: la miccia fu la proposta, avanzata in parlamento dai deputati socialdemocratici e comunisti, di espropriare le vaste propriet\u00e0 e i beni della casa imperiale e dei vari sovrani tedeschi spodestati. La cosa avrebbe dovuto essere decisa in base a un plebiscito popolare, in conformit\u00e0 alla costituzione di Weimar. Goebbels e Strasser proposero senz'altro che i nazisti si mettessero a fianco dei comunisti e dei socialisti nell'appoggiare la campagna per l'espropriazione dei nobili; ma queste posizioni erano assolutamente in contrasto con la politica di Hitler. Molti di questi ex-governanti, insieme a un nutrito gruppo di grandi industriali, si erano avvicinati al partito, senza lesinare sovvenzioni e finanziamenti, proprio perch\u00e9 questo prometteva di opporsi efficacemente ai comunisti, ai socialisti e ai sindacati operai: ma se Goebbels e Strasser avessero proseguito nei loro intenti, gli appoggi e le sovvenzioni dei conservatori su cui egli tanto contava sarebbero immediatamente venuti meno. Hitler fece pressioni affinch\u00e9 Strasser rinunciasse a questi progetti, e riusc\u00ec nel suo intento con l'appoggio della Destra del partito.\nNel 1926 Strasser ruppe i rapporti con Goebbels, passato a sostenere le ragioni di Hitler, mentre nel dicembre 1932 avvenne la completa rottura con Hitler, quando questi lo accus\u00f2 di tradimento per i contatti avuti con l'allora cancelliere, il generale Von Schleicher, che gli aveva offerto la carica di Vicecancelliere per la formazione di un nuovo governo. Mentre il fratello Otto era ricercato dalla Gestapo per la fondazione del \"Fronte Nero\", Gregor venne emarginato dalla vita politica, fino ad essere una tra le vittime della notte dei lunghi coltelli. A mezzogiorno del 30 giugno 1934 fu arrestato nella sua abitazione di Berlino, trasportato nella prigione della Gestapo sulla Prinz Albrechtstrasse e ucciso poche ore dopo, per ordine personale di G\u00f6ring."}
{"id": "125796", "revid": "729019", "url": "https://it.wikipedia.org/wiki?curid=125796", "title": "Erich Ludendorff", "text": "Nazionalista accanito, ufficiale di eccellente preparazione teorica, dal carattere brusco e irritabile, dotato di grande energia e di notevoli capacit\u00e0 organizzative e strategiche, divenne durante la prima guerra mondiale il principale collaboratore del generale Paul von Hindenburg e la vera personalit\u00e0 dominante dello stato maggiore tedesco, conseguendo numerosi successi operativi sui vari campi di battaglia.\nSostenitore oltranzista delle correnti pangermaniste e nazionaliste, fu fautore e promotore, fino alla sconfitta finale della Germania, delle ambizioni imperialiste estremistiche e sostenne la necessit\u00e0 della guerra ad oltranza senza tenere conto delle conseguenze politiche e sociali del conflitto e dei sacrifici del popolo tedesco.\nDopo la sconfitta si fece teorico del concetto di guerra totale e sostenne inizialmente Adolf Hitler e il nascente nazismo, prima di ritirarsi dalla vita pubblica per abbracciare un oscuro misticismo antisemita e pagano, connesso all'epica germanica. Come altri nazisti della prima ora come Strasser e R\u00f6hm, port\u00f2 avanti una linea alternativa all'hitlerismo, e fu emarginato dalla vita politica. Mor\u00ec nel 1937, dopo aver messo in guardia l'ex alleato Paul von Hindenburg, deceduto nel 1934, dal pericolo fatale che la demagogia di Hitler, ormai detestato da Ludendorff, rappresentava per la Germania.\nBiografia.\nPrimi anni.\nErich Ludendorff nacque a Kruszewnia, una cittadina un tempo prussiana e dal 1945 in territorio polacco, da una famiglia di ricchi imprenditori agricoli. Pur non appartenendo alla classe privilegiata degli Junker, la ricchezza della madre Klara von Tempelhoff permise al giovane Erich di frequentare persone colte e agiate.\nNel 1880 venne accettato dalla scuola cadetti di Pl\u00f6n, la stessa che anni dopo avrebbe diplomato Heinz Guderian, dove eccelse in matematica. Decise quindi di intraprendere la carriera militare e nel 1885 entr\u00f2 come tenente nel 57\u00ba Reggimento fanteria di stanza a Wesel.\nDestinato allo Stato Maggiore generale nel 1894, fu responsabile della sezione mobilitazione dal 1903 al 1914 e in questo lasso di tempo, conscio dell'inevitabilit\u00e0 del conflitto tra Germania e Francia, mise a punto insieme ad Alfred von Schlieffen un piano strategico che prevedeva una rapida guerra su un solo fronte, quello occidentale, per poi spostare l'esercito, in un secondo momento, sul fronte orientale.\nLa prima guerra mondiale.\nPrime fasi.\nL'inizio del conflitto lo trov\u00f2 generale di brigata. Gi\u00e0 nell'estate del 1914, durante i primissimi mesi di guerra, Ludendorff si mise in luce per la spregiudicatezza con cui metteva in pratica tattiche e strategie d'avanguardia. In Belgio, alla testa di un'unit\u00e0 di arditi, riusc\u00ec a penetrare nella zona fortificata di Liegi e, pur non riuscendo a passare, impegn\u00f2 tanto a fondo i belgi che questi credettero che si trattasse di un attacco in grande stile e concentrarono in quel punto tutte le loro forze. La via di Bruxelles rimase cos\u00ec aperta alle truppe del Kaiser Guglielmo II. L'imponente campagna stampa intrapresa in Germania su quella prima, grande vittoria, unita al bisogno del popolo tedesco di avere personaggi in cui credere, resero ben presto mitica la figura di Ludendorff.\nNell'autunno del 1914 Ludendorff divenne capo di Stato Maggiore del maresciallo Paul von Hindenburg sul fronte orientale. Bench\u00e9 formalmente fosse agli ordini del pi\u00f9 anziano Hindenburg, Ludendorff perfezion\u00f2 e port\u00f2 avanti la propria strategia bellica in quasi completa autonomia. L'8\u00aa armata disponeva di sole sei divisioni, ma Ludendorff riusc\u00ec a cogliere il momento propizio per attaccare le linee russe. Sugger\u00ec a Hindenburg una mossa eccezionalmente audace: sguarnire temporaneamente una parte del fronte per concentrare le forze a disposizione in un rapido attacco contro l'armata di Aleksandr Samsonov. Ottenuta una provvisoria superiorit\u00e0 numerica, i tedeschi attaccarono e annientarono il nemico a Tannenberg, sbaragliando e mettendo fuori combattimento un esercito di oltre 250.000 uomini. In Germania il mito di Ludendorff sal\u00ec alle stelle, e lui e Hindenburg arrivarono a essere considerati quasi al pari di semid\u00e8i della guerra.\nI dissidi con Falkenhayn.\nNonostante gli strepitosi successi conseguiti, la strategia di Ludendorff e Hindenburg mal si accordava con le convinzioni del capo di Stato Maggiore generale Erich von Falkenhayn, il quale era assolutamente convinto che le sorti della guerra si sarebbero decise sul fronte occidentale, contro la Francia, e considerava secondario l'impegno a oriente contro la Russia zarista. Ludendorff tent\u00f2 invano di convincerlo che sconfiggere la Russia nel minor tempo possibile fosse prioritario in modo da farla finita con la guerra su due fronti: egli credeva che la Germania non fosse in grado di sostenerla ancora a lungo. Nel 1915 attacc\u00f2 nuovamente nella zona dei laghi Masuri, ottenendo un altro significativo successo, pur al prezzo di consistenti perdite.\nEra questo, secondo le intenzioni di Ludendorff, il momento di sfruttare il vantaggio per mettere definitivamente in scacco la Russia, ma il generale von Falkenhayn era scettico sulla possibilit\u00e0 di sconfiggere in modo definitivo la Russia e decise di arrestare ogni ulteriore offensiva generale sul fronte orientale temendo l'arrivo della stagione invernale e una ritirata russa in profondit\u00e0. Egli, al contrario di Ludendorff e von Hindenburg, escludeva la possibilit\u00e0 di provocare un crollo militare della Russia, e riteneva invece preferibile cercare di entrare in trattative con l'Impero zarista per concludere una pace separata.\nIn realt\u00e0 la Russia, sostenuta dalla potenze occidentali, rifiut\u00f2 ogni trattativa per una pace separata e riusc\u00ec a ristabilire la linea del fronte. La Germania dovette quindi continuare la logorante guerra su due fronti. Il fallimento dei piani del generale von Falkenhayn sul fronte occidentale provocarono tuttavia nell'agosto 1916 la sua destituzione dall'incarico di capo di stato maggiore dell'esercito. Egli venne sostituito da von Hindenburg e quindi Ludendorff pot\u00e9 assumere finalmente un ruolo centrale nella pianificazione e nella conduzione della guerra con l'incarico di \"Primo Quartiermastro generale\" dello stato maggiore.\nDa Caporetto alla sconfitta finale.\nInformato della grave situazione in cui versava l'impero austro-ungarico, in cui le varie nazionalit\u00e0 assoggettate, approfittando della crisi bellica, tentavano di liberarsi dalla dominazione austriaca ed ungherese, Ludendorff si convinse che il solo modo per salvare l'alleato era fargli ottenere una clamorosa, schiacciante vittoria. Decise cos\u00ec di inviare sul fronte italiano un corpo di spedizione formato di sole sei divisioni, scegliendo con molta accortezza il punto pi\u00f9 debole dello schieramento italiano, a Caporetto.\nAvvalendosi di strategie belliche d'avanguardia e di ufficiali audaci come Erwin Rommel, riusc\u00ec ancora una volta nel suo intento, penetrando ampiamente nel territorio italiano. Dopo il ritiro della Russia dal conflitto, Ludendorff partecip\u00f2 alla firma del Trattato di Brest-Litovsk che imponeva ai russi condizioni di pace pesantissime, ma il logoramento degli eserciti degli Imperi centrali, in particolar modo di quello austriaco, e soprattutto l'intervento a fianco dell'Intesa degli Stati Uniti d'America, segnarono comunque la sconfitta della Germania.\nIl dopoguerra.\nAlla fine della guerra, conclusasi con la sconfitta della Germania e la fuga di Guglielmo II, Ludendorff rientr\u00f2 in patria con l'aura di eroe mitico intatta, ma ormai ai margini della vita politica in seguito alla proclamazione della Repubblica di Weimar. Per questa e per la democrazia parlamentare nutr\u00ec sempre un mai nascosto disprezzo, divenendo l'ideale punto di riferimento dei movimenti nazionalisti e militaristi tedeschi, molti dei quali confluirono successivamente nel nazismo, e della destra revanscista e conservatrice, che si mobilit\u00f2 come un sol uomo contro il Trattato di Versailles ed esigette il pronto riscatto per l'umiliazione inflitta alla Germania.\nNon stupisce che anche Hitler figurasse tra i suoi numerosi estimatori. Nel 1923 Ludendorff si trasfer\u00ec nella Germania meridionale per stabilirsi a Monaco di Baviera, dove ebbe modo di conoscere Hitler, con cui ebbe frequenti contatti. Nel clima conservatore e ultranazionalista di Monaco, Hitler decise, forse impressionato dal facile successo ottenuto pochi mesi prima da Benito Mussolini in Italia, di organizzare un colpo di Stato, il \"Putsch di Monaco\", senza informare Ludendorff. Bench\u00e9 preso alla sprovvista, Ludendorff accett\u00f2 ugualmente di prestare il proprio nome a quella sfortunata sortita, ma il putsch fall\u00ec miseramente. L'esercit\u00f2 apr\u00ec il fuoco su un corteo aperto da Ludendorff e Hitler, che furono arrestati. Figur\u00f2 in seguito tra gli imputati al processo per alto tradimento, e fu l'unico a essere assolto.\nLudendorff prese le distanze da Hitler, ma accett\u00f2 di collaborare con Strasser, quando questi si accinse a riorganizzare il NSDAP in vista delle elezioni del 1924. Il partito ottenne solo il 3% dei voti alle elezioni per il Reichstag del 1924, ma Ludendorff fu eletto in Parlamento, dove rest\u00f2 fino al 1928.\nLudendorff rimase politicamente \"bruciato\" dalla disavventura di Monaco, tanto che nel 1925, quando si tratt\u00f2 di scegliere tra lui e il suo antico superiore Hindenburg per portare un grande nome alle elezioni presidenziali, la destra, i vecchi militaristi come von Tirpitz e i signori della Ruhr puntarono decisamente su Hindenburg. Nel marzo 1925 quindi corse alle presidenziali come candidato del Partito nazista, ma ottenne solo l'1,1% dei voti. Si stacc\u00f2 progressivamente dal nazismo, pur rimanendo un convinto nazionalista e antisemita. In quegli anni fond\u00f2 la Tannenberg-Bund, un'organizzazione nazionalista tedesca con caratteri sia antisemiti che anticattolici.\nFino al giorno della sua morte nel 1937, anche dopo l'ascesa di Hitler al potere, Ludendorff sopravvisse come il monumento di s\u00e9 stesso: rispettato, onorato, addirittura fatto oggetto di venerazione dalla propaganda nazista, ma senza pi\u00f9 il minimo peso nella politica e nella Wehrmacht, seppur ammirato dai militari oppositori nostalgici del vecchio prussianesimo. All'avvento al potere di Hitler, indirizz\u00f2 un telegramma a Hindenburg, esponendogli il suo disprezzo per il suo ex alleato:\nAlcuni storici per\u00f2 ritengono che questo testo sia un falso. \nNel tentativo di riconquistare il favore di Ludendorff, Hitler si present\u00f2 senza preavviso a casa sua nel 1935 il giorno del suo 70\u00b0 compleanno per offrirgli la promozione a feldmaresciallo. Infuriato, pare che Ludendorff lo abbia respinto dicendogli: \"Un ufficiale \u00e8 nominato Generale Feld-Maresciallo sul campo di battaglia! Non davanti a t\u00e8 e pasticcini a una festa di compleanno nel mezzo della pace.\" Scrisse poi due ulteriori libri su argomenti militari.\nMor\u00ec di cancro al fegato a Monaco, dove ricevette un funerale di Stato da parte del regime, contro la sua esplicita volont\u00e0. Ludendorff \u00e8 stato sepolto nel cimitero nuovo di Tutzing."}
{"id": "125797", "revid": "1226", "url": "https://it.wikipedia.org/wiki?curid=125797", "title": "Microchip technology", "text": ""}
{"id": "125802", "revid": "256896", "url": "https://it.wikipedia.org/wiki?curid=125802", "title": "AAAF", "text": ""}
{"id": "125803", "revid": "1226", "url": "https://it.wikipedia.org/wiki?curid=125803", "title": "Poliziesco all'italiana", "text": ""}
{"id": "125804", "revid": "729019", "url": "https://it.wikipedia.org/wiki?curid=125804", "title": "Khayr al-D\u012bn Barbarossa", "text": "Biografia.\nFiglio del \"agha\" Yakup A\u011fa e della greca Catalina, vedova d'un prete greco, fu chiamato con il nome di H\u0131z\u0131r ed ebbe tre fratelli: Ishak, Elias e \u02bfAr\u016bj. Esercit\u00f2 fin dalla giovent\u00f9 la guerra di corsa nell'arcipelago greco, finch\u00e9 le galee dei Cavalieri di Rodi posero fine alla sua attivit\u00e0 al largo dell'isola di Creta, in un combattimento in cui cadde ucciso il fratello Elias e il fratello \u02bfAr\u016bj venne fatto prigioniero.\nBarbarossa milit\u00f2 quindi nella squadra del \"Camali\" insieme al fratello \u02bfAr\u016bj. Quando questi si ammutin\u00f2 sulla galea in cui era imbarcato uccidendone uno dei proprietari, a Barbarossa venne dato il comando del brigantino che viaggiava al seguito. Questo episodio gli consent\u00ec di accumulare una grossa fortuna in denaro.\nSi narra di scorrerie da lui compiute ad Antalya e della conquista dell'isola di Gerba, trasformata poi in base per le sue spedizioni. Si trasfer\u00ec poi a Tunisi, accordandosi con il suo sovrano hafside Ab\u016b \u02bfAbd All\u0101h Mu\u1e25ammad.\nBarbarossa devasta molte coste del Mar Mediterraneo, in particolare quelle comprese nella zona di Diano Marina in Liguria, ma anche di Reggio Calabria (1512), in Andalusia (tornata cristiana), a Lipari e a Tindari.\nNel 1513 s'impossessa di Algeri, divenendone il signore. Nello stesso anno viene attaccato dalla flotta della Repubblica di Genova nel porto di Tunisi: sconfitto, \u00e8 costretto a rinchiudersi entro le mura della citt\u00e0, perdendo il forte di La Goletta e diverse galeotte.\nDopo di allora, la sua azione si concentra sulle coste del Nordafrica, fra Algeria e Tunisia.\nNel 1526, attacca nuovamente Reggio Calabria subendo per\u00f2 lo scacco da parte dei reggini. Si rivolge allora contro Messina e, superato il Faro di Messina, attacca la fortezza sul porto. In cerca di altri bottini risal\u00ec la penisola italiana, ma davanti a Piombino viene affrontato e costretto alla fuga da Andrea Doria, alla guida di una flotta composta da navi pontificie e da alcune galee dei Cavalieri di Malta.\nBarbarossa diviene dopo il 1533 l'indiscusso ammiraglio (\"qapud\u00e0n-i derya\") della flotta ottomana.\nNell'estate del 1534 compie una terribile incursione sulle coste tirreniche alla testa di 82 galee: sbarchi e saccheggi si registrarono a Cetraro, San Lucido (900 prigionieri), Capri, Procida e Gaeta. Approdato a Sperlonga, e messo a ferro e fuoco il territorio circostante e la stessa citt\u00e0, tenta addirittura di rapire Giulia Gonzaga, vedova di Vespasiano Colonna e celebre per la sua bellezza, per farne dono al sultano Solimano I, ma questa riusc\u00ec a rifugiarsi rocambolescamente a Campodimele. Fondi da cui Giulia era fuggita, viene saccheggiata per 4 giorni, poi \u00e8 la volta di Terracina e finalmente, riempite le navi di schiavi e di bottino, si dirige verso la Tunisia dove conquista Biserta e Tunisi.\nLa reazione non si fa attendere. Nel 1535, Carlo V arma una flotta di 82 galee e 200 vascelli galee e la affida a Andrea Doria che riconquista Tunisi, ottenendo, dopo un saccheggio di due giorni, 10.000 schiavi.\nBarbarossa per\u00f2, avendo previdentemente lasciato una piccola flotta a Bona, la raggiunge e, mentre l'Europa lo crede morto, e si celebrano ovunque festeggiamenti, si dirige verso le Baleari dove attracca a Minorca conquistandola con l'inganno. Mette a ferro e fuoco il porto e poi assale Mah\u00f3n e la mette a sacco. La rocca si arrende ma sono uccisi 400 abitanti ed oltre 2.000 sono condotti in schiavit\u00f9 dall'isola di Minorca di cui 800 solo dalla citt\u00e0 portuale: la loro vendita gli procurer\u00e0 pi\u00f9 di 500.000 ducati sui mercati di Costantinopoli ed Alessandria. Anche il bottino (gioielli, stoffe preziose, polvere da sparo ed armi) \u00e8 straordinariamente copioso.\nA Costantinopoli viene accolto come un eroe, ricevendo diversi doni fra cui, nel 1535, un magnifico palazzo.\nNella campagna del 1537 devasta la costa della Puglia e cattura 10.000 prigionieri. In agosto raggiunge Corf\u00f9 (Kerkira), piazzaforte veneziana e vi sbarca, a meno di tre miglia dal castello, 25.000 uomini con 30 cannoni, tra cui il cannone pi\u00f9 potente dell'epoca, che spara palle del peso di 50 libbre: in tre giorni sono tirati 19 colpi, dei quali solo cinque riescono a colpire la fortezza.\nA causa del maltempo e a causa della precisione del fuoco dell'artiglieria veneziana che, tirando dalla fortezza, affonda 5 galee corsare e colpisce perfino la sua ammiraglia, Barbarossa decide di desistere.\nSi dedica per\u00f2 alle isole minori dove conquista ricchi bottini e prigionieri a Malvasia, Nauplia, Sciro, e Egina.\nA settembre la campagna si conclude. Il bottino ammonta a 400.000 pezzi d'oro, un migliaio di donne e 1500 giovani. In omaggio al sultano invia a Solimano 200 giovani vestiti di scarlatto, ciascuno dei quali porta una coppa d'oro e d'argento; altri 200 recano pezzi di fine drappo e 30 offrono altrettante borse ben fornite.\nNel 1538 affronta nuovamente Andrea Doria nella battaglia di Prevesa sulla costa albanese. Il Doria lo fronteggia con 80 galee veneziane, 36 pontificie, 30 spagnole, 50 galeoni e 200 altre navi da guerra, con a bordo 60000 uomini e 2500 cannoni ma il Barbarossa, che pu\u00f2 contare su 130 galee e un'ottantina di vascelli minori, ha la meglio e cattura alcune galee genovesi e veneziane.\nGuerra d'Italia del 1542-1546.\nNella primavera del 1543, a seguito dell'alleanza di Solimano con il re Francesco I di Francia durante la Guerra d'Italia del 1542-1546, il Barbarossa viene inviato a Marsiglia. Nel raggiungerla compie qualche scorreria sulle coste italiane. Si presenta minaccioso nello stretto di Messina: Diego Gaetani, governatore di Reggio Calabria, rifiuta di trattare, cerca, anzi, di reagire facendo tirare un colpo di artiglieria contro la sua flotta che uccide 3 suoi marinai. Il corsaro fa allora sbarcare 12000 uomini, bombarda la citt\u00e0 e la conquista. \u00c8 messa a sacco la rocca e tra i prigionieri vi \u00e8 anche la figlia dello stesso Gaetani, di nome Flavia e dell'et\u00e0 di 18 anni. Il Barbarossa se ne invaghisce, l'ottiene in sposa nonostante la differenza d'et\u00e0 (ha 67 anni) e, come regalo di nozze, lascia liberi i genitori della donna risparmiando nel contempo alla citt\u00e0 un feroce sacco.\nProsegue (saccheggiando le coste campane, mentre Nettuno ed Ostia riforniscono di viveri la sua flotta) verso la Provenza, dove fa base, prima di assediare Nizza che viene espugnata e saccheggiata; assale l'isola d'Elba come risposta ad una mancata richiesta di restituzione di un giovane, figlio di Sinan \"rais\", da anni trattenuto a Piombino alla corte degli Appiano.\nIl bottino sulle coste nizzarde e liguri (la stessa Genova paga un riscatto) \u00e8 cos\u00ec ricco che il Barbarossa invia ad Algeria 25 galee cariche di bottino e a Costantinopoli 4 grosse navi, cariche di 5000 cristiani, tra cui 200 monache, razziate in vari conventi italiani, quale suo regalo personale di donne vergini a Solimano. Tra i prigionieri cristiani vi fu anche un prelato spagnolo, Giovanni Canuti (all'epoca vescovo di Cariati e Cerenzia), che morir\u00e0 in schiavit\u00f9 ad Algeri.\nBarbarossa mor\u00ec nel 1546, a causa di un attacco di \"febbre gialla\" e fu sepolto a Be\u015fikta\u015f, a nord di Istanbul, in una T\u00fcrbe costruita dal famoso architetto Sinan."}
{"id": "125805", "revid": "486946", "url": "https://it.wikipedia.org/wiki?curid=125805", "title": "Haradin", "text": ""}
{"id": "125806", "revid": "486946", "url": "https://it.wikipedia.org/wiki?curid=125806", "title": "Kahir-Ad-Din", "text": ""}
{"id": "125807", "revid": "486946", "url": "https://it.wikipedia.org/wiki?curid=125807", "title": "Ariadeno il Barbarossa", "text": ""}
{"id": "125821", "revid": "729019", "url": "https://it.wikipedia.org/wiki?curid=125821", "title": "Kurt Meyer", "text": "Biografia.\nNacque a Jerxheim, nella Bassa Sassonia, il 23 dicembre 1910; il padre, contadino, combatt\u00e9 durante la Prima guerra mondiale in qualit\u00e0 di sergente maggiore e mor\u00ec in seguito alle ferite riportate in battaglia.\nTerminate le scuole, Meyer dapprima lavor\u00f2 in una fattoria, in seguito in una miniera, fino a che, nell'ottobre del 1929, non entr\u00f2 nella polizia del Meclemburgo. Iscrittosi al Partito nazista il 1\u00ba settembre 1930, si arruol\u00f2 nelle SS il 15 ottobre 1931, venendo assegnato alla \"22. Standarte\" a Schwerin. Il 15 maggio 1934 venne accettato nella \"Leibstandarte SS Adolf Hitler\" con il grado di \"SS-Untersturmf\u00fchrer\". Nel settembre del 1936 venne promosso \"SS-Obersturmf\u00fchrer\" e ottenne il comando della 14. Compagnia Anticarro. Meyer e la LAH presero in seguito parte all'annessione dell'Austria e pi\u00f9 tardi all'invasione della Cecoslovacchia.\nAllo scoppio della guerra, Meyer guid\u00f2 la sua unit\u00e0 anticarro nella Campagna di Polonia, dove rimase ferito ad una spalla, e venne decorato con la Croce di Ferro di seconda classe; nella successiva Campagna di Francia dove, al comando della 15. Compagnia motociclisti, di cui i comandanti di plotone furono i futuri comandanti di divisione Hugo Kraas e Max W\u00fcnsche, venne decorato con la Croce di Ferro di prima classe. Al termine della guerra ad occidente, la compagnia venne riorganizzata come distaccamento di ricognizione della LAH e Meyer venne promosso \"SS-Sturmbannf\u00fchrer\".\nMeyer dette nuovamente prova della sua grande abilit\u00e0 di soldato e di comandante nella successiva invasione della Grecia come comandante di battaglione.\nPer tagliare la strada al III Corpo d'Armata greco, che si stava ritirando dall'Albania, era necessario occupare il passo di Klissura, per raggiungere il lago di Kastoria e in tal modo impedire alla forze greche di raggiungere la citt\u00e0 di Kastoria. All'alba del 14 aprile, inizi\u00f2 l'attacco frontale di Meyer contro i soldati appartenenti alla 20. Divisione di fanteria che tenevano il passo di Klissura. Organizzato il battaglione in tre gruppi d'attacco, uno dei quali guidato personalmente da Meyer, inizi\u00f2 l'assalto alle posizioni greche: alle 11 del mattino la linea difensiva greca era ormai infranta e la cittadina venne occupata nel primo pomeriggio. Vennero fatti 600 prigionieri, perdendo solamente 6 uomini e 18 feriti. Il giorno successivo, il battaglione raggiunse il lago di Kastoria e si diresse a sud per prendere la citt\u00e0 di Kastoria alle spalle; al termine della giornata anche questa cittadina era stata conquistata e altri soldati greci erano stati fatti prigionieri. Per queste azioni Meyer venne decorato con la Croce di Cavaliere il 18 maggio 1941.\nAmmalatosi nell'ottobre del 1941 Meyer ritorn\u00f2 alla propria unit\u00e0 solamente nel gennaio 1942.\nIl 23 febbraio 1943 Meyer divenne il 195\u00b0 uomo decorato da Hitler con le Foglie di quercia della Croce di Cavaliere, per il ruolo avuto nella riconquista di Kharkov. Nell'estate del 1943 Hitler ordin\u00f2 la costituzione di una nuova divisione delle Waffen-SS, arruolando tutti i membri della Hitlerjugend nati nel 1926. Diversi ufficiali della \"Leibstandarte\" vennero trasferite nella nuova divisione, la 12. SS-Panzer-Division \"Hitlerjugend\". Meyer, venne assegnato al comando del 25. Reggimento Panzergrenadier SS e promosso \"SS-Standartenf\u00fchrer\" il 21 giugno 1943.\nIl 14 giugno 1944, una settimana dopo l'invasione alleata della Normandia, l'\"SS-Brigadef\u00fchrer\" Fritz Witt, comandante della divisione, rimase ucciso in seguito ad un bombardamento navale alleato. Come ufficiale pi\u00f9 alto in grado Kurt Meyer venne nominato ufficialmente comandante della divisione il 16 giugno: a 33 anni divenne in tal modo il pi\u00f9 giovane comandante di divisione dell'intera esercito tedesco. Il 27 agosto, Meyer divenne il 91\u00b0 soldato a ricevere le Spade della Croce di Cavaliere, e una settimana pi\u00f9 tardi, il 1\u00ba settembre, venne promosso \"SS-Brigadef\u00fchrer\". Il comando di Meyer termin\u00f2 il 6 settembre, quando venne catturato da partigiani belgi presso il villaggio di Durnal (parte del comune di Yvoir) consegnato agli Alleati e internato in un campo per prigionieri di guerra.\nIl 10 dicembre 1945 comparve davanti a una corte marziale canadese, imputato dell'uccisione di 11 prigionieri canadesi il 7 giugno 1944 e di altri 7 il successivo 8 giugno. Uno dei giudici fu il Generale Harry Wickwire Foster, suo avversario nella battaglia di Normandia.\nMeyer neg\u00f2 di aver ordinato i massacri e dichiar\u00f2 di esserne venuto a conoscenza soltanto l'11 giugno, successivamente all'accaduto. Non essendo stato possibile provare se Meyer avesse o meno ordinato le esecuzioni, venne riconosciuto colpevole di aver incitato i sottoposti a non fare prigionieri e quindi fu ritenuto moralmente responsabile delle atrocit\u00e0 commesse dai militari della sua divisione.\nVenne condannato a morte il 28 dicembre 1945, ma il Maggior Generale Chris Vokes commut\u00f2 la pena all'ergastolo, evocando il fatto che era stato condannato in base ad un \u00abinsieme di sospetti\u00bb, piuttosto che prove tangibili.\nRinchiuso nella prigione di Dorchester, nel Nuovo Brunswick, in Canada, vi rimase per cinque anni. Dopo altri quattro anni nella prigione militare inglese di Werl, nella Germania Ovest, venne rilasciato il 7 settembre 1954. Divenne ben presto un membro attivo della HIAG, e si batt\u00e9 pubblicamente per far ricevere la pensione di guerra a tutti i membri delle Waffen-SS. Nel 1957 usc\u00ec il suo libro autobiografico. Mor\u00ec a Hagen il 23 dicembre 1961, giorno del suo cinquantunesimo compleanno, per un attacco di cuore."}
{"id": "125822", "revid": "1888309", "url": "https://it.wikipedia.org/wiki?curid=125822", "title": "Malaga", "text": "Malaga () \u00e8 un comune della Spagna di abitanti (1\u00ba gennaio 2019), situato nella comunit\u00e0 autonoma dell'Andalusia, nel sud della Spagna. Capoluogo dell'omonima provincia, la citt\u00e0 costituisce la capitale culturale ed economica della Costa del Sol.\nGeografia fisica.\nTerritorio.\nLa citt\u00e0 \u00e8 affacciata sul Mediterraneo, a poco pi\u00f9 di 100\u00a0km dallo stretto di Gibilterra, nei pressi della foce di due fiumi: il Guadalmedina, che divide il centro storico dalla citt\u00e0 nuova, e il Guadalhorce.\nClima.\nIl clima di Malaga \u00e8 clima mediterraneo subtropicale, con una temperatura media annuale di 18,0\u00a0\u00b0C (media massima 25,4\u00a0\u00b0C ad agosto e media minima 11,9\u00a0\u00b0C a gennaio). Eccezionali sono le gelate, mentre l'estate \u00e8 calda e umida, eccetto quando soffia il \"terral\" (vento secco dell'interno), che fa salire notevolmente le temperature (con picchi di oltre 44\u00a0\u00b0C nel 1978 e 1994). Malaga gode di 2.815 ore di sole all'anno.\nL'umidit\u00e0 media \u00e8 del 66%, con 43 giorni di precipitazioni all'anno, concentrati soprattutto tra i mesi di novembre e gennaio, in cui cadono in media 524\u00a0mm di pioggia, pari al 50% delle precipitazioni medie annuali. L'irregolarit\u00e0 delle piogge si manifesta talvolta in piogge torrenziali di grande entit\u00e0 (il record \u00e8 di 313\u00a0mm di pioggia in un solo giorno, il 27 settembre 1957). Un'eccezionale nevicata che, causata da un'ondata di freddo di origine continentale, ha ammantato la citt\u00e0 si \u00e8 verificata il 2 febbraio 1954.\nStoria.\nNonostante nella regione siano state trovate tracce di presenza umana fin dalla preistoria (dolmen ad Antequera (Pe\u00f1a de los Enamorados), pitture rupestri a Benaoj\u00e1n, ceramiche a Nerja), Malaga deve le sue origini al fatto di essere stata una delle colonie fondate dai fenici di Tiro intorno al VII secolo a.C. lungo il Mediterraneo occidentale, probabilmente per le buone condizioni di approdo ai piedi del monte Gibralfaro. In epoca fenicia la citt\u00e0 era nota come Malaka, toponimo derivato probabilmente dalla parola fenicia per \u201csale\u201d, perch\u00e9 l'industria della salatura ai fini di conservazione delle vivande era l'attivit\u00e0 all'epoca pi\u00f9 importante; in altre lingue semitiche la parola \u201csale\u201d \u00e8 \u05de\u05dc\u05d7 (\"melak\") in ebraico e \u0645\u0644\u062d (\"milh\") in arabo.\nLa citt\u00e0 divenne poi probabilmente la colonia greca di Mainake, di cui non rimangono altre tracce se non in documenti, passando poi sotto il dominio di Cartagine. Secondo il geografo Strabone, la citt\u00e0 aveva pianta irregolare. Alcuni secoli pi\u00f9 tardi, alla presenza cartaginese successe quella romana, in cui la citt\u00e0 raggiunse un ragguardevole sviluppo e, sotto l'imperatore Tito, ottenne uno status privilegiato; diventata citt\u00e0 confederata, Malaga venne infatti retta da un codice speciale, la \"Lex Flavia Malacitana\". Dell'epoca romana rimangono il teatro romano e alcune sculture conservate nel Museo Archeologico Provinciale.\nVenne poi l'invasione dei visigoti (V secolo), in cui si ebbero anche alcune incursioni bizantine. Tale epoca non ha lasciato quasi tracce. A partire dalla conquista musulmana dell'VIII secolo, fu inglobata nella regione di al-Andalus e venne ribattezzata M\u0101llaqa (in arabo \u0645\u0627\u0644\u0642\u0629). Dopo la divisione del territorio in \"taifas\" (emirati indipendenti in lotta tra di loro), nel 1026 la citt\u00e0 divenne la capitale della taifa sotto il controllo della dinastia berbera degli Hammudidi. Dell'epoca araba rimangono tracce nel centro storico, ma principalmente nell'Alcazaba e nel Castillo de Gibralfaro. In questa epoca visse uno dei figli pi\u00f9 illustri di Malaga: il filosofo e poeta ebreo Avicebron (Shelomoh ibn Gebirol).\nNel corso della seconda met\u00e0 del XIII secolo pass\u00f2 sotto il controllo della dinastia dei Nasridi, diventando parte del Sultanato di Granada.\nLa presa della citt\u00e0 da parte dei castigliani nel corso della \"Reconquista\" rappresent\u00f2 uno dei momenti pi\u00f9 sanguinosi della storia di Malaga. La citt\u00e0, cinta d'assedio da 45.000 uomini e difesa da forze tre volte inferiori, oppose una fiera resistenza per quasi sei mesi, finch\u00e9 fu costretta alla resa il 13 agosto 1487. Il re Fernando il Cattolico neg\u00f2 ai vinti una capitolazione onorevole e, ad eccezione di alcuni disertori, i 15.000 sopravvissuti della citt\u00e0 furono condannati a morte o ridotti in schiavit\u00f9.\nLa citt\u00e0 segu\u00ec poi le sorti del Regno di Spagna, ma non trasse particolare beneficio dai commerci con le Americhe.\nDurante i moti del 1831 Malaga fu il teatro dell'esecuzione di Jos\u00e9 Mar\u00eda Torrijos, liberale spagnolo in lotta contro l'assolutismo di Ferdinando VII. A ricordo del suo sacrificio \u00e8 stato eretto un obelisco in Plaza de la Merced. Malaga fu anche citt\u00e0 pioniera nei tempi della rivoluzione industriale, in cui per lungo tempo contese a Barcellona la palma di citt\u00e0 pi\u00f9 industrializzata del paese. In quest'epoca di rapido sviluppo emersero la famiglia Larios e il politico conservatore Antonio C\u00e1novas del Castillo.\nDurante la guerra civile spagnola, Malaga venne bombardata dai nazionalisti e dall'aviazione fascista mandata da Mussolini; l'attacco provoc\u00f2 una fuga massiccia verso la zona repubblicana di Almer\u00eda. La citt\u00e0 fu infine presa dai franchisti l'8 febbraio 1937. Negli anni del dopoguerra per la citt\u00e0 inizi\u00f2 una fase di espansione dovuta al crescente afflusso di turisti verso la Costa del Sol, che negli anni Sessanta assunse il ritmo di un vero e proprio boom economico ed edilizio. Ancora oggi Malaga \u00e8 in fase di espansione grazie al turismo, alle attivit\u00e0 connesse e al terziario.\nMonumenti e luoghi d'interesse.\nArchitetture militari e siti archeologici.\nIl patrimonio storico e archeologico di Malaga \u00e8 alquanto vario e comprende:\nTeatro romano.\nIl teatro rimase in attivit\u00e0 fino al III secolo per poi cadere in disuso. Durante la dominazione araba fu utilizzato come deposito di materiale edile per la vicina Alcazaba. Attualmente viene utilizzato per alcune rappresentazioni teatrali all'aperto.\nAlcazaba.\nAppena al di sopra del teatro romano, sulla collina di Gibralfaro, \u00e8 situata la alcazaba, la fortezza-palazzo musulmana di epoca nasride. Si riconoscono due cinte murarie: una inferiore, pi\u00f9 esterna, cui si accede attraverso una porta ad angolo detta Arco del Cristo, e una superiore, posta all'interno della prima. Entrambe si adattano all'orografia del terreno esaltandone la funzione difensiva. All'interno del recinto superiore si trova il palazzo moresco edificato in due tempi, XI e XIII-XIV secolo, e oggi sede del museo archeologico che raccoglie manufatti fenici, romani e moreschi.\nCastello di Gibralfaro.\nIl Castello di Gibralfaro \u00e8 posto sull'omonima collina, toponimo di origine araba che significa \"montagna del faro\". La fortezza domina la citt\u00e0 e il porto di Malaga ed \u00e8 collegata all'Alcazaba mediante una lunga muraglia - detta La Coracha - dotata di barbacani, torri e speroni. Venne edificato nel XIV secolo da Yusuf I, su resti fenici preesistenti. Una parte del castello \u00e8 stato adibito a \"parador\" la cui terrazza offre un panorama della citt\u00e0.\nArchitetture religiose.\nCattedrale di Malaga.\nL'imponente Cattedrale di Malaga \u00e8 il principale edificio religioso della citt\u00e0. Fu edificata dove un tempo sorgeva la pi\u00f9 importante moschea di Malaga. I lavori di costruzione iniziarono nel 1528 e si protrassero, tra alterne vicende, per circa tre secoli.\nChiesa del Sacrario.\nQuesta chiesa va ricordata per il portale in stile gotico di Pedro L\u00f3pez (1530) e per il retablo attribuito a Juan Belsameda e Alonso Berreguete.\nChiesa di San Giacomo.\nDotata di campanile in stile mud\u00e9jar, la chiesa venne realizzata tra il 1490 e il 1545. Internamente, \u00e8 decorata in stile barocco.\nSantuario de Nuestra Senora de la Victoria.\nCostruito in stile barocco alla fine del XVII secolo, il santuario conserva un\"'Addolorata\" scolpita da Pedro de Mena (nel secondo altare di destra) e una Cinquecentesca statua mariana di fattura fiamminga. \nArchitetture civili.\nPalazzo Episcopale.\nA fianco della Cattedrale sorge il Palazzo Episcopale, dalla pregevole facciata barocca.\nPalacio del Gobierno Civil.\nRealizzato in stile neoclassico tra il 1787 e il 1829, \u00e8 introdotto da una fontana del 1551, la quale rappresenta le tre grazie. \nTeatro Cervantes.\nIl Teatro Cervantes, inaugurato nel 1870, \u00e8 il principale teatro della citt\u00e0.\nPalacio del Conde de Luna.\nSituato in calle San Augustin, il palazzo del Conde de Luna risale al XIV secolo. \nPalacio de Ferias y de Congresos.\nIl palazzo delle esposizioni e dei congressi \u00e8 situato appena al di fuori della tangenziale cittadina a breve distanza dall'aeroporto e domina la spianata dedicata alla \"Feria de Agosto\".\nCasa natale di Picasso.\nIn Placa de la Merced si trova la casa dove nacque Pablo Picasso.\nAlameda Principal.\nL'Alameda Principal, \u00e8 un antico viale fiancheggiato da alberi di \"ficus\" bicentenari. Fu realizzata grazie alla parziale demolizione di un tratto delle mura nella penisola alluvionale situata tra il fiume Guadalmedina ed il porto. Lungo il viale si trovano l'antica taverna Antica Casa del Guardia e la casa ove soggiorn\u00f2 Hans Christian Andersen.\nCalle Marqu\u00e9s de Larios.\nLa calle Marqu\u00e9s de Larios, principale via e cuore pulsante del centro storico, fu aperta nel 1891 per collegare la Plaza de la Constituci\u00f3n con il porto cittadino. Fiancheggiato da una serie di edifici ispirati alla scuola di Chicago, \u00e8 oggi la via commerciale per eccellenza di Malaga ed ospita i negozi pi\u00f9 importanti della citt\u00e0.\nAree naturali.\nParque.\nIl Parque \u00e8 un giardino botanico subtropicale che fiancheggia il porto. Realizzato a partire dal 1876 su un terreno strappato al mare, \u00e8 lungo quasi un chilometro ed \u00e8 abbellito da vialetti e statue. Tra di esse, spicca una fontana genovese in marmo che raffigura il dio Nettuno, opera databile al 1540.\nConcepci\u00f3n.\nLa Concepci\u00f3n, giardino storico, ospita un parco dotato di piante tropicali. \nAltro.\nIl monumento al centro di Placa de la Merced, realizzato nel 1842, \u00e8 dedicato al generale Torrigos, il quale prese parte ai moti del 1831. \nSociet\u00e0.\nEvoluzione demografica.\nCon oltre mezzo milione di abitanti, la citt\u00e0 di Malaga \u00e8 la sesta citt\u00e0 spagnola per popolazione, e la seconda dell'Andalusia. La sua area metropolitana, che supera il milione di abitanti, si estende lungo la Costa del Sol orientale e comprende famose localit\u00e0 balneari come Torremolinos, Benalm\u00e1dena, Fuengirola e Mijas.\nIl 21,68% della popolazione residente in citt\u00e0 ha meno di 20 anni, mentre il 14,11% ha oltre 65 anni. L'incremento relativo della popolazione \u00e8 stato del 2,09% nel 2006.\nNegli anni sessanta del secolo passato la popolazione tendeva a emigrare verso paesi europei pi\u00f9 industrializzati, come la Germania, la Svizzera, il Belgio e la Francia. Attualmente i \"malague\u00f1os\" tendono a spostarsi verso la periferia della citt\u00e0 o verso quartieri residenziali dell'area metropolitana come Alhaur\u00edn de la Torre, C\u00e1rtama e Rinc\u00f3n de la Victoria, che nel corso dell'ultimo decennio hanno visto raddoppiare la propria popolazione.\nDagli anni novanta Malaga si \u00e8 trasformata in un polo di immigrazione dovuto ai nuovi posti di lavoro generati dall'edilizia e dal turismo, e in minor misura dall'industria e dal commercio. \nEtnie e minoranze straniere.\nPer quanto riguarda gli immigrati provenienti da altri paesi, risultano essere 29.717, dei quali le comunit\u00e0 maggiori sono quella marocchina (19,25%), argentina, subsahariana e cinese.\nTradizioni e folclore.\nFedele al proprio spirito di citt\u00e0 andalusa, Malaga vanta numerosi eventi festivo-religiosi e folcloristici, tutti caratterizzati da un'atmosfera allegra e variopinta.\nFiera di Agosto (Feria).\nLa feria di agosto di Malaga, conosciuta popolarmente come Gran Fiesta del Verano (grande festa dell'estate) dona a Malaga un carattere cosmopolita ed internazionale. Questa festa estiva, che risale alla fine dell'800, dura circa 10 giorni ed ha luogo nella parte centrale del mese di agosto per commemorare la riconquista di Malaga da parte dei re cattolici che entrarono in citt\u00e0 nell'agosto del 1487.\nNella prima sera i cittadini si riuniscono sulle spiagge della Malagueta, per ascoltare il \"Pregon de la feria\", ovvero l'inaugurazione della festa.\nA mezzanotte, al porto e nelle zone antistanti, iniziano gli spettacoli pirotecnici. Per circa un'ora, i fuochi d'artificio riempiono la citt\u00e0 di luci e colori e molti turisti in vacanza in Costa del Sol, giungono dalle localit\u00e0 per godersi questo spettacolo.\nNel Paseo del Parque, si inaugura l'illuminazione artistica e nella plaza de la Marina si svolgono vari spettacoli musicali: flamenco, musica pop ecc\u2026\nDurante i giorni di feria, dalla mattina fino a tarda sera, ogni via attira l'attenzione dei cittadini e dei turisti, con spettacoli di ogni genere e movimento. Nella calle Larios si svolgono le \"ferias de Verdiales\" e nella plaza de la Marina, il Festival Internacional del Folklore, dove i ritmi, le musiche e le danze di tutto il mondo si fondono per creare, con un unico linguaggio universale, un legame con le forme di espressione di ogni luogo. Non mancano gli spettacoli teatrali, sia per adulti che per bambini, nelle Casetta Infantile, Casetta di Verdiales, Casetta del Flamenco e la Copla e Casetta della Giovent\u00f9.\nNei locali, nei bar e nei caff\u00e8, si possono assaggiare le specialit\u00e0 locali e sorseggiare i tipici vini di Malaga, storicamente legati all'arte fonte di ispirazione letteraria per molti scrittori.\nUn vino tipico \u00e8 il Falstaff, dolce e fatto con uve moscate ed erogato da grossi botti di legno, il tutto accompagnato dalla note \"tapas\". Girando per le strade capita spesso che molti offrano da bere dalle loro damigiane.\nIl comune in questi giorni allestisce delle case prefabbricate, che nei giorni di festa fungono da locali. L'entrata alle casette \u00e8 gratuito, ci\u00f2 simboleggia il carattere aperto di questa festa, dove tutti sono invitati a godersi gli spettacoli e il cibo. Migliaia di persone si dirigono quindi nelle strade del centro, e aspettano di assistere alle corride di tori nell'arena della Malagueta.\nIl centro storico diventa un luogo assolutamente da vedere, con le migliaia di persone festose e i banchi che vendono qualsiasi cosa (souvenir, fiori, dolci, panini, pesce fritto etc).\nQuasi tutte le donne e le bambine indossano i classici abiti della tradizione da gitanas (gonne lunghe a balze con pizzi e corpetto fasciante), e non \u00e8 raro incontrare donne con i capelli legati con lo chignon, il grande pettine e la mantilla nera, cos\u00ec come si vestivano in Spagna fino al principio del XX secolo. Viene inoltre eletta la Regina della festa, scelte tra le donne pi\u00f9 belle della citt\u00e0.\nIl primo sabato della Feria, dalle 11 di mattina, lungo il Paseo Central del Parque, di fronte al Comune della citt\u00e0, si riuniscono numerosissimi pellegrini, carri e carrozze ben decorate e un vasto pubblico, tutti pronti ad assistere all'inizio della Romer\u00eda. Il sindaco consegna ad un rappresentante la bandiera della citt\u00e0, dopo di che numerosi pellegrini si dirigono verso il santuario de Nuestra Senora de la Victoria, che \u00e8 la patrona della citt\u00e0. La sera, finito il pellegrinaggio e la messa in onore della patrona, la gente torna nelle piazze per continuare la festa ed attendere l'inaugurazione del Real della Feria al tramonto. Il sindaco della citt\u00e0 preme l'interruttore che metter\u00e0 in funzione l'illuminazione, che per sette sere rischiarer\u00e0 il \"Real\" della Feria di Malaga. Il Real \u00e8 un'area di circa cinquecentomila metri quadrati, formato da due distinte parti: un luna park con giostre ed attrazioni di ogni tipo, e centinaia di casette e stand che offrono a poco prezzo vino, birra, superalcolici e cibo di ogni genere. Il Real della feria, oltre alle casette, ospita anche carrozze e giostre tipiche della festa e ogni giorno a mezzogiorno in punto, si svolgono passeggiate di carrozze e cavalli. Tra l'altro, nel campo delle esibizioni, si svolge il concorso di domatura di bovini.\nL'atto di chiusura della Feria si celebra il giorno 20, alle ore 22:30 con uno spettacolo finale che termina a mezzanotte con uno spettacolo di fuochi d'artificio.\nEsortare i cittadini a partecipare \u00e8 superfluo. Le cifre parlano da sole: ogni anno, in 10 giorni, partecipano milioni di persone (un milione e duecentomila nel 2008), attirate da questo clima festoso che oltre alla tradizione, al costume e al folklore, non trascura anche il divertimento e la gastronomia.\nSettimana Santa.\nLa Settimana Santa di Malaga (\"Semana Santa\") assieme a quella di Siviglia \u00e8 considerata tra le pi\u00f9 spettacolari dell'Andalusia. Si celebra con processioni delle varie confraternite nei giorni che vanno dal \"viernes de Dolores\" (il venerd\u00ec che precede la Domenica delle Palme) alla domenica di Pasqua.\nCavalcata dei Re Magi.\nLa Cavalcata dei Re Magi (\"Cabalgada de los Reyes Magos\") \u00e8 la sfilata dei Re Magi per le vie del centro su carri da dove lanciano dolci e regali ai bambini.\nCultura.\nIstruzione.\nMusei.\n\"Museo Picasso di Malaga\".\nMalaga \u00e8 conosciuta per aver dato i natali a Pablo Ruiz Picasso, la cui casa natale \u00e8 visitabile in Plaza de la Merced. Il Museo Picasso, recentemente aperto, \u00e8 uno dei maggiori al mondo dedicati all'artista e rappresenta il fiore all'occhiello dell'offerta museale della citt\u00e0, che ha sottoposto la propria candidatura come capitale europea della cultura nel 2016.\n\"Centro di Arte Contemporanea (CAC)\".\nIl Centro di Arte Contemporanea, inaugurato nel 2003 nella sede di un antico mercato lungo la riva del fiume Guadalmedina, ospita una collezione permanente di 400 opere, soprattutto fotografie. Nel 2005 \u00e8 diventato il primo museo spagnolo certificato ISO 9001 grazie alla completezza della sua offerta e al suo interno si svolgono regolarmente proiezioni cinematografiche, congressi e conferenze varie.\n\"Museo Carmen Thyssen\".\nInaugurato nel marzo 2011, \u00e8 dedicato alle varie correnti della pittura spagnola del secolo XIX. Tutte le opere provengono dalla collezione di Carmen Thyssen-Bornemisza e sono ospitate nel Palacio de Villal\u00f3n, appositamente restaurato per l'occasione.\n\"Collezione del Museo Russo San Pietroburgo Malaga\".\nNato come costola del Museo dell'Ermitage, \u00e8 stato inaugurato nel marzo 2015 negli spazi dell'antica manifattura di tabacchi. Ospita una collezione principale composta da opere dell'Ermitage, soggetta a ricambio all'inizio di ogni anno, e varie mostre tematiche a cadenza semestrale.\n\"Centro Pompidou Malaga\".\nInaugurato nel marzo 2015, costituisce l'unica sede secondaria del Centro Georges Pompidou ubicata al di fuori del territorio francese. Sede di esposizioni temporanee e di una collezione semi-permanente a rotazione annuale, \u00e8 ospitato in una struttura sotterranea e sormontata da un cubo di vetro appositamente creata lungo il Muelle Uno, il nuovo porto di Malaga.\nGeografia antropica.\nSuddivisioni amministrative.\nDal punto di vista amministrativo la citt\u00e0 \u00e8 suddivisa in dieci \"distritos\" (distretti) retti da altrettante \"Juntas de Distrito\" (Giunte di Distretto). Il distretto \"Centro\" include, oltre al centro storico propriamente detto, anche l'area portuale ed alcuni tratti al di l\u00e0 del Guadalmedina, mentre i rimanenti nove corrispondono alla corona urbana formatasi dal XIX secolo ad oggi. La zona orientale, che comprende i quartieri della borghesia e gli antichi villaggi marinari del Palo e del Pedregalejo, corrisponde al distretto \"Este\", mentre in direzione nord si trovano i piccoli distretti della \"Ciudad Jard\u00edn\" e della \"Palma-Palmilla\", quest'ultimo caratterizzato da un forte degrado sociale. Ad ovest sono invece ubicati tutti i rimanenti distretti: \"Carretera de C\u00e1diz\" (il pi\u00f9 popoloso, con oltre 110.000 abitanti), \"Cruz de Humilladero\" (anch'esso pi\u00f9 popolato rispetto al centro), \"Bail\u00e9n-Miraflores\", \"Puerto de la Torre\", \"Campanillas\" e il borgo di \"Churriana\". Tutti i distretti occidentali alternano zone residenziali, commerciali ed industriali e corrispondono all'asse di espansione della citt\u00e0, ossia all'area pianeggiante dell'estuario del Guadalhorce.\nEconomia.\nGi\u00e0 da molti decenni il turismo costituisce uno dei principali pilastri dell'economia di Malaga, favorito dall'aeroporto internazionale situato a 10\u00a0km dalla citt\u00e0 e dal porto adatto all'attracco di navi da crociera. Altra importante fonte di proventi \u00e8 data dai settori del commercio marittimo, delle costruzioni e delle nuove tecnologie (\"Parque Tecnol\u00f3gico de Andaluc\u00eda\").\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto di Malaga, uno dei pi\u00f9 importanti aeroporti della penisola iberica per numero di passeggeri.\nPorti.\nIl porto di Malaga \u00e8 il porto marittimo della citt\u00e0, che opera ininterrottamente almeno dal 600 a.C. Il porto \u00e8 uno dei porti pi\u00f9 trafficati del Mar Mediterraneo, con un volume commerciale di oltre 428.623 TEU e 642.529 passeggeri nel 2008.\nStrade.\nLa strada A45 porta a nord verso Antequera e C\u00f3rdoba. L'Autov\u00eda A-7, parallela alla strada N-340, entrambe conducono a Cadice ad ovest attraverso la Costa del Sol Occidental e Barcellona ad est attraverso la Costa del Sol Oriental.\nSport.\nLa squadra di calcio cittadina \u00e8 il M\u00e1laga Club de F\u00fatbol che milita nella Segunda Divisi\u00f3n.\nLa pi\u00f9 importante squadra di basket della citt\u00e0 \u00e8 il Club Baloncesto M\u00e1laga vincitore di un titolo nazionale nel 2006."}
{"id": "125826", "revid": "1543377", "url": "https://it.wikipedia.org/wiki?curid=125826", "title": "Linum usitatissimum", "text": "Il lino comune (Linum usitatissimum ) \u00e8 una pianta della famiglia delle Linaceae. \u00c8 stata una delle prime colture domesticate: fin dall'antichit\u00e0 \u00e8 stato ampiamente coltivato in Etiopia e in Egitto; in una grotta, nella Repubblica della Georgia, sono state trovate fibre di lino tinte, databili al 30\u00a0000 a.C.\nDescrizione.\n\u00c8 una pianta erbacea annuale alta tra i 30 e i 60\u00a0cm con fusto eretto, molto fragile, ramificato nella parte finale con foglie tenere, lanceolate. I fiori sono grandi, di colore azzurro-cielo con 5 sepali, 5 petali, 5 stami gialli. I frutti sono capsule contenenti semi di piccole dimensioni e di colore dal bruno scuro al giallo paglierino, a seconda delle variet\u00e0. La radice \u00e8 un corto fittone.\nColtivazione.\nLa pianta del lino cresce con facilit\u00e0 in regioni a clima temperato. Nei paesi freddi si ottiene la migliore produzione di fibra: Russia, Paesi Bassi, Francia e Romania sono tra i primi produttori mondiali di fibra. Il lino \u00e8 una pianta annuale, con un ciclo vegetativo di circa quattro mesi.\nNell'area mediterranea si hanno prove della coltivazione e dell'utilizzo di lino risalenti a oltre 6.000 anni fa, mentre l'introduzione nel Nord-Europa avvenne in epoche preromane.\nUsi.\nIl lino \u00e8 coltivato sia per i suoi semi sia per la sua fibra. Dalle varie parti della pianta si ricavano tessuti, carta, medicinali, cordame (anche per le reti da pesca). Dai semi di lino si ottiene sia la farina sia l'olio di lino, commestibile, che ha vari impieghi come integratore alimentare, come ingrediente in prodotti per il legno (finitura) e nell'industria delle vernici come olio siccativo e diluente. \u00c8 inoltre utilizzato dall'industria cosmetica come ingrediente base di gel per capelli e sapone. Infine il lino \u00e8 coltivato anche come pianta ornamentale da giardino.\nCucina.\nI principali prodotti alimentari che si ricavano dai semi di lino sono la farina e l'olio; la farina \u00e8 di colore scuro. I semi - ricchi di acidi grassi a catena lunga - possono essere consumati anche in purezza, integri e secchi, oppure ammollati in acqua e consumati appena germogliano. I semi bagnati diventano leggermente viscidi, ma ci\u00f2 non ne inficia le propriet\u00e0 nutritive.\nMedicina.\nI semi di lino erano conosciuti nella medicina popolare come lassativo; alcuni studi moderni sembrano confermare la validit\u00e0 di tale uso. Oggi, in fitoterapia l'olio di lino \u00e8 anche consigliato come antinfiammatorio ed emolliente. Il lino contiene Omega-3, 6 e 9 e si ritiene che possa alleviare il diabete stabilizzando il livello di zuccheri nel sangue, ma il consumo eccessivo pu\u00f2 ostacolare l'azione di alcuni medicinali somministrati oralmente, a causa del suo contenuto di fibre. I semi sono inoltre usati nella medicina popolare per realizzare impiastri contro la tosse secca.\nTessile.\nDal lino si ottiene una fibra molto pregiata, morbida, flessibile e resistente; pur essendo qualitativamente superiore, ha costi di produzione pi\u00f9 alti di quelli del cotone. In Europa rappresent\u00f2 la principale fibra tessile fino alla rivoluzione industriale quando venne sostituito dal cotone, causa appunto la maggiore economicit\u00e0 di quest'ultimo.\nIl lino in Sicilia.\nIl territorio del paese di Linera, in provincia di Catania, prima della sua fondazione, fu adibito alla coltivazione del lino e da essa la contrada venne indicata, appunto, le \"linerie\". Con la fondazione del nucleo abitato, avvenuta agli inizi del XIX secolo, il paese ha assunto la denominazione attuale in ricordo di queste antiche coltivazioni. "}
{"id": "125827", "revid": "767487", "url": "https://it.wikipedia.org/wiki?curid=125827", "title": "Box Car Racer", "text": "I Box Car Racer sono stati una band pop punk/post-hardcore creata da Tom DeLonge e Travis Barker dei blink-182.\nMentre nel 2002 i blink si stavano prendendo una pausa, Tom DeLonge, chitarrista della band, sent\u00ec che doveva esprimere in qualche modo i sentimenti che provava in quel periodo, e che non aveva modo di esprimere con la sua band. Decise quindi di dare vita ad un nuovo progetto musicale, da affiancare a quello principale.\nLa formazione fu quindi creata coinvolgendo il batterista Travis Barker dai Blink; successivamente, per far fronte alla necessit\u00e0 di suonare dal vivo, Tom ha contattato David Kennedy (che ha militato negli Hazen Street e ora suona negli Angels &amp; Airwaves) per fare da seconda chitarra; inoltre, mentre nell'album \u00e8 Tom il bassista, nei concerti live \u00e8 stato sostituito da Anthony Celestino (Over My Dead Body). Il gruppo incise un solo album, l'omonimo \"Box Car Racer\", nel 2002.\nCome \"ospiti\", nell'album appaiono il terzo componente dei blink-182, Mark Hoppus, Tim Armstrong dei Rancid e Jordan Pundik dei New Found Glory.\nI Box Car Racer si sono sciolti dopo un solo un anno di vita, nel 2003, erano infatti considerati un progetto parallelo ma che verosimilmente ha giocato un ruolo determinante nella vicenda riguardante lo scioglimento dei blink-182. Tuttavia la presenza David Kennedy a fianco di Tom DeLonge nella nuova band degli Angels &amp; Airwaves lascia pensare ad una seppur parziale continuazione del progetto, anche se le sofisticate e ridondanti melodie degli AVA (Angels &amp; Airwaves) si distaccano abbastanza dallo stile dei Box Car Racer.\nIl nome della band viene dal bombardiere B-29 che lanci\u00f2 la seconda bomba atomica sulla citt\u00e0 giapponese di Nagasaki, il cui nome era \"BOCKSCAR\". Tom ha dichiarato in un'intervista che aveva visto il nome scritto erroneamente \"Boxcar\".\nDeLonge ha sempre sostenuto, nelle interviste concesse mentre promuoveva questo disco, di voler produrre un disco che s'ispirasse ai Fugazi, da sempre una delle sue influenze. \u00c8 per questo che il disco ricalca vecchie influenze emo-core proprio in stile Fugazi, Rites of Spring.\nNei primi mesi del 2017, DeLonge ha detto con un tweet di aver avuto una piacevole conversazione con Travis Barker e questo mosse voci riguardo alla reunion della band. Le voci sono cresciute l'8 maggio 2017, quando DeLonge in un tweet ha chiesto ai fan quale caratteristica dovrebbe contenere un eventuale album e se dovesse essere fatto, tuttavia non c'\u00e8 stato nessun annuncio ufficiale in merito a una riunione.\nDurante un'intervista rilasciata nel 2021 sul podcast \"\"Tuna on Toast\" presentato dal Disc jockey Ted Stryker, DeLonge\" ha confermato di aver registrato insieme al batterista Travis Barker, un nuovo brano dei Box Car Racer che punta ad essere rilasciato durante il ventennale della band che ricorrer\u00e0 nel 2022."}
{"id": "125829", "revid": "228587", "url": "https://it.wikipedia.org/wiki?curid=125829", "title": "Rolls-Royce plc", "text": "Rolls-Royce Group plc \u00e8 un gruppo inglese con sede a Londra e operante in quattro settori:\nIl gruppo nasce in seguito alla nazionalizzazione, nel 1971, della Rolls-Royce Limited. La parte automobilistica venne separata nel 1973, con il nome Rolls-Royce Motor Cars. La parte aeronautica continu\u00f2 sotto il controllo statale fino al 1987, anno in cui venne privatizzata con l'attuale nome.\n\u00c8 il secondo costruttore al mondo di motori aeronautici dopo la General Electric.\nAttraverso le sue attivit\u00e0 nel settore della difesa \u00e8 diventato il ventitreesimo \"defence contractor\" al mondo."}
{"id": "125830", "revid": "729019", "url": "https://it.wikipedia.org/wiki?curid=125830", "title": "Los Angeles Police Department", "text": "Il Los Angeles Police Department (LAPD) \u00e8 il dipartimento di polizia della citt\u00e0 di Los Angeles, in California. Con oltre 12.000 agenti e 3.000 dipendenti civili, \u00e8 il terzo corpo di polizia cittadino degli Stati Uniti, superato solo dal New York City Police Department e di poco dal Chicago Police Department. Copre un'area di ed una popolazione di circa 4 milioni di persone.\nIn quanto corpo di polizia della \"capitale del cinema\", il dipartimento e i suoi agenti sono stati spesso protagonisti di film e serie televisive.\nStoria.\nLa prima unit\u00e0 di polizia di Los Angeles \u00e8 stata quella dei \"Los Angeles Rangers\" nel 1853, un corpo formato da volontari che collaboravano con le forze di polizia gi\u00e0 esistenti nella contea. I \"Rangers\" vennero poi sostituiti dai \"Los Angeles City Guards\", un altro gruppo di volontari. Sfortunatamente nessuno di questi due gruppi fu particolarmente efficiente e Los Angeles divenne famosa per la sua violenza e per i suoi \"vizi\".\nIl LAPD nacque nel 1869, quando sei agenti vennero assunti per lavorare al servizio del capo della polizia William C. Warren. Nel 1900 gli ufficiali erano gi\u00e0 70 e nel 1903, con l'inizio del servizio civile, diventarono 200. Durante la II guerra mondiale, sotto il comando di Clemence B. Horrall, molti agenti di polizia vennero chiamati a combattere nell'esercito, lasciando il LAPD con una forza molto ridotta. Anche a causa di questo la polizia riusc\u00ec a fare poco per tenere sotto controllo le \"Zoot Suits Riot\" (rivolte scoppiate tra i marinai ed i Marines di stanza a Los Angeles ed i messicani che vi abitavano) del 1943.\nHorrall fu poi sostituito da un generale dei Marines in pensione, William A. Worton, che lavor\u00f2 come capo \"ad interim\" fino al 1950, anno della nomina di William H. Parker che rimase al comando fino alla sua morte nel 1966. Parker si impegn\u00f2 per ottenere una maggiore autonomia del LAPD dall'amministrazione civile. Ma il Natale di Sangue del 1951 scredit\u00f2 molto il LAPD; l'opinione pubblica accus\u00f2 il LAPD di \"brutalit\u00e0 poliziesca\". Negli anni '70, per contrastare il crescente fenomeno delle bande criminali di strada, venne costituito il Community Resources Against Street Hoodlums (C.R.A.S.H.)\nSotto il comando di William H. Parker venne creata anche la prima unit\u00e0 SWAT del corpo. Gli agenti John Nelson e Daryl Gates formarono l'unit\u00e0 per fronteggiare i problemi che sarebbero potuti nascere con le organizzazioni radicali che protestavano durante la guerra in Vietnam. Le cronache mondiali hanno parlato del LAPD nel 1992, in occasione della Rivolta di Los Angeles.\nAmbito operativo.\nGli agenti di pattuglia del LAPD lavorano sette giorni alla settimana; tre giorni con un orario di dodici ore lavorative e quattro giorni con un orario di dieci ore lavorative, per un totale di settantasei ore alla settimana. Questi giorni sono poi seguiti da una settimana (o a volte pi\u00f9) di riposo. Il dipartimento ha pi\u00f9 di 250 tipi di lavoro, assegnabili a qualsiasi agente che abbia fatto due anni di pattuglia.\nGli agenti di pattuglia lavorano quasi sempre con un partner, a differenza dei dipartimenti di polizia che controllano i sobborghi intorno a L.A., che preferiscono le pattuglie composte da un uomo solo in modo da massimizzare la presenza di polizia e fare in modo che un numero minore di agenti controlli un'area molto vasta.\nUnit\u00e0.\nUfficio Operazioni\nLa maggioranza degli agenti del LAPD \u00e8 assegnata all'Ufficio Operazioni, nella sede centrale del LAPD il Parker Center (che prende il nome dal capo della polizia William H. Parker). Un ufficiale superiore dirige questo ufficio e riferisce direttamente al capo della polizia.\nDetective Bureau\nIl \"Detective Bureau\" riferisce direttamente al Capo della Polizia ed \u00e8 responsabile delle investigazioni. \u00c8 composto da:\nIl COMPSTAT \u00e8 una speciale unit\u00e0 adibita alle statistiche del crimine nella citt\u00e0 di Los Angeles. Ideata da William J. Bratton (capo del LAPD fino al 2009) nel 1994 quando ancora era nell'NYPD, questa unit\u00e0 \u00e8 stata inserita nel 2002.\nSpecial Operations Bureau\nQuesta unit\u00e0 \u00e8 specializzata nelle operazioni ad alto rischio che richiedono tattiche speciali e sangue freddo. \u00c8 composta da:\nDivisioni.\nIl Los Angeles Police Department comprende 21 stazioni di polizia, conosciute anche come \"\"Aree\" o \"Divisioni\". Le 21 divisioni sono a loro volta raggruppate in quattro aree di comando, conosciute come \"Bureau\". Il LAPD comprende anche due \"Bureau\" speciali: il \"Detective Bureau\" (Ufficio Investigativo) e lo \"Special Operations Bureau\"\" (un'unit\u00e0 tattica che si occupa di eventi speciali e di rischi legati al terrorismo).\nLe 21 divisioni sono:\n\"Central Bureau\".\nIl \"Central Bureau\" si occupa della Downtown Los Angeles e di East Los Angeles, ed \u00e8 l'area pi\u00f9 popolata tra i quattro \"bureau\". Consiste in cinque divisioni di pattuglia e una \"traffic division\", ovvero una divisione che si occupa del traffico.\nDivisione Centrale.\nLa \"Divisione Centrale\" (#1) copre la maggior parte della Downtown Los Angeles, tra cui anche il municipio e il distretto finanziario.\nDivisione Hollenbeck.\nLa \"Divisione Hollenbeck\" (#4) copre la parte est della citt\u00e0, tra cui Boyle Heights, Lincoln Heights e El Sereno.\nDivisione Newton.\nLa \"Divisione Newton\" (#13) serve South Los Angeles, la parte sud della citt\u00e0, e una parte di Downtown Los Angeles.\nDivisione Northeast.\nLa \"Divisione Northeast\" (#11) (letteralmente nord-est) \u00e8 responsabile delle parti centrali di Los Angeles, inclusi Elysian Park e Silver Lake, insieme ad una buona parte di Los Feliz e di Hollywood e le comunit\u00e0 di Highland Park, Eagle Rock e Glassell Park.\nDivisione Rampart.\nLa \"Divisione Rampart\" (#2) serve le parti ovest e nordovest di Downtown Los Angeles, inclusi Echo Park, Pico Boulevard-Union Avenue e Westlake, tutte sotto il controllo della Rampart. L'edificio della Divisione Rampart fu usato come set per ricreare la Divisione Centrale nel telefilm \"Adam-12\", creato da Jack Webb.\n\"South Bureau\".\nIl \"South Bureau\" controlla la zona sud di Los Angeles, con l'eccezione di Inglewood e Compton, che hanno i loro propri dipartimenti di polizia. (Nel caso di Compton si tratta del Los Angeles Sheriff's Dept.). Il South Bureau consiste in quattro divisioni di pattuglia e una \"traffic division\".\nDivisione della 77\u00aa strada.\nLa \"Divisione della 77ma\" (#12) serve una porzione della parte sud di L.A., fino al limite ovest della citt\u00e0. La porzione di South L.A. che arriva fino alla Harbor Freeway \u00e8 sotto il controllo della 77\u00aa.\nDivisione Harbor.\nLa \"Divisione Harbor\" (#5) (letteralmente \"Divisione della Baia\"), protegge San Pedro, Wilmington e la Harbor Gateway. Talvolta collabora con la polizia portuale di L.A. Gli oltre 260 agenti, detective e personale di supporto lavorano all'interno della stazione di polizia da 40 milioni di dollari (con un'ampiezza di 4645 metri quadrati) inaugurata il 25 aprile 2009 e situata al 2175 di John S. Gibson Boulevard.\nDivisione Southeast.\nLa \"Divisione Southeast\" (#18) (letteralmente Divisione Sudest), come la 77\u00aa, pattuglia una parte di South L.A. La sua area include Watts e la zona a sud di Manchester Avenue.\nDivisione Southwest.\nLa \"Divisione Southwest\" (#3)(letteralmente Divisione Sudovest) serve i limiti sud della Santa Monica Freeway, la parte ovest della Harbor Freeway, la parte nord della Vernon Avenue e la zona est dell'area Culver City/Lennox/Baldwin Hills. La Division Southwest include anche la University Of Southern California e il Los Angeles Memorial Coliseum.\n\"Valley Bureau\".\nIl Valley Bureau \u00e8 il pi\u00f9 grande dei quattro \"bureau\" in termini di grandezza e supervisiona le operazioni nella San Fernando Valley. Consiste in sette divisioni di pattuglia ed una \"traffic division\".\nDivisione North Hollywood.\n\"Vedi anche: Sparatoria di North Hollywood\"\nLa \"Divisione North Hollywood\" (#15) protegge Studio City e la zona nord di Hollywood.\nDivisione Mission.\nLa \"Divisione Mission\" (#19) ha aperto le proprie porte nel maggio 2005. \u00c8 stata la prima nuova stazione ad essere creata dal 1980. La sua area di competenza si trova tra la Devonshire e la Foothill, nella San Fernando Valley, incluse le Missions Hills e Panorama City.\nDivisione Devonshire.\nLa \"Divisione Devonshire\" (#17) \u00e8 responsabile della parte nordovest della San Fernando Valley, incluse alcune parti di Chatsworth e Northridge.\nDivisione Foothill.\nLa \"Divisione Foothill\" (#16) pattuglia parte della San Fernando Valley e della Crescenta Valley.\nDivisione Van Nuys.\nLa \"Divisione Van Nuys\" (#9) serve la zona di Van Nuys.\nDivisione West Valley.\nLa \"Divisione West Valley\" (#10) protegge alcune parti della San Fernando Valley, inclusi alcuni quartieri di Northridge e Reseda, dove si trova la stazione di polizia.\nDivisione Topanga.\nLa \"Divisione Topanga\" (#21) ha cominciato le operazioni il 4 gennaio 2009. Pattuglia le parti della San Fernando Valley che si trovano all'interno del terzo distretto cittadino, incluse le Woodland Hills e Canoga Park, dove la divisione ha la sua sede.\n\"West Bureau\".\nIl West Bureau copre i distretti pi\u00f9 famosi di L.A., tra cui Hollywood, l'area delle Hollywood Hills, il campus dell'UCLA e Venice. Il West Bureau non comprende Beverly Hills e Santa Monica, che hanno i propri dipartimenti di polizia. Il West Bureau consiste in cinque divisioni di pattuglia e una \"traffic division\".\nDivisione Hollywood.\nLa \"Divisione Hollywood\" (#6) serve la zona di Hollywood, incluse le Hollywood Hills, l'Hollywood Boulevard e il Sunset Strip.\nDivisione Wilshire.\nLa \"Divisione Wilshire\" (#7) protegge la zona di Miracle Mile, incluse Koreatown, Mid-City, Chartay e il Fairfax District.\nDivisione Pacific.\nLa \"Divisione Pacific\" (#14) pattuglia la parte sud di West Los Angeles, comprese Venice, Venice Beach e Playa Del Rey. La Divisione Pacific lavora a stretto contatto con la polizia aeroportuale dell'LAX, l'aeroporto di Los Angeles. La Divisione Pacific era chiamata anche Divisione Venice.\nDivisione West Los Angeles.\nLa \"Divisione West Los Angeles\" (#8) \u00e8 responsabile della parte nord della zona West di L.A. La sua zona di competenza include Pacific Palisades, Century City, Brentwood, Westwood, West Los Angeles e Cheviot Hills. La UCLA e la Twentieth Century Fox si trovano qui.\nDivisione Olympic.\nLa \"Divisione Olympic\" (#20) ha aperto le sue porte il 4 gennaio 2009, esattamente come la Divisione Topanga. L'area della Olympic comprende una piccola parte della Divisione Hollywood e parti delle Divisioni Wilshire e Rampart. Serve 16,06 kilometri nell'area di Mid-City, incluse alcune parti di Koreatown e una sezione di Miracle Mile. La stazione di polizia, costata 34 milioni di dollari, si trova all'angolo sudest tra Vermont Avenue e l'Undicesima Strada e ospita 293 agenti. \nGradi e insegne.\nLe insegne per i gradi da Tenente I in su sono spillette agganciate sul colletto dell'uniforme. Le insegne per i gradi da Sergente II/Detective III in gi\u00f9 sono galloni in stoffa cuciti sulla parte alta delle maniche dell'uniforme.\nI veterani hanno dei galloni color argento cuciti sulla parte bassa delle maniche; ognuno indica cinque anni di servizio.\nCapi della Polizia.\nDal 1876, 56 uomini sono stati al comando del LAPD. Il mandato pi\u00f9 lungo \u00e8 stato quello di William H. Parker, che ha guidato il LAPD dal 1950 fino alla sua morte nel 1966. L'attuale Capo della Polizia \u00e8 Michel R. Moore, nominato il 27 giugno 2018.\nComposizione.\nLimitazioni.\nIl Dipartimento di Polizia di Los Angeles ha sofferto molto per il costante sottofinanziamento e recentemente anche per la mancanza di agenti. Comparata alla maggior parte delle altre grandi citt\u00e0 degli USA, Los Angeles ha storicamente un rapporto di agenti/popolazione servita piuttosto basso. Una delle priorit\u00e0 del capo della polizia William J. Bratton \u00e8 stata proprio quella del reclutamento di nuovi agenti (Bratton ha detto: \"Datemi 4000 agenti e io vi dar\u00f2 la citt\u00e0 pi\u00f9 sicura del mondo.\")\nIl LAPD protegge la citt\u00e0 con un solo agente ogni 426 abitanti. New York City ha un agente dell'NYPD ogni 228 residenti. Altri esempi sono il Chicago Police Department, che ha un agente ogni 216 abitanti, e il Philadelphia Police Department, con un agente ogni 219 residenti.\nNegli ultimi anni il LAPD ha condotto una massiccia campagna di reclutamento, con l'obiettivo di reclutare 1500 agenti. Un dei problemi che i reclutatori devono affrontare \u00e8 la mancanza di candidati qualificati. Le stringenti pratiche per il reclutamento create dal Dipartimento (per fare fronte alle continue accuse di corruzione, incluso lo Scandalo Rampart) hanno fatto in modo che meno di 1 candidato su 10 venisse arruolato. Inoltre, la citt\u00e0 ha tre forze dell'ordine separate, non direttamente affiliate con il LAPD, che controllano il porto, l'aeroporto e il Los Angeles Unified School District.\nNel 2009, a causa della crisi finanziaria, il LAPD ha concluso la campagna per il reclutamento. Adesso il LAPD arruola agenti soltanto per sostituire gli uomini che vanno in pensione, si feriscono, ecc.\nComposizione razziale e sessuale.\nDurante il periodo Parker-Davis-Gates, il LAPD era prevalentemente bianco (80% nel 1980) e molti agenti abitavano fuori della citt\u00e0. La Simi Valley, l'agglomerato suburbano della Ventura County che pi\u00f9 tardi divenne il luogo dove si tenne il processo agli agenti accusati del pestaggio di Rodney King, \u00e8 stata a lungo la localit\u00e0 dove si trovava una grande concentrazione di agenti del LAPD, la maggior parte dei quali bianchi. Nel 1994, l'ACLU ha compiuto uno studio attraverso i codici postali degli agenti, concludendo che oltre l'80% di loro risiedeva fuori citt\u00e0. Le percentuali di arruolamento cominciarono a salire durante gli anni '80, ma non fino alle riforme dovute alla Commissione Christopher, quando un notevole numero di afro-americani, ispanici e asiatici si arruolarono nel Dipartimento.\nIl LAPD arruol\u00f2 anche la prima agente donna di tutta la nazione nel 1910, la signora Alice Stebbin Wells. Da allora, le donne sono state una piccola, ma sempre crescente parte del Dipartimento. Durante gli anni '50 le donne hanno lavorato principalmente nelle carceri o hanno avuto a che fare con i problemi giovanili. Raramente le donne hanno lavorato sul campo e comunque non potevano essere promosse sopra il grado di sergente. Ma, negli anni '80, dopo una causa intentata dalla poliziotta Fanchon Blake, una corte istituita appositamente, il Dipartimento cominci\u00f2 una seria campagna per l'arruolamento e la promozione delle donne nei suoi ranghi. Inoltre elimin\u00f2 anche i gradi di \"Policeman\" e \"Policewoman\" (poliziotto e poliziotta), sostituendoli con il pi\u00f9 sobrio \"Police Officer\" (agente di polizia). Nel 2002, le donne erano il 18.9% del Dipartimento. Le donne hanno aumentato il loro numero dalla promulgazione della \"legge Fanchon Blake\". Il grado pi\u00f9 alto mai raggiunto da una donna \u00e8 quello di assistente capo, raggiunto dall'agente Sharon Papa.\nIl LAPD ha inoltre arruolato i primi due agenti afro-americani negli Stati Uniti. Nel 1886, il Dipartimento arruol\u00f2 Robert William Stewart e Alonzo Washington, i primi poliziotti neri del LAPD. Secondo il Dipartimento di Giustizia degli Stati Uniti, nel 2000 l'82% degli agenti del LAPD era maschio. Il 46% del Dipartimento \u00e8 composto da poliziotti bianchi, seguiti da un 33% di ispanici/latini, da un 14% di afro-americani e con un 7% di asiatici.\nRisorse.\nAviazione.\nLe risorse della divisione di supporto aereo della polizia di Los Angeles sono costituite da 19 elicotteri che vanno dai 5 Bell 206 Jet Rangers ai 14 Eurocopter AS350-B2, e hanno anche 1 Beechcraft King Air 200.\nLe missioni principali del dirigibile sono volate fuori dal centro Piper Tech del centro presso l'Hooper Heliport, situato fuori dalla Union Station. Il LAPD ospita anche unit\u00e0 aeree all'aeroporto di Van Nuys.\nArmi da fuoco.\nPrima dei primi anni '70, agli ufficiali della LAPD venivano lanciati i revolver speciali Smith &amp; Wesson Model 14 .38 a doppia azione o singola azione e il modello Smith &amp; Wesson 10. Dai primi anni '70 al 1988, gli ufficiali erano armati del revolver Smith &amp; Wesson Model 15 a sei colpi, doppia azione o singola azione, noto anche come 38 \"Combat Masterpiece\". Questo \u00e8 stato specificamente progettato su richiesta del dipartimento di polizia di Los Angeles. Era una variante Smith &amp; Wesson modello 10 calibro .38 con mirini regolabili di alto profilo senza intoppi.\nIl modello 15 del LAPD veniva spesso modificato da un'armatura per sparare solo in doppia azione, il che significa che gli ufficiali non potevano armare il martello. Questo per evitare scariche accidentali causate dalla breve e leggera leva del grilletto ad azione singola che alcuni ufficiali usavano. Molti ufficiali e detective portavano anche il \"Capo's Special\" modello 36 come revolver di riserva, e spesso fuori servizio.\nNelle auto di pattuglia, bloccato su una barra d'acciaio, c'era un Ithaca 37, un fucile da 12 calibri, caricato con \"00\" (doppio scatto), nove pallini sulla cartuccia con un proiettile nella camera e quattro nel tubo del caricatore. Il fucile \u00e8 stato realizzato appositamente per il dipartimento di polizia di Los Angeles ed \u00e8 stato chiamato \"Speciale LAPD\". Il fucile era basato sull'Ithaca 37 \"Deerslayer\", un'arma progettata per cacciare. Come conseguenza della sua progettazione per l'uso con le lumache, aveva mirini per fucili, a differenza della maggior parte dei fucili a pompa.\nLo \"Speciale LAPD\" aveva una opaca finitura militare parkerizzata invece della pi\u00f9 consueta finitura blu lucido. La canna era lunga 18 pollici e mezzo, a differenza dei venti pollici della versione civile. I vantaggi del fucile Ithaca modello 37 rispetto ai modelli Winchester, Mossberg e Remington consistevano nel fatto che l'Ithaca pesava un chilo in meno e poteva essere usata con uguale facilit\u00e0 dai tiratori destri o mancini grazie all'esclusiva porta di espulsione inferiore e alla camera di carico. L'Ithaca 37 \u00e8 stato sostituito come il fucile standard usato dal LAPD, dal modello Remington 870.\nIn risposta all'aumento della potenza di fuoco trasportata dai criminali, comprese le armi completamente automatiche e i fucili d'assalto, agli agenti di pattuglia LAPD furono rilasciati i Beretta 92 F. Pi\u00f9 tardi, gli ufficiali furono autorizzati ad utilizzare la Smith &amp; Wesson Model 5906, una pistola semiautomatica da 9 mm, oltre ad alcune altre armi approvate di calibro 9 mm.\nIn risposta alla sparatoria di North Hollywood del 1997, gli ufficiali della LAPD avevano la possibilit\u00e0 di trasportare le pistole Smith &amp; Wesson modello 4506 e 4566 di servizio. Inoltre, a causa dell'incidente di North Hollywood, a ufficiali qualificati furono emessi fucili di pattuglia chiamati UPR (Urban Police Rifle) costituiti principalmente da varianti AR-15.\nFino al 2002, la pistola di emissione standard degli ufficiali LAPD era la Beretta 92F. Tuttavia, quando William Bratton fu nominato capo del LAPD, permise ai suoi ufficiali di portare la pistola Glock, un'arma utilizzata nei dipartimenti da lui guidati in precedenza (il dipartimento di polizia di New York City e il dipartimento di polizia di Boston). I nuovi ufficiali diplomati presso l'accademia LAPD ora ricevono la Smith and Wesson M&amp;P 9mm e hanno la possibilit\u00e0 di passare alle varianti Glock.\nPremi, elogi, citazioni e medaglie.\nIl dipartimento presenta una serie di medaglie ai suoi membri per un servizio meritorio. Le medaglie che il LAPD assegna ai suoi ufficiali sono le seguenti:\nBravery.\nLa medaglia al valore del dipartimento di polizia di Los Angeles \u00e8 la pi\u00f9 alta medaglia delle forze dell'ordine assegnata agli ufficiali dal dipartimento di polizia di Los Angeles. La Medal of Valor \u00e8 un premio per il coraggio, solitamente assegnato agli ufficiali per singoli atti di straordinario coraggio o eroismo compiuti nella linea del dovere a rischio personale estremo e potenzialmente letale.\nIl Liberty Award \u00e8 una medaglia coraggiosa per i canini della polizia uccisi o gravemente feriti in servizio. Il premio, che \u00e8 stato inaugurato nel 1990, prende il nome da \"Liberty\", una unit\u00e0 metropolitana K-9 colpita e uccisa in servizio. Il conduttore di Liberty ha ricevuto la Medal of Valor per lo stesso incidente. Finora \u00e8 stato premiato solo una volta nella storia del LAPD.\nLa medaglia di polizia \u00e8 un premio per il coraggio, di solito assegnato agli ufficiali per singoli atti di eroismo nella linea del dovere, sebbene non al di sopra e al di l\u00e0 della chiamata del dovere, come \u00e8 richiesto per la medaglia del valore.\nLa Police Star \u00e8 un premio per il coraggio, solitamente assegnato agli ufficiali per esibirsi con un giudizio eccezionale e o utilizzando tattiche abili al fine di disinnescare situazioni pericolose e stressanti.\nLa medaglia salvavita della polizia \u00e8 un premio per il coraggio, di solito assegnato agli ufficiali per agire al fine di salvare o tentare il salvataggio di un collega ufficiale o di qualsiasi persona da un pericolo imminente.\nDistintivi di marcatura.\nIl LAPD assegna inoltre badge Distinguished Expert, Expert, Sharpshooter e Marksman a coloro che ottengono punteggi di qualificazione progressivamente pi\u00f9 alti sul suo raggio. La retribuzione del bonus viene assegnata ai qualificatori e alcuni incarichi potrebbero richiedere tale abilit\u00e0 dimostrata in termini di armi oltre a quella ottenuta con l'addestramento di base.\nUfficiali caduti.\nDall'istituzione del dipartimento di polizia di Los Angeles, 210 ufficiali sono morti in servizio. Randal Simmons \u00e8 stato il primo ufficiale LAPD SWAT ad essere ucciso nella linea di servizio nel 2008. Ci sono stati due memoriali per gli ufficiali caduti del LAPD. Uno era al di fuori del Parker Center, l'ex quartier generale, che fu inaugurato il 1\u00ba ottobre 1971. Il monumento era una fontana in granito nero, con la base inscritta con i nomi degli ufficiali LAPD che morirono mentre servivano la citt\u00e0 di Los Angeles. Il vecchio monumento situato al Parker Center fu distrutto durante il processo di trasporto ma fu sostituito da un nuovo monumento nell'attuale edificio del quartier generale della polizia. Questo memoriale, dedicato il 14 ottobre 2009, \u00e8 composto da oltre 2.000 targhe in lega di ottone, 207 delle quali sono inscritte con i nomi dei poliziotti caduti. Due morti sono irrisolti, entrambi agenti fuori servizio: Fred Early, fucilato nel 1972, e Michael Lee Edwards, fucilato nel maggio 1974.\nHollywood Walk of Fame.\nIl 10 marzo 2006, il LAPD ha ricevuto la sua stella sulla Hollywood Walk of Fame. Sette agenti di polizia, che furono uccisi di turno.\nNell'arte.\nIl LAPD \u00e8 stato al centro, o \u00e8 apparso, in diverse opere letterali, cinematografiche, serie tv e videogiochi"}
{"id": "125835", "revid": "124955654", "url": "https://it.wikipedia.org/wiki?curid=125835", "title": "Furano", "text": "Il furano, altres\u00ec conosciuto come furfurano (dal latino \"furfur\", scorza o crusca) o ossido di divinilene (in quanto formalmente \u00e8 un etere), \u00e8 un composto organico eterociclico aromatico a cinque termini contenente un atomo di ossigeno. Esso \u00e8 ottenibile per sintesi e per distillazione del legno, in particolar modo del pino.\nIl furano \u00e8 un liquido mobile incolore, molto volatile, di odore etereo ed altamente infiammabile, con un punto di ebollizione di 31,4\u00a0\u00b0C; \u00e8 solubile nei comuni solventi organici, etere, alcool, acetone, pochissimo in acqua, a differenza del suo derivato idrogenato (tetraidrofurano, THF) che invece \u00e8 completamente solubile. Il suo momento dipolare e la sua costante dielettrica a 25\u00a0\u00b0C sono pi\u00f9 bassi (\u03bc\u00a0=\u00a00,66\u00a0D, \u03b5r\u00a0=\u00a02,95) rispetto al tetraidrofurano (\u03bc\u00a0=\u00a01,75\u00a0D, \u03b5r\u00a0=\u00a07,4). \u00c8 tossico e pu\u00f2 essere cancerogeno, viene infatti generalmente considerato un inquinante organico persistente. \nL'idrogenazione catalitica del furano con un catalizzatore a base di palladio, meno facile che negli alcheni, conduce al tetraidrofurano.\nIl furano \u00e8 aromatico perch\u00e9 attraverso gli orbitali \"p\" dei cinque atomi dell'anello vengono condivisi 6 elettroni: uno da ciascun atomo di carbonio e due dall'ossigeno, rispettando cos\u00ec la regola di H\u00fcckel. La seconda coppia solitaria dell'ossigeno non \u00e8 impegnata nell'aromaticit\u00e0, essa \u00e8 su un orbitale sp2 giacente sul piano dell'anello, diretto verso l'esterno. \nIn quattro delle cinque forme di risonanza del furano l'atomo di ossigeno porta una carica formale positiva, sebbene il trasferimento di carica verso il resto dell'anello sia inferiore che nel caso di N nel pirrolo (e anche di S nel tiofene) perch\u00e9 l'atomo O \u00e8 pi\u00f9 elettronegativo di N (e S). Rispetto a pirrolo e tiofene, infatti, il furano presenta per tale motivo minore aromaticit\u00e0 e, per converso, maggiore reattivit\u00e0. Da una parte, ci\u00f2 si evidenzia nel fatto che il furano reagisce facilmente con dienofili (es. anidride maleica) a dare la reazione di Diels-Alder, comportandosi come un diene e perdendo quindi l'aromaticit\u00e0. Dall'altra, si riflette comunque nella sua molto minore polarit\u00e0 rispetto al THF e nella poca resistenza del furano ad elettrofili forti, H+ compreso.\nReazioni.\nIl furano subisce, con opportune precauzioni, le tipiche reazioni di sostituzione elettrofila aromatica, quali alogenazioni, nitrazioni e reazioni di Friedel-Crafts, nelle quali \u00e8 considerevolmente pi\u00f9 reattivo del benzene; la posizione preferita dell'attacco dell'elettrofilo \u00e8 la \u03b1, quella adiacente all'ossigeno. In queste reazioni \u00e8 sufficiente (e raccomandabile), data la maggiore reattivit\u00e0 del furano rispetto al benzene, che si adoperino condizioni blande (senza uso di catalizzatori acidi di Lewis come AlCl3, basse temperature e impiego di elettrofili in forme di reattivit\u00e0 attenuata) e ci\u00f2 \u00e8 anche consigliabile per non avere prodotti inattesi. Non ci sono, invece, limitazioni particolari per tutte le principali reazioni di sostituzione nucleofila aromatica, metallazioni comprese. Dato il contributo essenziale dell'atomo di ossigeno all'aromaticit\u00e0 dell'anello, l'ossigeno stesso non si comporta come in un tipico etere alifatico/aliciclico, come ad esempio il tetraidrofurano o il diossano, non \u00e8 disponibile ad attacco elettrofilo a dare sali di ossonio, per cui ad esempio non subisce l'alchilazione all'atomo di ossigeno da parte di agenti metilanti.\nIl furano \u00e8 stabile in ambiente basico mentre in ambienti acidi che riescano a protonare l'anello, distruggendone cos\u00ec l'aromaticit\u00e0, polimerizza. \u00c8 anche facilmente ossidabile.\nSintesi.\nIndustrialmente il furano si pu\u00f2 preparare dal furfurolo o per decarbonilazione catalitica, o per ossidazione del ad acido furoico e sua decarbossilazione.\nIl furano \u00e8 inoltre coinvolto nella reazione di Achmatowicz.\nA livello preparativo sono possibili due vie retrosintetiche: la sintesi di Paal-Knorr e quella di Feist-Benary:\nQuesta prima sintesi prevede la ciclizzazione intramolecolare di un \"composto 1,4 dicarbonilico \"(variamente sostituito), catalizzata da acidi (acido solforico, polifosforico ecc), che aumentano la elettrofilia del carbonio carbonilico. La \"driving force\" del processo \u00e8 la formazione del composto aromatico, per eliminazione successiva di una molecola d'acqua.\nLa sintesi di Feist-Benary consiste in una prima condensazione aldolica (a partire da un enolato stabilizzato), seguita da chiusura intramolecolare e aromatizzazione per perdita di una molecola d'acqua."}
{"id": "125837", "revid": "117824018", "url": "https://it.wikipedia.org/wiki?curid=125837", "title": "Lemma di It\u014d", "text": "In matematica, il lemma di It\u014d (\"Formula di It\u014d\") \u00e8 usato nel calcolo stocastico al fine di computare il differenziale di una funzione di un particolare tipo di processo stocastico. Trova ampio impiego nella matematica finanziaria.\nIl lemma \u00e8 un'estensione dello sviluppo in serie di Taylor che si usa per funzioni deterministiche, ossia senza termine casuale, ed \u00e8 applicabile per una funzione stocastica, ossia con un termine in dW. Tale termine non \u00e8 un differenziale esatto e rappresenta la componente casuale di una variabile aleatoria. dW \u00e8 l'abbreviazione che indica un processo di Wiener, usato per rappresentare il moto delle particelle nella teoria cinetica dei gas. In frazioni piccole a piacere della variabile temporale, una grandezza di questo tipo manifesta comunque un'elevata variabilit\u00e0.\nDal lemma di It\u014d si ricava l'integrale di It\u014d, che estende e generalizza l'integrale di Riemann per funzioni stocastiche. Diversamente dall'integrale di Riemann, non ha un significato geometrico, non \u00e8 un'area.\nEnunciato del lemma.\nSia formula_1 un processo di It\u014d (o processo di Wiener generalizzato); in altre parole, formula_1 soddisfa l'equazione differenziale stocastica:\nSia inoltre una funzione formula_4, avente derivata seconda continua. Allora:\nGiustificazione informale del risultato.\nTramite un'espansione in serie di Taylor di formula_7 si ottiene:\nSostituendo formula_9 dalla SDE sopra si ha:\nLo sviluppo in serie di Taylor viene di solito troncato al primo ordine; gi\u00e0 questo consente una buona approssimazione della funzione di partenza. In questo caso, bisogna considerare che i termini in formula_11 vanno come quelli in formula_12; avendo lo stesso ordine di grandezza troncando al primo ordine, devono essere considerati anche i termini in formula_11. Passando al limite per formula_14 tendente a 0, i termini formula_15 scompaiono. Infatti, nei limiti infinitesimi (a zero) prevale la potenza con esponente pi\u00f9 basso, che arriva a zero pi\u00f9 lentamente degli altri termini. Per contro formula_16 tende a formula_14; quest'ultima propriet\u00e0 pu\u00f2 essere dimostrata provando che:\nSostituendo questi risultati nell'espressione per formula_20 si ottiene:\ncome richiesto. Una dimostrazione formale di questo risultato richiede la definizione di un integrale stocastico."}
{"id": "125843", "revid": "5", "url": "https://it.wikipedia.org/wiki?curid=125843", "title": "Tumore del cervello", "text": ""}
{"id": "125844", "revid": "5", "url": "https://it.wikipedia.org/wiki?curid=125844", "title": "Tumore dell'encefalo", "text": ""}
{"id": "125848", "revid": "125006937", "url": "https://it.wikipedia.org/wiki?curid=125848", "title": "Bianca Lancia", "text": "Dalla loro relazione nacquero tre figli, tra cui Manfredi. Sono frutto di ipotesi congetturali sia il nome Bianca sia la verosimile appartenenza ai Lancia.\nBiografia.\nBianca Lancia nacque, probabilmente, in Italia meridionale. Secondo le discordi fonti del tempo, Bianca apparteneva alla nobile famiglia aleramica dei Lancia da parte di madre; forse era figlia di Bonifacio I d'Agliano, conte di Agliano, conte di Mineo e signore di Patern\u00f2, e di una Bianca Lancia (figlia del marchese piemontese Manfredi I Lancia). \n&lt;br&gt;Tanto i Lancia, quanto i d'Agliano, aristocratiche famiglie ghibelline del Piemonte, ormai scalzate dal potere dall'ascesa dei Liberi Comuni, avevano cercato miglior fortuna nel regno di Sicilia del giovane Federico II. Manfredi II Lancia, zio di Bianca, verso la met\u00e0 degli anni venti del secolo si trasfer\u00ec al seguito di Federico II. Secondo altre fonti (P. Viarengo) Bianca Lancia e suo fratello Manfredi erano figli del grande Manfredo Lancia, cos\u00ec chiamato in quanto in giovent\u00f9 era stato \"lancifero\" o scudiero dell'imperatore. Morto Manfredo nel 1214, la moglie si rispos\u00f2 con Boemondo di Moncucco, nobile Astese, signore di Agliano, oggi comune della provincia di Asti. Bianca e suo fratello Manfredi, sarebbero dunque originari del nord Italia. \nDi ritorno dalla Palestina, Federico II, volendo spiare le mosse della ricostituita Lega Lombarda, soggiorn\u00f2 nell'Italia Settentrionale e proprio in Agliano conobbe la bella Bianca. Innamoratosi perdutamente di lei, le disse di essere vedovo di Iolanda di Brienne, da cui in realt\u00e0 viveva separato. Dall'unione dei due nacquero Costanza e Manfredi, futuro principe di Taranto e poi re di Sicilia.\nA partire dal 1225 Bianca mantenne una relazione illegittima con Federico II, che conobbe in circostanze non determinate, secondo alcuni durante il matrimonio di lui con Jolanda di Brienne. Dalla loro relazione nacquero:\nforse\nIl genealogista seicentesco Filadelfo Mugnos la vorrebbe, invece, figlia di Corrado Lancia dei duchi di Baviera, conte di Fondi, grande figura della storia medioevale europea, e sorella di Galvano Lancia, signore di Brolo e barone di Longi, capostipite di tutti i Lanza di Sicilia. Forse il suo vero nome era Beatrice.\nLa \"Cronaca\" di Salimbene de Adam accenna ad un matrimonio segreto con Federico II e il cronista Matteo Paris riferisce che (di certo dopo il 1247), gravemente malata (o simulandosi tale), Bianca supplic\u00f2 il sovrano di sposarla in \"articulo mortis\", per la salvezza dell'anima e per il futuro dei figli. A questa unione Federico avrebbe acconsentito. \u00c8 estremamente probabile che Bianca sia premorta al marito (attorno al 1248), in quanto ancora l'anno prima Manfredi era indicato come \"Manfredus Lancea\" (non era ancora stato legittimato), mentre nel testamento paterno del 1250 compare tra i destinatari dell\"Honor Montis Sancti Angeli\", tradizionale dote delle regine, e assegnato evidentemente a Bianca all'atto del matrimonio compiuto sul letto di morte pochi mesi prima. Essendo gi\u00e0 morta l'imperatrice Isabella d'Inghilterra (1241), Bianca era stata investita infatti del feudo dell'ex fortilizio bizantino di Monte Sant'Angelo, l\"Honor Montis Sancti Angeli\" appunto, comprensivo delle citt\u00e0 di Vieste e Siponto e in dotazione a tutte le regine di Sicilia per volont\u00e0 di re Guglielmo II di Sicilia.\nBianca nei racconti popolari del meridione svevo, nella letteratura e nella musica.\nUna leggenda vuole che presso il castello di Monte Sant'Angelo Bianca fosse stata tenuta prigioniera della gelosia dell'imperatore. Stessa storia \u00e8 tramandata a proposito della rocca di Gioia del Colle, dove sarebbe stata rinchiusa dall'imperatore per aver commesso adulterio.\nBianca potrebbe aver vissuto in giovane et\u00e0 fra le mura del castello dei Lancia a Brolo e poi molto probabilmente nel maniero di Patern\u00f2 e forse in quello di Gioia del Colle.\nLa storia d'amore tra Bianca Lancia e l'imperatore Federico II viene raccontata nel romanzo di Laura Mancinelli \"Gli occhi dell'imperatore\". La Mancinelli segue per\u00f2 la versione della \"Cronica\" di fra Salimbene da Parma, secondo il quale il matrimonio avvenne poco prima della morte dell'imperatore, alla fine del 1250.\nBianca Lancia \u00e8 citata nella traccia \"Biancalancia\" dei RaestaVinvE, contenuta nell'Ep omonimo \"Biancalancia\"."}
{"id": "125851", "revid": "80679127", "url": "https://it.wikipedia.org/wiki?curid=125851", "title": "Tigna microsporica", "text": "La tigna microsporica \u00e8 un tipo di tigna tonsurante che colpisce i capelli e il cuoio capelluto.\nI funghi che provocano la dermatomicosi appartengono al genere \"Microsporum\".\nLa tigna microsporica di origine umana \u00e8 determinata soprattutto dal \"Microsporum audouini\", mentre quella di origine animale dal \"Microsporum canis\" e dal \"Microsporum lanosum\".\nColpisce principalmente i bambini tra i quattro e i dieci anni ed \u00e8 estremamente contagiosa. Nel caso la malattia colpisca gli adulti, pu\u00f2 interessare anche altre regioni provviste di peli, come le guance ricoperte dalla barba.\nQuesto legame tra la malattia e i bambini \u00e8 determinato dall'azione fungicida delle ghiandole sebacee che si instaura solo con la pubert\u00e0. Anche le modificazioni delle flora batterica del cuoio capelluto dopo la pubert\u00e0 agiscono come antagonista dei miceti, che non trovano pi\u00f9 le condizioni ideali per prosperare.\nLa lesione si presenta come una chiazza tondeggiante, che si ingrandisce, dando luogo ad una desquamazione. Le chiazze raggiungono una dimensione variabile tra i 2 e i 6 cm, con una placca bianco-grigiastra. In questa zona i capelli non sporgono per pi\u00f9 di mezzo centimetro dal cuoio capelluto."}
{"id": "125852", "revid": "213431", "url": "https://it.wikipedia.org/wiki?curid=125852", "title": "Italia Teen TV", "text": ""}
{"id": "125854", "revid": "1149807", "url": "https://it.wikipedia.org/wiki?curid=125854", "title": "Idol giapponese", "text": "Nella cultura giapponese, il termine si riferisce a un adolescente che diventa molto popolare nel mondo dello spettacolo soprattutto in virt\u00f9 del suo aspetto esteriore. Gli idol possono essere cantanti e far parte di gruppi musicali J-pop, oppure recitare in dorama e film per il cinema, partecipare a show televisivi in qualit\u00e0 di tarento o posare per servizi fotografici come modelli. La loro parabola tende a essere di breve durata, tanto che in alcuni contesti il termine idol viene usato proprio per implicare l'idea di un fenomeno di fama tanto travolgente quanto effimera.\nIl fenomeno ha avuto inizio a partire dagli anni sessanta del XX secolo, conoscendo il periodo di massimo splendore negli anni ottanta. Il fandom delle idol \u00e8 composto principalmente da pubblico maschile, complementare al fandom del visual kei, principalmente femminile: entrambi hanno un rapporto molto personale con gli artisti che solitamente va al di l\u00e0 della proposta musicale. I fan di idol si definiscono .\nCaratteristiche.\nCon il termine idol ci si riferisce a un teenager (sia ragazze che ragazzi) che diventa molto popolare nel mondo dello spettacolo, soprattutto in virt\u00f9 di un aspetto esteriore che viene percepito come alla moda e \"carino e aggraziato\" (\"kawaii\"). Gli idol fungono solitamente come modello da seguire e, in quanto tale, la loro immagine pubblica deve essere perfetta affinch\u00e9 possa essere d'esempio per i pi\u00f9 giovani. Alla loro immagine \u00e8 associato altres\u00ec il concetto di purezza, il quale implica, soprattutto per quanto riguarda le idol femminili, l'evitare qualsiasi coinvolgimento sessuale e comportamento amorale, che porta le stesse a essere considerate alla stregua di sorelle minori o ragazze della porta accanto.\nGli idol sono generalmente rappresentati da agenzie di talenti che gestiscono e commercializzano la loro immagine come qualsiasi altro prodotto: si pu\u00f2 trattare di cantanti o gruppi musicali di J-pop (musica pop giapponese) analoghi in qualche modo alle boy band e girl group occidentali, attori, personaggi televisivi o modelli. Per diventare idol non occorre comunque avere grandi doti canore, e per questo motivo non sono considerati dei cantanti a tutti gli effetti; allo stesso modo gli idol che si cimentano davanti alla cinepresa non sono considerati attori professionisti. Piuttosto che il talento, le caratteristiche pi\u00f9 importanti di un idol sono la personalit\u00e0 e l'immagine che egli d\u00e0 di s\u00e9.\nIl fenomeno ha una grande rilevanza nella cultura di massa giapponese; all'apice del loro successo, gli idol sono onnipresenti sui media e sono oggetto di un vero e proprio fanatismo: una caratteristica principale del sistema \u00e8 infatti l'empatia che si viene a creare tra gli idol e il fan, il quale sar\u00e0 portato a immedesimarsi nelle loro persona e a seguire con entusiasmo la loro crescita all'interno del mondo dello spettacolo, da dilettanti inesperti a famosi artisti. La loro parabola tende a essere di breve durata, tanto che in alcuni contesti il termine idol viene usato proprio per implicare l'idea di un fenomeno di fama tanto travolgente quanto effimera. Al ritiro, cui viene preferito l'eufemismo , pu\u00f2 seguire una carriera nel mondo dello spettacolo come cantante, attore o personaggio televisivo, come un completo allontanamento dalle attivit\u00e0 artistiche e un ritorno a una vita normale.\nAgli idol si associa un mercato estremamente fiorente, che talvolta mostra elementi di contatto con il mondo della moda, degli anime o del cosplay; ad esempio, molte idol si esibiscono con la tradizionale uniforme scolastica giapponese, in altri casi diventano modelle di riviste pensate per un pubblico generalmente maschile, o devono la loro popolarit\u00e0 proprio a servizi fotografici di questo tipo.\nClassificazione.\nIl termine \"idol\" \u00e8 spesso utilizzato come iperonimo per indicare diverse categorie di performer operosi in differenti campi dello spettacolo, nonch\u00e9 per indicare amatori e aspiranti a tali professioni, che hanno come punto in comune le caratteristiche descritte in precedenza:\nStoria del fenomeno.\nSulla scia del successo del film del 1963 \"Cherchez l'idole\", distribuito in Giappone con il titolo , Sylvie Vartan, protagonista della pellicola, divenne una delle celebrit\u00e0 pi\u00f9 richieste dal pubblico giapponese. Uno dei dipendenti della casa discografica responsabile del lancio della cantante in Giappone, pens\u00f2 a quel punto di promuoverla come parte di una nuova categoria di artisti adolescenti chiamati \"idol\". Il termine entr\u00f2 cos\u00ec nel linguaggio comune dei giapponesi per indicare qualsiasi giovane che si dilettasse nel canto, che fosse assiduamente presente sulle copertine delle riviste e in televisione, e che presentasse un'immagine di s\u00e9 pulita, sana e vivace.\nL'et\u00e0 d'oro delle idol.\nIl fenomeno idol prese forma a partire dagli anni settanta, dominando la scena della musica pop nel decennio successivo, noto anche come \"et\u00e0 d'oro\" delle idol. Gran parte della loro popolarit\u00e0 era dovuta a programmi televisivi creati ad hoc da cui ogni anno nascevano diverse decine di giovani \"stelle\", destinate solo in rari casi a rimanere famose per pi\u00f9 di una stagione. In questo periodo trovarono il successo gruppi come le Candies e le Pink Lady, e soliste quali Saori Minami, Mari Amachi e Rumiko Koyanagi, queste ultime apprezzate pi\u00f9 per la loro immagine di brave ragazze che per le loro doti di cantanti. Tra il 1971 e il 1975 debuttarono circa settecento idol, e un'intera industria sorse intorno ai prodotti a esse associati. Momoe Yamaguchi fu una delle rappresentanti di maggior successo di quel periodo, dal suo esordio nel 1973 all'et\u00e0 di tredici anni fino al suo ritiro nel 1980. Di l\u00ec in avanti, in un solo anno, potevano fare la loro comparsa anche quaranta o cinquanta idol. Tra queste si ricordano Akina Nakamori, Ky\u014dko Koizumi e soprattutto Seiko Matsuda, esempio di una idol con una lunga e fortunata carriera.\nL'ascesa al successo delle Onyanko Club, gruppo ideato da Yasushi Akimoto e formato da decine di ragazze le cui attivit\u00e0 miravano a un target prettamente maschile, determin\u00f2 un cambiamento all'interno dell'industria idol, proponendo una formula che verr\u00e0 poi ripresa in futuro da gruppi quali Tokyo Performance Doll, Morning Musume e AKB48. Per i produttori infatti diveniva sempre pi\u00f9 difficile venire incontro ai gusti dei fan, e proporre una vasta gamma di ragazze tra le quali individuare la propria beniamina riduceva drasticamente le possibilit\u00e0 di insuccesso. Nel frattempo la Johnny &amp; Associates, agenzia scopritrice di talenti fondata nei primi anni sessanta da Johnny Kitagawa, produsse una serie di boy band di successo quali Four Leaves, Tanokin Trio, Ninja, Shibugakitai e Hikaru Genji, da cui mossero i primi passi Masahiko Kond\u014d, Toshihiko Tahara e Masahiro Motoki.\nIl fanatismo per le idol giapponesi raggiunse in quest'epoca anche Hong Kong e Taiwan. Perfino in Corea del Sud, dove qualsiasi forma di intrattenimento legata al Giappone era stata bandita in seguito agli avvenimenti della seconda guerra mondiale, i giovani riuscivano a procurarsi informazioni sottobanco sulle idol di maggior successo.\nGli anni novanta: dalle Morning Musume agli SMAP.\nNegli anni novanta il mercato musicale giapponese inizi\u00f2 a diversificarsi aprendo a generi come R&amp;B e musica elettronica, e le idol lasciarono il campo all'ascesa di cantanti quali Namie Amuro, Ayumi Hamasaki e Hikaru Utada, che apparivano pi\u00f9 mature e sofisticate rispetto alle loro predecessori. Idol come Rie Miyazawa, Yumiko Takahashi, Yuki Uchida e Ry\u014dko Hirosue seppero comunque ritagliarsi uno spazio all'interno dello starsystem nipponico dell'epoca. Nel frattempo la formula ideata da Yasushi Akimoto con le Onyanko Club ritorn\u00f2 in voga grazie alle Morning Musume, gruppo fondato da Tsunku che adott\u00f2 anch'esso i concetti di sub-unit e di rotazione della formazione iniziale. Le Morning Musume divennero al tempo estremamente popolari, con decine di singoli al numero uno in classifica, e ancora oggi rappresentano uno dei gruppi idol di maggior successo in Giappone.\nIn questo periodo, fece il suo debutto altres\u00ec un altro gruppo della Johnny's, gli SMAP (il pi\u00f9 longevo gruppo di idol della storia, essendo stato creato nel 1991), i quali monopolizzarono in breve tempo non solo il mercato discografico ma anche televisione e cinema, con decine di apparizioni in spot pubblicitari, programmi e film.\nLe AKB48, gli Arashi e la guerra delle idol.\nMa se l'industria degli idol maschili non aveva conosciuto sostanziali cambiamenti negli anni e continuava ad avere un unico padrone incontrastato, con la Johnny's che dava alla luce uno dopo l'altro gruppi di grande successo quali Tokio, V6, KinKi Kids, NEWS, KAT-TUN, Kanjani Eight, Hey! Say! JUMP, Kis-My-Ft2 e soprattutto Arashi, dominatori del mercato idol maschile, la sua controparte femminile sub\u00ec una piccola rivoluzione nel 2005 con l'avvento delle AKB48, altro gruppo nato dall'intuizione del produttore Yasushi Akimoto. Il gruppo riprendeva s\u00ec la formula gi\u00e0 ampiamente utilizzata con le Onyanko Club, ma il concepimento del concetto delle \"idol che puoi incontrare\" apr\u00ec una nuova frontiera nell'ambito dell'interazione con i fan. Le AKB48 negli anni sono emerse come uno degli idol group pi\u00f9 popolari in Giappone, fino a diventare un fenomeno di costume della societ\u00e0 giapponese.\nLa popolarit\u00e0 delle AKB48 ha portato il mondo delle idol in una nuova era, che vede i gruppi piuttosto che le idol soliste dominare il mercato, con molti di questi che tentano di riprenderne il concetto. Tuttavia, alcuni hanno cercato nuovi modi e nuove idee nel tentativo di emergere e distinguersi. Tra questi vi sono le Momoiro Clover Z, la cui immagine prende ispirazione dai film sui supereroi giapponesi e dal genere super sentai, e le Babymetal, che uniscono l'idol music alle sonorit\u00e0 tipiche dell'heavy metal. In questi anni l'industria dell'intrattenimento giapponese ha dato vita a cos\u00ec tanti gruppi idol che i media sono soliti chiamare quest'epoca l'\"et\u00e0 della guerra delle idol\".\nStile musicale.\nLa musica idol giapponese rappresenta un sottogenere del J-pop, a sua volta originatosi dal genere \"kay\u014dkyoku\" alla fine degli anni sessanta. A differenza di quest'ultimo, il cui target era costituito principalmente da adulti, l'idol music si rivolgeva soprattutto a un pubblico adolescente.\nI brani interpretati dagli idol spesso presentano testi che trattano temi sentimentali e melodrammatici, accompagnati da melodie particolarmente orecchiabili e spesso caratterizzati dalla presenza di elementi tipici dell'estetica \"kawaii\". La loro popolarit\u00e0 si deve in particolar modo alla diffusione del karaoke come forma di intrattenimento negli anni ottanta, durante i quali le produzioni musicali legate al genere subirono un incremento della qualit\u00e0 grazie al contributo di importanti musicisti e parolieri.\nAspetti culturali.\nIl fenomeno idol comprende un insieme complesso di pratiche e relazioni che coinvolgono produttori, performer, appassionati cos\u00ec come parte della popolazione generalista. Ogni anno centinaia di adolescenti partecipano a provini e audizioni nella speranza di diventare idol. Bench\u00e9 tradizionalmente siano criticati per la mancanza di talento, la goffaggine delle loro performance e l'eccessiva commercialit\u00e0 delle loro canzoni, ci\u00f2 non impedisce a una grande porzione di pubblico di prendere parte al sistema consumistico che ruota intorno al fenomeno.\nUna grossa fetta del mercato \u00e8 rappresentata proprio dal settore musicale: a differenza di altri paesi, l'industria discografica giapponese non ha sofferto particolarmente della crisi del calo delle vendite degli anni duemila proprio grazie al contributo di gruppi idol quali AKB48 e Arashi e al loro rapporto con i fan. Nel caso delle AKB48, i fan hanno la possibilit\u00e0 di incontrare la propria beniamina dopo aver acquistato il CD che garantir\u00e0 loro di accedere agli eventi; essi potranno votare anche per la loro idol preferita, ma anche in questo caso dovranno acquistare uno o pi\u00f9 CD per farlo, comportando cos\u00ec un sensibile incremento nel numero delle vendite.\nDurante i concerti, eventi o incontri dei fan club, i supporter pi\u00f9 accaniti \u2014 detti \"idol otaku\" o \u2014 accompagnano l'esibizione dei loro beniamini con salti, battimani, ondeggiamento delle braccia e cori, un particolare tipo di cheerleading chiamato . Essi sono soliti collezionare anche il merchandising che viene reso disponibile in appositi punti vendita o via web, che comprende photobook, calendari, schede telefoniche, t-shirt, portachiavi e articoli di cancelleria. Con l'avvento di Internet la popolarit\u00e0 degli idol giapponesi ha varcato i confini nazionali conquistando una nutrita schiera di appassionati anche in altri paesi asiatici, cos\u00ec come in Europa e in Nord America.\nSecondo alcune teorie le radici del fenomeno possono essere ricondotte alle tradizionali pratiche religiose giapponesi, dove gli idol, cos\u00ec come le divinit\u00e0 shintoiste, devono rappresentare la perfezione e interagire con le persone comuni in maniera empatica. Nello Shint\u014d, se un devoto si macchia di comportamento inappropriato ha la possibilit\u00e0 di redimersi ottenendo cos\u00ec il perdono divino. Questo concetto si applica in toto al mondo idol, dove una ragazza che \u00e8 stata al centro di uno scandalo pu\u00f2 ritornare solitamente nel mondo dello spettacolo dopo aver scontato un periodo di punizione o aver chiesto scusa ai propri sostenitori. Lo stesso sostegno incondizionato da parte dei fan, pur escludendo qualsiasi significato religioso, \u00e8 paragonabile ai riti shintoisti e rappresenta un modo di dire grazie per i favori ricevuti.\nNella cultura di massa.\nManga e anime.\nPer la loro notoriet\u00e0 soprattutto fra il pubblico giovane, gli idol sono spesso presenti in opere rivolte a questo target come manga e anime. Il primo esempio di idol immaginaria \u00e8 il personaggio di Lynn Minmay, tra i protagonisti dell'anime \"Fortezza superdimensionale Macross\", del 1982; la serie \u00e8 poi diventato un franchise noto per dedicare sempre una parte importante alla musica: se in \"Macross 7\" i personaggi principali suonano in una rock band, in \"Macross Frontier\" i protagonisti sono tre idol (un attore e due cantanti).\nA partire da fine anni ottanta e inizio anni novanta l'uso di uno o pi\u00f9 idol nel cast cominci\u00f2 a diventare sempre meno raro. \"L'incantevole Creamy\" (1983) fu il primo tentativo di unire il tema delle idol al genere \"mah\u014d sh\u014djo\", gi\u00e0 in voga a partire dagli anni sessanta, con la creazione del personaggio di Y\u016b Morisawa, una ragazzina in grado di trasformarsi magicamente nella idol Creamy Mami. A seguito del successo della serie, videro la luce altre due produzioni di carattere simile, \"Magica magica Emi\" (1985) e \"Fancy Lala\" (1998). Tra le maggiori produzioni del periodo si ricordano \"Idol Project\", OAV del 1995 che narra le vicende della quattordicenne Mimu Emilton e del suo sogno di diventare idol, e \"Il giocattolo dei bambini\", che al contrario racconta dell'attrice bambina e idol Sana Kurata e dei suoi tentativi di vivere una vita lontano dai riflettori. Un'altra opera del 1995, \"La principessa Minerva\", si prende gioco dei clich\u00e9 delle storie ambientate in epoca medievale nonch\u00e9 del mondo idol. Nell'OAV \"Key the Metal Idol\" (1994) e nel film d'animazione \"Perfect Blue\" (1997) la cultura idol venne invece rappresentata per la prima volta sotto una luce negativa attraverso i personaggi di Miho Utsuse e Mima Kirigoe. Altri esempi sono presenti in \"Magica DoReMi\" (1999), dove Onpu Segawa, uno dei personaggi principali, \u00e8 una idol di successo un po' viziata che cambia atteggiamento grazie all'amicizia della protagonista Doremi, \"Great Teacher Onizuka\" (1996), dove la svampita Tomoko Nomura viene incoraggiata a diventare una idol dal suo professore, e \"Humming Bird - Ragazze con le ali\" (1993), che racconta le avventure di cinque sorelle a met\u00e0 tra soldatesse e starlette. In \"Sailor Moon\" (1991) il tema ricorre pi\u00f9 volte all'interno della storia: Rei Hino e Minako Aino esprimono spesso il desiderio di diventare delle idol, con Minako che si rivela essere una vera e propria appassionata del genere, cosa che diviene evidente durante la quinta serie, quando si candida a manager del gruppo dei Three Lights, tre alieni che si mimetizzano sulla Terra come idol; inoltre, lo stesso personaggio di Ami Mizuno \u00e8 in realt\u00e0 ispirato alla idol Noriko Sakai.\nPer quanto riguarda gli anni duemila e duemiladieci, gli esempi pi\u00f9 noti sono Misa Amane, uno dei personaggi principali di \"Death Note\" (2003), Lacus Clyne di \"Mobile Suit Gundam SEED\" e Mitsuki K\u014dyama di \"Full Moon - Canto d'amore\" (2002). La popolarit\u00e0 raggiunta dagli idol immaginari in questi anni si deve principalmente al successo dei franchise di \"Love Live!\" e \"The Idolmaster\", le pi\u00f9 fortunate di una serie di produzioni sui generis che vide la luce durante questo periodo. Tra queste si ricordano anche ' (2001), \"Kilari\" (2004), \"Lemon Angel Project\", \"Lovely Idol\" (2006), \"Uta no Prince-sama\", \"Locodol\", \"Pretty Star - Sognando l'Aurora\" (2011), \"AKB0048\" (2012), \"Million Doll\" (2013), \"Wake Up, Girls!\", \"PriPara\" (2014) e ' (2015).\nCinema.\nAnche il cinema ha trattato il fenomeno: Gogo Yubari di \"\", diretto da Quentin Tarantino, \u00e8 un'adolescente killer in uniforme da scolaretta che allude alle idol e in generale all'importanza della figura della lolita nella cultura pop giapponese; nel film \"Dolls\" di Takeshi Kitano la protagonista di una delle tre storie narrate \u00e8 una idol, interpretata da Ky\u014dko Fukada, che deve abbandonare la carriera in seguito ad un incidente; Come per manga e anime, anche nei film giapponesi spesso sono inseriti sullo sfondo degli idol (come le Dessert in \"Suicide Club\") a scopo sia di dare pi\u00f9 profondit\u00e0 a trama e personaggi, sia per creare del merchandising."}
{"id": "125855", "revid": "31101", "url": "https://it.wikipedia.org/wiki?curid=125855", "title": "Tricophyton", "text": ""}
{"id": "125857", "revid": "5", "url": "https://it.wikipedia.org/wiki?curid=125857", "title": "Achorion schonleinii", "text": ""}
{"id": "125860", "revid": "339392", "url": "https://it.wikipedia.org/wiki?curid=125860", "title": "Tricophyton gypseum", "text": ""}
{"id": "125863", "revid": "922171", "url": "https://it.wikipedia.org/wiki?curid=125863", "title": "Fibre ottiche", "text": ""}
{"id": "125865", "revid": "5", "url": "https://it.wikipedia.org/wiki?curid=125865", "title": "Microsporon", "text": ""}
{"id": "125866", "revid": "6923", "url": "https://it.wikipedia.org/wiki?curid=125866", "title": "Pace di Callia", "text": "La pace di Callia \u00e8 un controverso armistizio del V secolo a.C. (vedi datazione), stipulato tra l'ambasciatore ateniese Callia e gli inviati di Artaserse I, in base al quale Atene si impegnava a non intromettersi negli affari interni dell'Impero Persiano, a non attaccare le zone sotto il suo diretto controllo (in particolar modo l'Egitto e l'Asia Minore), e a rispettare le citt\u00e0 greche dell'Asia Minore. In cambio il Gran Re riconosceva l'autonomia delle citt\u00e0 ioniche lungo la costa anatolica, e garantiva che la sua flotta non sarebbe pi\u00f9 stata inviata nel Mar Egeo, n\u00e9 il suo esercito avrebbe pi\u00f9 marciato lungo la costa in questione.\nL'effettiva storicit\u00e0 di questa pace \u00e8 considerata controversa da molti storici moderni (gi\u00e0 nell'antichit\u00e0 si discuteva sull'argomento) sulla base di numerose considerazioni:\nA difesa della veridicit\u00e0 di quanto affermato dagli antichi che credevano alla pace bisogna dire che:\nDatazione.\nLa datazione di questo evento \u00e8 controversa: non si sa con precisione se sia avvenuto nel 470 a.C., nel 465 a.C. o nel 449 a.C., proprio a causa delle diverse versioni degli storici.\nSe fosse avvenuta nel 470-465 a.C., bisognerebbe considerare che ad Atene conveniva stipulare questo accordo con Artaserse perch\u00e9, se teniamo per buona la data pi\u00f9 probabile (il 465 a.C.), in quello stesso anno Atene era impegnata nella ribellione di Taso, che faceva parte della lega delio-attica. Tuttavia molte guerre, come la successiva guerra in Egitto, avrebbero violato questo trattato. \nParte del problema \u00e8 dovuta alla cronologia interna di Diodoro Siculo per cui bisognerebbe avere la battaglia dell'Eurimedonte dopo il 464.\nSe si tengono in considerazione i tre anni nominati da Tucidide a partire dalla spedizione di Taso e i due di Nasso a partire dal 466 a.C. insieme alla partenza per l'Egitto nel 463/2 a.C. la battaglia dell'Eurimedonte pu\u00f2 essere avvenuta nel 464/3, in concomitanza con le regate raccontate da Callistene secondo Plutarco (F16) e che avrebbero violato il trattato se fossero avvenute prima della sua stipula.\nLe modifiche alle mura delle citt\u00e0 ioniche supportano la consapevolezza ateniese della fine della guerra dopo il 449. Alcuni sostengono l'impossibilit\u00e0 di una pace prima del 462/461 a.C. per l'incompatibilit\u00e0 con la lega ellenica di cui Atene faceva ancora parte prima della terza guerra messenica.\nPer datare questo evento, il Badian prendeva in causa i paragrafi 13 e 14 dei FGrHist 104 (il cosiddetto Aristodemo), un testo che si basa su fonti di IV secolo a.C. come Eforo e Teopompo: la cronologia interna di questa fonte prevede la morte di Serse I, seguita dalla morte di Temistocle appena prima dello scontro con l'esercito greco guidato da Cimone presso il fiume Eurimedonte. Dopo la battaglia dell'Eurimedonte in FGrHist 104 c'\u00e8 una tappa a Cipro prima della spedizione in Egitto e dopo questa impresa una seconda spedizione a Cipro, con la morte di Cimone e, dopo questi eventi, la stipula della pace da parte del cognato di questi, Callia.\nQuesta sequenza di eventi \u00e8 la stessa che si trova in Platone e Licurgo nonch\u00e9 in Diodoro Siculo. Un ulteriore prova rispetto alla datazione del 449 \u00e8 la mancanza di tributi per il 448. L'ultimo punto da considerare per questa datazione \u00e8 la mancanza di ostilit\u00e0 greco-persiane tra il 449 e il 412 a.C. insieme all'istituzione del culto di Atena Nike nel 449, attestato da ML 44.\nSe invece teniamo per buona la data del 449 a.C., cio\u00e8 dopo la battaglia dell'Eurimedonte, si pu\u00f2 presumere che la grandiosa vittoria ottenuta da Cimone avrebbe spianato la strada per un armistizio, che in effetti sarebbe stato favorevole per entrambi, visto il perdurare dello stato di guerra fin dal 480 a.C. Da questa data in poi, in effetti, non si registrarono pi\u00f9 per lungo tempo scontri diretti tra le due potenze.\nTermini.\nI confini stabiliti dalla pace possono essere stati in uso prima della firma del trattato. Plutarco ricorda che Cimone stabil\u00ec i confini con i Persiani. Dopo la spedizione in Egitto e la seconda a Cipro che vide la morte di Cimone, si rinunci\u00f2 all'isola precedentemente rientrata nell'ambito greco.\nSecondo Plutarco Stesimbroto di Taso avrebbe ricordato come Pericle, navigando verso la Caria si fosse fermato, probabilmente per non infrangere i termini del trattato, diversamente da quanto era stato possibile prima della spedizione in Egitto.\nIl trattato confermava quindi in parte i confini stabiliti da Cimone:\nLa punizione inferta a Callia secondo Demostene (19.273) sarebbe stata legata proprio all'aver rinunciato a Cipro.\nCritica.\nSi \u00e8 a lungo ritenuto che Teopompo di Chio argomentasse nei Frammenti 153 e 154 contro l'esistenza di questa pace. Krentz ha recentemente proposto che il riferimento di questi frammenti sia invece l'accordo degli Ateniesi con i Persiani del 507/6 ricordato in Erodoto 5.73.\nAd una versione scritta del trattato potrebbe riferirsi un frammento di Cratero (F13).\nLa discussione antica sulla pace di Callia si ravviva nel IV secolo a cominciare dal De Pace di Andocide. Sia quest'opera sia la pace di Epilico di cui tratta sono tuttavia oggetto di discussione. La retorica amava molto il tema della pace imposta da Atene ai Persiani in opposizione alla pace del Re subita dagli Spartani. Anche la statua innalzata a Callia sarebbe parte di questo clima culturale secondo Musti nel suo commento al passo di Pausania il periegeta (1.8.2)."}
{"id": "125870", "revid": "1652635", "url": "https://it.wikipedia.org/wiki?curid=125870", "title": "Ant\u00f3nio de Oliveira Salazar", "text": "Primo ministro del Portogallo dal 1932 al 1968, Salazar fond\u00f2 e guid\u00f2 l'Estado Novo (\"Nuovo Stato\"), il governo autoritario corporatista portoghese che dur\u00f2 fino al 1974.\nBiografia.\nIntellettuale conservatore.\nNato da una famiglia di agricoltori, dopo gli studi nel seminario di Viseu, nel 1914 consegu\u00ec la laurea in giurisprudenza presso l'Universit\u00e0 di Coimbra, lo stesso anno fu iniziato in Massoneria nella loggia di Coimbra \"Revolta\" n.\u00ba 336, col nome simbolico di Pombal. Specializzatosi in economia politica nel 1918, lo stesso anno inizi\u00f2 la carriera accademica come professore di economia nella stessa universit\u00e0.\nCombatt\u00e9 l'anticlericalismo della prima repubblica scrivendo sui giornali cattolici e, forte dei suoi legami con la Giovent\u00f9 Cattolica Portoghese, si present\u00f2 alle elezioni del 1921; fu eletto, ma rinunci\u00f2 al mandato dopo soltanto due giorni.\nMinistro delle Finanze (1928 - 1932).\nDall'instaurazione della repubblica (il 5 ottobre 1910), il Portogallo fu in preda ad un'instabilit\u00e0 politica violenta: tra conflitti sindacali, lotte tra clericali ed anticlericali, riforme promesse e non realizzate, colpi di stato pi\u00f9 o meno sanguinosi (ben due capi di governo vengono assassinati, nel 1918 e nel 1921), dal 1910 al 1926 si succedettero ben 45 governi, quasi tutti sotto il controllo dei militari.\nNel 1926 una nuova dittatura militare, presieduta dal generale Carmona (che rester\u00e0 capo dello Stato fino al 1951), mise fine al primo periodo repubblicano, trovandosi a fronteggiare una seria crisi economica.\nIl portafoglio delle Finanze fu offerto a Salazar, che per\u00f2 lo lasci\u00f2 dopo 13 giorni, non ritenendo di avere le condizioni politiche per lavorare. Lo riprese nel 1928, questa volta con pieni poteri, e in un anno, applicando una politica di rigido contenimento della spesa, riusc\u00ec a riportare il bilancio non solo in pareggio, ma addirittura in attivo, risultato che tutti avevano fallito per un secolo.\nPresidente del Consiglio dell\"Estado Novo\".\nSull'onda di questo successo Salazar nel 1932 fu nominato presidente del consiglio, sostituendo il generale Domingos Oliveira, con cui era entrato in contrasto. Nel 1931 aveva fondato \"Uni\u00e3o Nacional\" (Unione Nazionale), che diverr\u00e0 partito unico e che il successore Caetano convertir\u00e1 in \"Ac\u00e7\u00e3o Nacional Popular\" (Azione Nazionale Popolare).\nIn questa veste, introdusse una nuova Costituzione che gli diede i pieni poteri ed il controllo totale dello stato: fu il fascismo portoghese, teorizzato come \"Estado Novo\" (Stato Nuovo), analogo, nella natura e nei princ\u00ecpi corporativi, al fascismo di Benito Mussolini in Italia, al quale del resto esplicitamente si ispirava. Il suo modello ufficialmente dichiarato era invece la dottrina sociale della Chiesa cattolica. Le idee politiche di Salazar furono marcatamente conservatrici e autoritarie, volte contro quello che egli chiamava \"il potere della folla\" o \"l'autorit\u00e0 della piazza\". Per lui infatti \"la vera libert\u00e0 non pu\u00f2 esistere se non nel profondo dell'animo umano\", \"pu\u00f2 esserci un potere assoluto ma mai una libert\u00e0 assoluta\" mentre \"l'ordine ha sempre rappresentato la condizione indispensabile della bellezza\".\nDa allora, Salazar mantenne il potere per oltre trentacinque anni, grazie al sostegno della Chiesa e degli agrari, sopprimendo i sindacati, la libert\u00e0 di stampa ed ogni altro tipo di opposizione politica o di dissidenza che potesse danneggiare l'egemonia del regime. Il supporto politico del salazarismo fu il partito unico, l'Unione Nazionale, creato nel 1933. Il supporto repressivo fu la polizia politica segreta creata nel 1933, la PIDE (\"Pol\u00edcia Internacional e de Defesa do Estado\"), che sopravviver\u00e0 alla morte dello stesso Salazar con il nome di DGS (\"Direc\u00e7\u00e3o General de Seguran\u00e7a\"). Durante gli anni della dittatura, la polizia effettu\u00f2 un'ingente repressione degli oppositori politici, con continui arresti, incarcerazioni e deportazioni in centri di detenzione e campi di concentramento. Lo strumento della tortura inoltre fu abitualmente utilizzato contro i detenuti per estorcere confessioni e infliggere punizioni.\nDurante la guerra civile spagnola (1936 - 1939), esib\u00ec una neutralit\u00e0 di facciata, ma sostenne attivamente le forze nazionaliste permettendo il passaggio di materiale bellico in gran copia attraverso il territorio portoghese e promuovendo l'invio di un certo numero di volontari (i cosiddetti \"viriatos\") a sostegno di Francisco Franco contro i repubblicani. Il numero di 2000 militi volontari pare sia stato gonfiato dalla propaganda non ufficiale salazarista [senza fonte]; la storiografia non ha fino a oggi fornito cifre certe della partecipazione di volontari portoghesi al fianco delle forze nazionaliste. Per contro molti altri portoghesi presero parte alle Brigate Internazionali accorse da tutto il mondo a sostegno della repubblica.\nLa neutralit\u00e0 nella II guerra mondiale.\nNel 1936 Salazar assunse anche il portafogli del ministero degli esteri, che mantenne durante il corso di tutta la seconda guerra mondiale, improntando l'incarico all'imperativo della neutralit\u00e0. \nSeppur prossimo ideologicamente al fascismo italiano, e non ostile alle potenze dell'Asse, se ne distanzi\u00f2 presto, rendendo illegali sul territorio portoghese il movimento fascista e nazista e arrestando quei cittadini portoghesi che ne erano i maggiori punti di riferimento interno.\nIl Portogallo attenu\u00f2 la sua affinit\u00e0 col fascismo anche con l'alleanza con il Regno Unito, necessaria a garantire una politica di neutralit\u00e0. Questa alleanza non era basata su alcuno sforzo bellico, ma proprio sul mantenimento della pi\u00f9 stretta neutralit\u00e0, che, comunque, non imped\u00ec al Portogallo di commerciare anche con i paesi dell'Asse tramite la Svizzera.\nCome ministro degli esteri inoltre svilupp\u00f2 un'intensa attivit\u00e0 diplomatica per cercare di impedire l'entrata in guerra della Spagna, con la quale firm\u00f2 un patto di neutralit\u00e0 a conflitto in corso, perch\u00e9 avrebbe allargato il teatro di guerra alla penisola iberica e avrebbe potuto spingere le potenze dell'Asse ad occupare il Portogallo, decisivo per il controllo dell'Atlantico e dell'ingresso occidentale del Mediterraneo.\nMantenne relazioni commerciali con entrambi i contendenti, a tutto beneficio dell'industria portoghese. Forn\u00ec tungsteno al regime nazista, e contemporaneamente consent\u00ec agli anglo-statunitensi di installare basi militari nelle Azzorre per sorvegliare l'Atlantico.\nSalazar diede istruzioni esplicite ai propri ambasciatori di limitare la concessione dei visti a persone che volevano fuggire dalla Francia invasa dalla Germania. Eppure durante l'estate del 1940 Aristides de Sousa Mendes, console portoghese a Bordeaux, concesse visti ad un gran numero di ebrei (in tutto circa 100.000 ebrei si rifugiarono in Portogallo, durante la guerra), salvandoli dalla Shoah. Salazar lo rimosse dalle sue funzioni, e bench\u00e9, finita la guerra, si compiacesse pubblicamente che il Portogallo avesse salvato tanti ebrei, non lo riabiliter\u00e0 mai. Nel 1945, dopo la morte di Mussolini, mand\u00f2 un sentito messaggio di condoglianze in Italia, e quando fu annunciata la morte di Adolf Hitler, Salazar fece esporre le bandiere a lutto.\nDopoguerra.\nNel 1949 il forte anticomunismo di Salazar lo spinse a far entrare il Portogallo nella NATO, pur praticando in generale una politica isolazionista all'insegna dello slogan \u00abfieramente soli\u00bb, il cui risultato fu una lunga stagnazione economica e culturale nel paese. Convinto colonialista, Salazar continu\u00f2 a considerare territorio portoghese anche i territori d'oltremare (Guinea-Bissau, Mozambico, Angola, Capo Verde, S\u00e3o Tom\u00e9 e Pr\u00edncipe, nel 1951 ribattezzati \"province\") al punto di iniziare una lunga guerra contro i movimenti indipendentisti locali (in particolare quelli angolani, dopo la violenta insurrezione del 1961), bench\u00e9 tutto il resto dell'Europa stesse progressivamente lasciando l'Africa e i costi crescenti e la richiesta di soldati impoverissero ulteriormente il paese.\nDa notare che, come Mussolini nel Regno d'Italia, Salazar non ricopr\u00ec la carica di capo dello Stato, ma fu sempre un altro personaggio politico ad essere presidente della Repubblica: Ant\u00f3nio \u00d3scar Carmona, fino al 1951, poi Francisco Craveiro Lopes e quindi Am\u00e9rico Thomaz. Solamente per quasi quattro mesi, dall'aprile all'agosto 1951, Salazar fu capo dello Stato ad interim, in attesa del successore di Carmona. Per venire incontro alle pressioni internazionali cerc\u00f2 di riavvicinarsi alla democrazia, mutuando dalla Spagna franchista la \"democrazia organica\", un sistema rigorosamente gerarchico ma su base elettorale, fondato sul corporativismo.\nNel 1968 fu colpito da un ictus cerebrale invalidante (conseguenza postuma di un banale incidente domestico, cadendo da una sedia) e dovette abbandonare il potere: rimase nella leggenda la storia secondo cui per alcuni mesi nessuno os\u00f2 annunciargli che non era pi\u00f9 il presidente del consiglio. Nel settembre 1968 gli successe Marcello Caetano, che rester\u00e0 in carica fino alla rivoluzione dei garofani, il 25 aprile 1974, che port\u00f2, due anni dopo, al ritorno della democrazia.\nSalazar spir\u00f2 il 27 luglio 1970. Secondo varie testimonianze, peraltro, egli sarebbe morto in stato di verginit\u00e0 e castit\u00e0 in conseguenza di un voto fatto alla Madonna quando era studente nel seminario di Viseu, vicino a Coimbra. Durante il suo regime, il culto della Madonna di F\u00e1tima era stato enormemente incentivato.\nIl salazarismo come \"fascismo portoghese\".\nIl dibattito storiografico sulla natura filosofica politica dell'Estado Novo salazarista \u00e8 assai ampio. Stanley G. Payne, nel suo saggio \"Il fascismo\" (Universale storica Newton) ha ben riassunto le tesi di quella corrente storiografica che vede nel Salazarismo un esperimento di conservatorismo classico non fascista; medesima tesi \u00e8 affermata da Antonio Costa Pinto, autore di un notevole saggio dal titolo \"Fascismo e nazionalsindacalismo in Portogallo. 1914-1945\", pubblicato in lingua italiana da Rubbettino editore.\nMa attualmente la storiografia portoghese, grazie al fondamentale contributo del grande Lu\u00eds Reis Torgal (che sembra dunque convalidare la tesi gi\u00e0 espresso da H. Martins) pare arrivata al punto conclusivo, secondo cui la \"controrivoluzione\" portoghese di Ant\u00f3nio de Oliveira Salazar fu, assieme al fascismo italiano, l'unico modello corporativistico integrale del secolo precedente coerentemente tentato, seppur con inevitabili incertezze data la difficolt\u00e0 di applicare la Corporazione in un contesto di radicale modernizzazione.\nFu dunque quello di Salazar, un \"fascismo portoghese\" ed una \"via portoghese al corporativismo\"; accanto a ci\u00f2, per quanto moderata, la mobilitazione di massa era ben presente nella vita politica dell'Unione Nazionale, arrivando del resto a punte di fascistizzazione integrale della vita politica soprattutto durante la difesa dell'Oltremare Portoghese (Goa, Angola, Mozambico); la Legione portoghese e la Giovent\u00f9 portoghese, tenute in vita sino alla fine del regime, erano modellate completamente sui simili esempi presenti nel Regime fascista italiano; il colonialismo classico di Salazar fu una spina nel fianco del sistema bipolare russo americano di Jalta come lo fu il colonialismo classico mussoliniano prima della Seconda guerra mondiale (e non a caso sia il presidente americano Kennedy, sia Lyndon B. Johnson autorizzarono la vendita di armi ai ribelli marxisti e nazionalisti angolani e del Mozambico e gi\u00e0 su Goa l'amministrazione Usa aveva sostenuto l'India contro il Portogallo fascista); la relazione Stato-Chiesa dell'Estado Novo ricalc\u00f2 il concordato fascista del febbraio 1929 e allontan\u00f2 lo Stato fascista portoghese dal confessionalismo dello Stato falangista spagnolo del Generalissimo Franco. \nSebbene il Portogallo fosse tradizionalmente legato, da secoli, da un forte accordo geopolitico con il Regno Unito, la mitizzazione di Mussolini e dell'Italia fascista rientrava nella logica dottrinaria dell'\"Estado Novo\" di Salazar; quest'ultimo teneva addirittura una foto autografata del duce sulla propria scrivania. Tale immagine fu inviata da Mussolini a Salazar il 9 aprile 1934: grazie a una nota contenuta nelle carte della segreteria particolare del duce \u00e8 possibile conoscere anche la dedica che campeggiava sopra l'immagine \u00abA sua eccellenza il dottor Oliveira Salazar, Presidente del Consiglio dei ministri del Portogallo, con cordialit\u00e0\u00bb. Ci\u00f2 che risulta interessante \u00e8 che la foto fu inviata proprio su richiesta di Salazar, circostanza che palesa una vera e propria ammirazione da \"fan\" da parte di Salazar.\nEgli, per ricambiare, nel settembre 1936 invi\u00f2 una propria foto al duce e nel maggio 1940 una lettera del Salazar fu recapitata a Mussolini con ringraziamenti per le parole della prefazione del libro \"Il Portogallo d'oggi negli scritti e nei discorsi di Oliveira Salazar\". Il premier lusitano concludeva la missiva in tal modo: \"Permettemi di vedere in ci\u00f2 la corrispondenza del sentimento di profonda amicizia che ci lega alla bella nazione italiana, per la cui prosperit\u00e0 formulo i migliori auguri\". Ci\u00f2 nonostante, Salazar espresse anche delle critiche nei confronti del regime mussoliniano, e nello specifico al suo tendere \"ad un cesarismo pagano\", e \"ad uno Stato nuovo che non conosce limiti di natura n\u00e9 giuridica n\u00e9 morale, che marcia alle sue mete, senza trovare ingombri n\u00e9 ostacoli\"."}
{"id": "125873", "revid": "1745361", "url": "https://it.wikipedia.org/wiki?curid=125873", "title": "Tomas Milian", "text": "\u00c8 noto soprattutto come protagonista di spaghetti western e poliziotteschi a cavallo tra gli anni sessanta e ottanta. In Italia, con l'inconfondibile voce prestatagli da Ferruccio Amendola, \u00e8 spesso identificato con due personaggi. Il primo, Nico Giraldi, \u00e8 un maresciallo (dal 1981 ispettore) di polizia, romano dai modi poco garbati, ma efficaci, che conosce bene gli ambienti malavitosi avendone fatto parte in giovent\u00f9 col soprannome di \"er Pirata\". Il secondo, Sergio Marazzi alias er Monnezza, \u00e8 un ladruncolo romano.\nBiografia.\nMilian nacque a L'Avana alle 3:33 del 3 marzo 1933 da Lola e Tom\u00e1s, generale del regime di Gerardo Machado, poi arrestato in seguito al colpo di Stato di Fulgencio Batista; il 31 dicembre 1946 il tredicenne Tom\u00e1s assistette al suicidio del padre e nel 1957 lasci\u00f2 Cuba per gli Stati Uniti, dove ottenne la cittadinanza. Qui dapprima si iscrisse all'Universit\u00e0 dell'Accademia Teatrale di Miami e poi si trasfer\u00ec a New York, dove frequent\u00f2 l'Actors Studio e fu allievo di Lee Strasberg.\nCarriera da attore.\nDa qui i primi lavori teatrali a Broadway e nel 1957 la sua partecipazione alla serie televisiva statunitense \"Una donna poliziotto\" (\"Decoy\"). Alla fine degli anni cinquanta ebbe inizio la sua fortunata carriera italiana: arrivato in Italia con soli cinque dollari in tasca, partecip\u00f2 nel 1959 al Festival di Spoleto: recit\u00f2 una pantomima di Jean Cocteau e venne individuato e scelto dal regista Mauro Bolognini per il personaggio di un film che aveva intenzione di girare (\"La notte brava\"). Milian firma un contratto che lo lega alla Vides di Cristaldi e tra il 1960 e il 1966 recita in ruoli impegnati lavorando con registi come Alfredo Giannetti (\"Giorno per giorno, disperatamente\"), Luchino Visconti (\"Il lavoro\", episodio del film \"Boccaccio '70\") e Florestano Vancini (\"La banda Casaroli\"). A questo periodo della sua carriera appartengono i ruoli interpretati insieme a Claudia Cardinale in opere quali \"Il bell'Antonio\" (sempre di Bolognini) e \"I delfini\" del 1960, \"Gli indifferenti\" del 1964 e \"Ruba al prossimo tuo\" del 1968 (tutti di Francesco Maselli).\nContrariato dal doppiaggio, insoddisfatto dei ruoli e dei guadagni, non rinnova il contratto e tenta la strada del cinema popolare. Nel 1967, dopo il buon successo di \"The Bounty Killer\", continu\u00f2 con lo spaghetti-western, diventandone uno degli attori simbolo. Indimenticabili i suoi personaggi di \"Cuchillo\" (nel dittico \"La resa dei conti\" e \"Corri uomo corri\", diretto da Sergio Sollima), e di \"Chaco\" (nell'iperviolento \"I quattro dell'apocalisse\", diretto da Lucio Fulci).\nIl grande successo giunse negli anni settanta, a braccetto con l'inconfondibile doppiaggio di Ferruccio Amendola, con polizieschi all'italiana, che la critica ufficiale ha sempre giudicato di scarsa qualit\u00e0, ma che sono stati ampiamente rivalutati diventandone oggi dei veri e propri cult movie. Famoso il suo sodalizio con il regista Umberto Lenzi che lo ha diretto in molti polizieschi divenuti cult come \"Roma a mano armata\" con Maurizio Merli, \"Il giustiziere sfida la citt\u00e0\" in cui interpreta un personaggio col nome di Rambo ben sette anni prima dell'omonimo impersonato da Stallone, \"\" con Henry Silva e Ray Lovelock e infine \"La banda del gobbo\". Nello stesso genere i grandi successi avuti anche in \"Squadra volante\" e \"La banda del trucido\" di Stelvio Massi e soprattutto nella serie di Nico Giraldi diretta da Bruno Corbucci.\nAttore versatile, nella sua filmografia ci sono anche due film a sfondo politico con Gian Maria Volont\u00e9: uno \u00e8 \"Banditi a Milano\" di Carlo Lizzani e l'altro \u00e8 \"Faccia a faccia\", sempre di Sergio Sollima.\nSi era dedicato anche alla commedia sexy all'italiana con pellicole quali \"40 gradi all'ombra del lenzuolo\", un film a episodi di Sergio Martino in cui interpreta il primo \"sketch\" al fianco di Edwige Fenech, \"Uno contro l'altro, praticamente amici\", accanto a Renato Pozzetto, e \" Messalina, Messalina!\", queste ultime due dirette ancora da Bruno Corbucci.\nI thriller pi\u00f9 famosi furono invece \"Il consigliori\" di Alberto De Martino con Martin Balsam, \"La vittima designata\" di Maurizio Lucidi e \"I cannibali\" di Liliana Cavani, entrambi interpretati al fianco di Pierre Cl\u00e9menti.\nDopo essere tornato agli impegni drammatici iniziali con \"La luna\" (1979) di Bertolucci e \"Identificazione di una donna\" (1982) di Antonioni, il declino del genere poliziesco sembr\u00f2 coincidere un po' con quello della sua lunga carriera, ma dopo un periodo di scarse apparizioni in pellicole non indimenticabili, all'inizio degli anni novanta torn\u00f2 negli Stati Uniti stabilendosi a Miami Beach, in Florida, per partecipare, sia pure per parti minori, a film diretti da noti registi americani come Abel Ferrara, Tony Scott, Sydney Pollack, Oliver Stone, Steven Spielberg, Steven Soderbergh, Andy Garc\u00eda e in varie produzioni teatrali e televisive.\nSempre per il grande schermo lavora inoltre con il cineasta messicano Alfredo De Villa (\"Washington Heights\", 2002; \"Fugly!\", 2014) e con quello peruviano Luis Llosa, vestendo per quest'ultimo i panni del dittatore dominicano Rafael Le\u00f3nidas Trujillo in \"La fiesta del chivo\" (2005), tratto dall'omonimo romanzo di Mario Vargas Llosa, cugino del regista.\nDopo un'assenza di vent'anni, nel 2010 \u00e8 tornato in Italia per girare il film \"Roma nuda\" di Giuseppe Ferrara, dove interpreta il ruolo di un funzionario di polizia in pensione. La pellicola \u00e8 tuttora inedita per problemi distributivi, nonostante la fase di post-produzione sia terminata l'anno successivo.\nNel 2014 \u00e8 protagonista del documentario \"The Cuban Hamlet - Storia di Tomas Milian\" diretto da Giuseppe Sansonna, in cui l'attore ritorna dopo 58 anni nella sua Cuba, lasciata nel 1956, intervistato sull'onda dei ricordi e delle emozioni provocategli dal suo rientro alla natia L'Avana. L'8 ottobre dello stesso anno, dopo una lunga gestazione, esce la sua autobiografia \"Monnezza amore mio\", scritta con la collaborazione di Manlio Gomarasca. Una settimana dopo riceve il Marc'Aurelio Acting Award alla carriera alla Festa del Cinema di Roma. Tomas Milian ha sempre dichiarato un grandissimo amore per Roma e per i romani.\nCarriera musicale.\nNel 1966 Tomas Milian tent\u00f2 anche l'avventura musicale con una piccola band, Tomas Milian Group, composta da sei giovanissimi romani: Ray Lovelock (che in seguito diventer\u00e0 un famoso attore) voce, Maurizio Luzi (chitarra solista), Aldo Colangelo detto \"Fido\" (tastiere, voce), Mario Piccinno (batteria), Romeo Piccinno (chitarra e voce), Peppe Colella (basso, strumenti vari, voce). Il gruppo ha pubblicato singoli come \"La piazza\", \"Presto presto scusa scusa\", \"Un libro, una storia\" e una cover di \"A Whiter Shade of Pale\", che ebbe molto successo in giro per i Piper Club d'Italia, ma che non venne mai pubblicata.\nPartecip\u00f2 inoltre come ospite d'onore a spettacoli musicali quali \"Il canzoniere minimo\" di Giorgio Gaber e interpret\u00f2 le canzoni dei titoli di testa di \"Corri uomo corri\" e \"La vittima designata\", oltre a \"Ay Amor\" di Caetano Veloso in \"Washington Heights\".\nMorte.\nIl 22 marzo 2017, a 84 anni, fu trovato morto in casa a Miami per un ictus. Dopo il funerale, celebrato in forma privata, \u00e8 stato cremato e le sue ceneri sono a New York accanto alla moglie.\nVita privata.\nNel 1964 spos\u00f2 Margherita Valetti, da cui lo stesso anno ebbe Tomas Milian Jr. Rimase vedovo nel 2012.\nDoppiatori italiani.\nNelle versioni in italiano dei suoi film, Milian \u00e8 stato doppiato da:\nNegli altri film ha prestato la sua voce al doppiaggio, anche per il suo accento che si prestava molto bene soprattutto per i ruoli di messicano (nel film \"Tepepa\" ad esempio) cantando spesso all'interno del film stesso (come nel film \"Ci risiamo, vero Provvidenza?\")."}
{"id": "125874", "revid": "729019", "url": "https://it.wikipedia.org/wiki?curid=125874", "title": "Fritz Witt", "text": "Biografia.\nSuo padre, un venditore, spinse il giovane Fritz a seguire la carriera paterna, tanto che tra il 1925 e il 1931 lavor\u00f2 come rappresentante di una ditta tessile. Entr\u00f2 nel Partito nazista e nelle SS lo stesso giorno, il 1\u00ba dicembre 1931. Il 17 marzo 1933 venne reclutato, con altri 117 uomini, nello \"SS Stabswache Berlin\", il primo nucleo della futura \"Leibstandarte\", la guardia del corpo di Hitler. Il 9 settembre 1934 Witt ricevette la prima promozione al grado di \"SS-Obersturmf\u00fchrer\". Poco dopo assunse il comando della 3. Compagnia del Reggimento \"Deutschland\" della divisione \"Das Reich\". In tale ruolo partecip\u00f2 alla Campagna di Polonia, riuscendo nell'impresa, a riprova della propria attitudine al comando, di venire decorato in una sola settimana con la Croce di Ferro di seconda (19 settembre) e di prima classe (26 settembre).\nIl 1\u00ba ottobre 1939 ottenne il comando del I Battaglione del Reggimento \"Deutschland\", venendo anche decorato, il 4 settembre 1940, per le sue azioni durante l'invasione della Francia. Fu Paul Hausser a raccomandare Witt per l'onorificenza, commentando:\n\"Witt \u00e8 degno di tale onorificenza per le sue azioni personali, in particolar modo per la difesa condotta durante l'attacco di carri armati nemici il 27 maggio 1940. Secondo il suo comando di reggimento, Witt \u00e8 un soldato instancabile e resistente, un modello di giovane comandante, che non si ritira mai di fronte a qualsiasi cosa\".\nIl 16 ottobre 1940 Witt fece ritorno alla \"Leibstandarte\", ottenendo il comando del III Battaglione, e di l\u00ec a poco del I Battaglione. Nella successiva invasione della Grecia, proprio l'unit\u00e0 di Witt si distinse in modo particolare. La mattina del 10 aprile 1941, il I Battaglione supportato dall'artiglieria dei cannoni da 88\u00a0mm, riusc\u00ec a sfondare la resistenza di Australiani, Neozelandesi e Britannici sul passo di Klidi, e in tal modo ad aprire la strada verso il cuore del paese, anche se nei successivi tre giorni la controffensiva del corpo di spedizione britannico in Grecia, tentando di arginare l'avanzata tedesca, le inflisse duri colpi (37 morti, tra i quali il fratello minore di Witt, Franz, e 95 feriti). Il battaglione tuttavia riusc\u00ec a catturare 520 prigionieri oltre ad un gran numero di armi; 14 soldati vennero decorati con la Croce di Ferro di prima classe, e l\"SS-Obersturmf\u00fchrer\" Gerhard Plei\u00df, comandante della I Compagnia, venne insignito della Croce di Cavaliere per aver conquistato la Collina 997, dopo durissimi combattimenti corpo a corpo.\nAl termine della conquista di Jugoslavia e Grecia, Witt e tutta la Leibstandarte vennero trasferiti sul nuovo teatro di guerra, in Russia, dove combatterono con estremo valore. Witt, promosso \"SS-Obersturmbannf\u00fchrer\" e comandante del I Reggimento di fanteria SS, ricevette le Foglie di Quercia della Croce di Cavaliere per le sue azioni a Rostov, nella terza battaglia di Char'kov e a Merefa.\nWitt venne promosso \"SS-Oberf\u00fchrer\" il 1\u00ba luglio 1943 ed ottenne poco dopo il comando della nuova divisione XII SS-Panzer-Division \"Hitlerjugend\". Il 20 aprile 1944, Witt venne promosso \"SS-Brigadef\u00fchrer\"; fu la sua ultima promozione. La mattina del 14 giugno 1944, durante le prime fasi dell'invasione della Normandia, mentre si trovava nel Quartier generale divisionale a Venoix, Witt, in seguito ad un intenso cannoneggiamento navale, venne colpito al volto da una scheggia di granata che lo uccise. Aveva 36 anni."}
{"id": "125876", "revid": "834", "url": "https://it.wikipedia.org/wiki?curid=125876", "title": "Isole Molucche", "text": ""}
{"id": "125877", "revid": "339392", "url": "https://it.wikipedia.org/wiki?curid=125877", "title": "Chiodi di garofano", "text": ""}
{"id": "125884", "revid": "486946", "url": "https://it.wikipedia.org/wiki?curid=125884", "title": "AS Acireale", "text": ""}
{"id": "125888", "revid": "486946", "url": "https://it.wikipedia.org/wiki?curid=125888", "title": "Vista (modello relazionale)", "text": ""}
{"id": "125891", "revid": "415140", "url": "https://it.wikipedia.org/wiki?curid=125891", "title": "Terza battaglia di Char'kov", "text": "La terza battaglia di Char'kov venne combattuta dal 19 febbraio al 23 marzo 1943 sul fronte orientale nel corso della Seconda guerra mondiale.\nFu l'ultima grande vittoria tedesca del conflitto; i tedeschi, al comando del feldmaresciallo Erich von Manstein, riuscirono nella prima fase della controffensiva a tagliare fuori e distruggere le punte avanzate sovietiche che marciavano verso il Dniepr e il mare d'Azov e, in una seconda fase della battaglia, riconquistarono l'importante citt\u00e0 di Char'kov dopo una serie di scontri tra mezzi corazzati e di violenti combattimenti per le strade cittadine, riuscendo ad arrestare l'offensiva invernale russa e sbarrando temporaneamente le porte dell'Ucraina.\nUn ruolo fondamentale nel complesso di scontri nel settore meridionale del fronte orientale venne svolto dal II. SS-Panzerkorps delle Waffen-SS, giunto di rinforzo dalla Francia dopo essere stato completamente riequipaggiato, in cooperazione con le numerose Panzer-Division della Wehrmacht gi\u00e0 in combattimento da molte settimane e molto provate dalle continue battaglie invernali.\nLa riconquista della grande citt\u00e0 ucraina di Char'kov segn\u00f2 la vittoriosa conclusione dell'abile e riuscita controffensiva guidata dal feldmaresciallo von Manstein sullo scacchiere meridionale del fronte orientale per fermare l'apparentemente inarrestabile offensiva generale sovietica seguita alla battaglia di Stalingrado.\nFronte russo, inverno 1942-1943.\nL'inizio dell'anno 1943 sul Fronte orientale era stato caratterizzato da una serie quasi ininterrotta di vittorie dell'Armata Rossa: mentre il raggruppamento tedesco del generale Friedrich Paulus, accerchiato nella grande sacca di Stalingrado fin dal 23 novembre 1942, stava subendo l'attacco finale delle truppe sovietiche che si sarebbe concluso il 2 febbraio 1943 con la resa dei superstiti della 6. Armee, il raggruppamento tedesco del feldmaresciallo Ewald von Kleist, avventuratosi nel Caucaso, batteva in ritirata a partire dal 30 dicembre 1942 per evitare un nuovo, gigantesco accerchiamento. Inoltre il fronte dell'Asse nel settore del Don era crollato dopo la disfatta delle armate italiane, dal 16 dicembre 1942, e di quelle ungheresi dal 12 gennaio 1943; un enorme varco di centinaia di chilometri era aperto all'avanzata sovietica; Stalin e i suoi generali erano assolutamente determinati a sfruttare la favorevole situazione.\nIl 29 gennaio 1943, ancor prima dell'inizio dell'operazione Stella, sferrata dalle forze del Fronte di Vorone\u017e del generale Filipp Ivanovi\u010d Golikov, in direzione di Kursk e Char'kov, il Fronte Sud-Ovest del generale Nikolaj F\u00ebdorovi\u010d Vatutin era passato all'offensiva generale nel settore del Donec con l'obiettivo di travolgere definitivamente le forze residue del Gruppo d'armate Don del feldmaresciallo Erich von Manstein, arrivare al fiume Dniepr, liberare l'importante regione carbonifera del Donbas e raggiungere, con un'ampia manovra d'aggiramento, anche il Mar Nero nella zona di Mariupol', tagliando fuori in questo modo l'intero schieramento meridionale tedesco. Ebbe quindi inizio l'ambiziosa operazione Galoppo (\"Ska\u010dok\" in russo) che avrebbe dovuto completare la vittoria sovietica nella campagna invernale.\nLe forze a disposizione del generale Vatutin, in realt\u00e0 parzialmente logorate da oltre due mesi di offensiva ininterrotta, consistevano in quattro armate e un gruppo corazzato autonomo al comando del generale Markian Michajlovi\u010d Popov, in cui erano stati raggruppati quattro corpi corazzati sovietici: il 4\u00ba Corpo corazzato della Guardia, il 3\u00ba, il 10\u00ba ed il 18\u00ba Corpo corazzato, con circa 180 carri armati in totale; queste unit\u00e0 mobili avrebbero costituito la massa d'urto principale per l'avanzata in profondit\u00e0. Nel complesso le forze disponibili del Fronte Sud-Ovest erano numericamente piuttosto deboli (circa 325.000 uomini e 360 carri armati), ma Stalin e l'Alto comando sovietico contavano su un indebolimento irreversibile, organizzativo e anche morale, delle residue forze tedesche e quindi speravano di incontrare solo una resistenza di retroguardie impegnate a coprire la ritirata generale tedesca dietro il Dniepr; i piani dello Stavka erano grandiosi e prevedevano addirittura di annientare in Ucraina 75 divisioni tedesche.\nContemporaneamente alla marcia del \"Gruppo meccanizzato Popov\" sul Mar Nero, il Fronte Sud-Ovest avrebbe organizzato una seconda massa di manovra costituita dalla 6\u00aa armata rinforzata con due corpi corazzati - il 1\u00ba Corpo corazzato della Guardia e il 25\u00ba Corpo corazzato con altri 300 carri armati - che sarebbe stata raggruppata sulla destra con l'obiettivo di avanzare rapidamente fino al Dniepr tra Zaporo\u017e'e e Dnepropetrovsk, tagliando fuori in questo modo tutte le truppe tedesche presenti nel Donbas e nel Kuban'. Inoltre il Fronte Meridionale del generale Rodion Jakovlevi\u010d Malinovskij avrebbe continuato i suoi ripetuti attacchi in direzione di Rostov per impedire il ripiegamento dal Caucaso della 1. Panzerarmee, facente parte del Gruppo d'armate A del feldmaresciallo von Kleist. Nel quartier generale sovietico, dopo le continue vittorie, era presente grande ottimismo e gli stessi servizi d'informazione dell'Armata Rossa pronosticavano una sicura ritirata tedesca per cercare di raggiungere il Dniepr, abbandonando interamente il Caucaso e il Donbas..\nIl grande ottimismo dei generali sovietici sembrava del resto pienamente giustificato dalla difficile situazione in cui si trovavano i tedeschi all'inizio di febbraio 1943: il Gruppo d'armate B aveva subito disastrose sconfitte sia sull'Alto Don sia a Vorone\u017e e ripiegava verso Kursk e Char'kov, in attesa dell'arrivo del II SS-Panzerkorps dall'ovest. La difesa della linea del Donec, obiettivo dell'offensiva del generale Vatutin, era affidata al debole \"Distaccamento Fretter-Pico\", ridotto a tre piccole divisioni di fanteria ed a due esauste divisioni corazzate, la 19. Panzer-Division e la 27. Panzer-Division con solo 22 mezzi corazzati tra tutte e due.\nIl feldmaresciallo von Manstein, inoltre, era contemporaneamente impegnato a mantenere aperta, servendosi della 4. Panzerarmee del generale Hermann Hoth, rinforzata dall'esperta 11. Panzer-Division con 28 carri armati e dalla 16\u00aa Divisione motorizzata con solo 10 mezzi corazzati, la via di uscita di Rostov per il deflusso delle truppe del Gruppo d'armate A in ritirata dal Caucaso, e a sbarrare il Donec nella regione di Voro\u0161ilovgrad con l'impiego, a rinforzo del \"Distaccamento Hollidt\", delle eccellenti 6. Panzer-Division - con 70 panzer - e 7. Panzer-Division, dotata ancora di 41 carri armati, che cercavano di mantenere il contatto sulla loro sinistra con le divisioni del generale Maximilian Fretter-Pico.\nFortunatamente per i tedeschi la 1. Panzerarmee al comando del generale Eberhard von Mackensen, con il XXXX. Panzerkorps formato dalla 3. Panzer-Division e dalla 5. SS-Panzer-Division \"Wiking\", stava completando il ripiegamento dal Caucaso attraverso Rostov e avrebbe potuto assumere la difesa tedesca sulla linea del Donec, rinforzando i gruppi \"Fretter-Pico\" e \"Hollidt\". A questo scopo era nei piani del feldmaresciallo von Manstein, non appena completata la ritirata dal Caucaso (il che avvenne il 7 febbraio), spostare la 4. Panzerarmee del generale Hoth a nord del Don, sulla sinistra della 1. Panzerarmee, per proteggere la linea del Dniepr, ripiegare il \"Gruppo Hollidt\" dietro la linea del fiume Mius sulla cosiddetta posizione \"Maulwulf\" per guadagnare tempo, e ridistribuire le divisioni corazzate disimpegnate da queste manovre, per sbarrare la strada ai corpi corazzati sovietici\nOperazione Galoppo.\nAvanzata dell'Armata Rossa.\nL'inizio dell'Operazione Galoppo ebbe pieno successo: le armate sovietiche sfondarono le precarie linee tedesche sia nella regione di Voro\u0161ilovgrad, con le truppe della 3\u00aa Armata della Guardia, sia sul Donec, nella zona di Izjum con le forze della 1\u00aa Armata della Guardia e della 6\u00aa Armata. Il \"gruppo meccanizzato Popov\" venne subito lanciato in profondit\u00e0 sulla direttrice Slavjansk-Stalino-Mariupol' (3 febbraio), con l'obiettivo di raggiungere la costa del Mare d'Azov. Nello stesso tempo le due armate sul Donec marciavano verso il fiume Dniepr, precedute dalla rapidissima avanzata del 1\u00ba Corpo corazzato della Guardia e del 25\u00ba Corpo carri. In questa regione si apriva il vuoto davanti ai carri armati sovietici, le difese tedesche nel settore compreso tra il II. SS-Panzerkorps a nord e la 1. Panzerarmee a sud essendo praticamente inesistenti, mentre il feldmaresciallo von Manstein si impegn\u00f2 inizialmente soprattutto a cercare di arrestare il \"gruppo meccanizzato Popov\", contrattaccando subito a Slavjansk con il III. Panzerkorps del generale Hermann Breith, appena arrivato dal Caucaso e costituito raggruppando la 7., 19. e 3. Panzer-Division, rinforzato rapidamente anche dal XXXX. Panzerkorps del generale Sigfrid Henrici con la 11. Panzer-Division del generale Hermann Balck, trasferita precipitosamente a nord del Don, e la SS \"Wiking\".\nDal 4 febbraio all'11 febbraio infuriarono nell'area di Slavjansk scontri confusi dall'esito alterno tra i corpi corazzati sovietici del \"gruppo Popov\", sceso a 145 carri in azione, e le Panzer-Division; il 6 febbraio il 4\u00ba Corpo carri della Guardia sorprese i mezzi anticarro della 11. Panzer-Division nel villaggio di Druckova ma a Slavjansk la 7. Panzer-Division del generale Hans von Funck riusc\u00ec a respingere tutti gli attacchi sovietici mentre le altre formazioni del XXXX. Panzerkorps guadagnarono tempo fermando l'avanzata del 3\u00ba Corpo carri.. Stalin e lo Stavka erano consapevoli dell'importanza di affrettare i tempi per non dare modo ai tedeschi di completare i loro raggruppamenti; il generale Vatutin ricevette quindi l'ordine di riprendere subito l'avanzata nelle retrovie nemiche in direzione di Krasnoarmejskoe. Con una rischiosa manovra aggirante, i mezzi corazzati del 4\u00ba Corpo carri della Guardia del generale Pavel Pavlovi\u010d Polubojarov raggiunsero l'11 febbraio Krasnoarmejskoe, dopo aver superato la resistenza della 11. Panzer-Division, e misero in pericolo le retrovie tedesche.\nIl contrattacco immediato della esausta SS \"Wiking\" e di una parte della 333. Divisione fanteria, condotto da forze troppo deboli, venne facilmente respinto dai sovietici e quindi il feldmaresciallo von Manstein tent\u00f2 di tagliare fuori le unit\u00e0 corazzate nemiche arrivate a Krasnoarmejskoe. Ulteriori aspri scontri si svilupparono nella steppa innevata; il \"kampfgruppe Balck\", costituito, sotto il comando del generale Balck, con elementi della 7. e della 11. Panzer-Division, avanz\u00f2 il 12 e il 13 febbraio nelle retrovie sovietiche dopo aver respinto il 10\u00ba Corpo carri, ma il 14 febbraio venne fermato e ricevette l'ordine di ripiegare. Il 16 febbraio le unit\u00e0 del \"Gruppo Popov\" ripresero contatto a Krasnoarmejskoe con il 4\u00ba Corpo carri della Guardia che, ridotto a 17 carri armati, aveva continuato a respingere i contrattacchi della SS \"Wiking\". Nonostante questi successi, la situazione dell'intero \"Gruppo meccanizzato Popov\", molto avanzato rispetto alle altre armate sovietiche e sceso a 13.000 e 53 mezzi corazzati ancora efficienti, rimaneva pericolosa.\nNel frattempo pi\u00f9 a sud il \"gruppo Hollidt\" stava completando il suo difficile ripiegamento sulla posizione \"Maulwulf\" (linea del fiume Mius) sotto la pressione del nemico; i sovietici spinsero subito avanti il 7\u00ba Corpo di cavalleria che penetr\u00f2 le deboli linee tedesche a sud di Voro\u0161ilovgrad e avanz\u00f2 50 chilometri a ovest della linea \"Maulwulf\" ancor prima che fosse stata raggiunta dal \"gruppo Hollidt\". La cavalleria sovietica raggiunse Debal'ceve, ma venne contrattaccata dalla 7. Panzer-Division e tagliata fuori dalla 6. Panzer-Division. Dopo un'accanita e prolungata resistenza, le truppe sovietiche accerchiate a Debal'ceve vennero eliminate, mentre gi\u00e0 in precedenza la 6. e la 7. Panzer-Division erano ripartite verso nord per rafforzare la 4. Panzerarmee e la 1. Panzerarmee, impegnate nei duri scontri con il fronte del generale Vatutin. Sul Mius, le truppe sovietiche del Fronte meridionale del generale Malinovskij attaccarono subito secondo gli intendimenti di Stalin e dello Stavka che, sempre convinti di una ritirata generale tedesca, premevano a favore di un proseguimento offensivo per non allentare la pressione sul nemico; il \"gruppo Hollidt\" si trov\u00f2 in difficolt\u00e0 e inizialmente cedette terreno; i sovietici del 4\u00ba Corpo meccanizzato della Guardia costituirono una pericolosa testa di ponte sul Mius a Mateev Kurgan il 17 febbraio, ma ben presto la 16\u00aa Divisione motorizzata e la 23. Panzer-Division passarono al contrattacco e tagliarono fuori le truppe sovietiche.\nLa situazione pi\u00f9 pericolosa per il feldmaresciallo von Manstein, tuttavia, rimaneva nella sua ala settentrionale dove stava affluendo la 4. Panzeramee: la 6\u00aa Armata sovietica del generale Kharitonov, costituita dal 15\u00ba Corpo di fucilieri e dal 4\u00ba Corpo di fucilieri della Guardia, avanzava velocemente con l'obiettivo di raggiungere prima Zaporo\u017e'e e poi Melitopol. La 6\u00aa Armata, era stata rinforzata da una parte della 1\u00aa Armata della Guardia che contemporaneamente era schierata tra Slavjansk e Nizne Gorskoe e aveva anche inviato altri reparti in sostegno del \"Gruppo Popov\". Le unit\u00e0 mobili del Fronte Sud-Ovest, 25\u00ba Corpo carri, 1\u00ba Corpo carri della Guardia e 1\u00ba Corpo di cavalleria della Guardia, erano diminuite di numero dopo i primi giorni a causa soprattutto di danni meccanici e avarie, ma continuavano ad avanzare alla massima velocit\u00e0 verso il Dniepr a Dnepropetrovsk e Zaporo\u017e'e, che era anche la sede del Quartier generale del Gruppo d'armate Don. Il 25\u00ba Corpo corazzato, con pi\u00f9 indietro il 1\u00ba Corpo corazzato della Guardia, stava avanzando a oltranza senza preoccuparsi delle retrovie e quasi isolato dal grosso delle truppe sovietiche.\nLa 4. Panzerarmee stava raggruppando il XXXXVIII. Panzerkorps con la 6. e la 17. Panzer-Division a sud di questa audace puntata sovietica e il feldmaresciallo von Manstein intendeva contrattaccare; erano attese dall'ovest alcune divisioni di fanteria fresche e pi\u00f9 a nord era disponibile il II. SS-Panzerkorps che, dopo aver abbandonato Char'kov il 16 febbraio, si stava raggruppando a nord di Krasnograd.\nLa scelta tedesca era tra ritirata generale sul Dniepr o contrattacco: la decisione sarebbe scaturita dai burrascosi colloqui tra il feldmaresciallo von Manstein e Adolf Hitler che, il 17 febbraio, si presentava in persona a Zaporo\u017e'e per esaminare la situazione.\nVerso un cambiamento della situazione.\nIl F\u00fchrer arrivava al quartier generale di Zaporo\u017e'e con la ferma intenzione di imporre una controffensiva immediata, impegnando in massa il II. SS-Panzerkorps, ora completamente concentrato con tutte e tre le divisioni Waffen-SS, e forse anche deciso a destituire il feldmaresciallo von Manstein; i due si erano gi\u00e0 scontrati in precedenza riguardo alla decisione di ripiegare sulla linea del Mius, abbandonando una parte del Donbass di cui Hitler aveva invece sottolineato la fondamentale importanza per l'economia di guerra del Terzo Reich.\nFurono tre giorni di estenuanti discussioni, proprio mentre le colonne corazzate sovietiche si avvicinavano pericolosamente, manovrando ad appena una cinquantina di chilometri dal quartier generale tedesco, al termine dei quali Hitler decise di lasciare al comando von Manstein e anche di approvare il piano di operazioni del feldmaresciallo che prevedeva in primo luogo di schiacciare le punte avanzate nemiche in marcia sul Dnepr e il Mare d'Azov, e solo in un secondo momento di risalire a nord per riconquistare Char'kov (Hitler, per motivi propagandistici, avrebbe preferito un immediato contrattacco delle Waffen-SS sulla citt\u00e0 ucraina per vendicare la sconfitta subita in precedenza). Il 19 febbraio, allarmato anche dalla vicinanza delle unit\u00e0 di testa del 25\u00ba Corpo corazzato sovietico al quartier generale di Zaporo\u017e'e, il F\u00fchrer ripartiva in aereo verso Rastenburg, con grande sollievo di von Manstein, ora libero di condurre l'offensiva come pianificato. Anche i fattori climatici avevano convinto Hitler della validit\u00e0 dei piani del feldmaresciallo: essendo imminente il disgelo, con conseguente difficolt\u00e0 nei movimenti delle formazioni meccanizzate, era fondamentale attaccare prima a sud, dove la \"rasputica\" (il periodo del fango) arrivava prima e solo in un secondo tempo a nord dove il disgelo sarebbe stato pi\u00f9 tardivo.\nLa situazione della Germania era realmente critica mentre le unit\u00e0 corazzate di punta sovietiche si avvicinavano a Zaporo\u017e'e e Dnepropetrovsk; contemporaneamente altre formazioni dell'Armata Rossa marciavano per raggiungere Stalino e Mariupol, attaccavano la linea del Mius; avanzavano su Poltava dopo aver liberato Kursk e Char'kov e premevano anche su Or\u00ebl (il Fronte di Brjansk del generale Maks Reiter aveva attaccato gi\u00e0 il 12 febbraio)Il 18 febbraio 1943 Joseph Goebbels pronunciava a Berlino il suo celebre discorso sulla \"Guerra totale\", in cui galvanizz\u00f2, con la sua consumata abilit\u00e0 oratoria, l'uditorio di gerarchi nazisti con visioni di apocalittiche battaglie finali, di guerra a oltranza per la salvezza del popolo tedesco, di mobilitazione generale a fianco del F\u00fchrer. Il 19 febbraio, lo stesso Hitler, dopo aver abbandonato Zaporo\u017e'e, diramava un ordine del giorno alle truppe pronte per la controffensiva, sottolineando l'importanza decisiva della loro missione.\nMentre proseguiva l'apparentemente inarrestabile offensiva invernale sovietica, un sentimento di grande fiducia regnava nei Quartier generali dell'Armata Rossa e lo stesso Stalin stava ulteriormente ampliando le dimensioni e gli scopi dell'offensiva generale (anche se nel suo discorso del 23 febbraio parl\u00f2 di \"guerra appena cominciata\" e nelle comunicazioni con i leader alleati mostrava maggiore prudenza sollecitando invece una ripresa dell'offensiva anglosassone in Tunisia per alleviare il peso dell'Armata Rossa - si era invece proprio nei giorni dell'umiliante sconfitta statunitense a Kasserine.)\nLa situazione sembrava straordinariamente favorevole: le colonne di testa sovietiche erano a portata dei grandi obiettivi strategici che avrebbero potuto decidere l'esito dell'intera guerra; il nemico sembrava battere in ritirata in tutti i settori. La ricognizione aerea individu\u00f2 la concentrazione nemica in corso di costituzione intorno a Krasnograd e anche i grandi movimenti di mezzi corazzati tedeschi da sud in direzione di Krasnoarmeskoje, ma queste manovre vennero interpretate dal generale Vatutin e dallo stato maggiore del Fronte Sud-Ovest, come operazioni tattiche per proteggere con le residue riserve corazzate la ritirata generale dell'esercito tedesco a ovest del Dniepr.\nConvinto della decisione tedesca di abbandonare il Donbas e di ripiegare volontariamente dietro il Dniepr, Stalin decise quindi di organizzare ulteriori offensive contro il Gruppo d'armate Centro, impegnando il vecchio Fronte del Don di Konstantin Konstantinovi\u010d Rokossovskij (appena reduce da Stalingrado), che si sarebbe inserito tra i fronti di Golikov e di Reiter, per puntare su Sevsk, Brjansk e Smolensk. L'offensiva era stata prevista inizialmente per il 15 febbraio, ma insormontabili difficolt\u00e0 logistiche avrebbe costretto ad un rinvio fino al 25 febbraio, quando gi\u00e0 la situazione a sud stava degenerando a sfavore dei sovietici.\nFu un grave errore di sottovalutazione di Stalin condiviso in gran parte da quasi tutti i generali sovietici; in realt\u00e0 le colonne sovietiche, che marciavano instancabili sempre pi\u00f9 in avanti, si stavano pericolosamente indebolendo in quanto il sostegno logistico era ormai assolutamente inadeguato e le carenze di rifornimento stavano crescendo. Solo le unit\u00e0 di punta erano in azione mentre lunghe colonne (spesso a piedi) si trascinavano dietro nella steppa innevata. I mezzi corazzati in azione stavano costantemente diminuendo (il \"gruppo meccanizzato Popov\" era ridotto a 53 carri armati, divisi tra i suoi quattro corpi corazzati; mentre il 1\u00ba Corpo corazzato della Guardia e il 25\u00ba Corpo corazzato ne contavano insieme 150; la 3\u00aa Armata carri del fronte di Golikov, dopo la sua vittoria a Char'kov, era scesa a 110 carri il 18 febbraio), a causa delle perdite, della scarsit\u00e0 di rimpiazzi e dalle carenze delle officine mobili di riparazione, soprattutto nel fronte di Vatutin.\nI sovietici, inoltre, continuando ad avanzare, sguarnivano sempre pi\u00f9 i fianchi, esposti per decine di chilometri a possibili attacchi del nemico che stava raggruppando opportunamente le sue divisioni corazzate e riguadagnava la superiorit\u00e0 numerica locale: il II. SS-Panzerkorps a nord disponeva di quasi 200 veicoli corazzati, tra cui alcuni carri pesanti Tiger mentre la 6. e la 17. Panzer-Division, assegnate al XXXXVIII. Panzerkorps a sud, contavano su circa 80 carri armati; il \"gruppo Popov\" stava per essere attaccato dai 150 carri armati del XXXX. Panzerkorps. Il generale Vatutin in particolare, ma anche i generali Golikov e Malinovskij, non segnalarono a sufficienza questi pericoli all'Alto comando sovietico che, da parte sua, si limit\u00f2 a incitare energicamente a continuare l'avanzata a tutti i costi.\nIl 19 febbraio 1943 il feldmaresciallo von Manstein, dopo aver completato il complicato rischieramento delle sue limitate forze, scatenava la sua abile controffensiva manovrata, che avrebbe ribaltato la situazione e dimostrato la notevole capacit\u00e0 strategico-operativa del comandante tedesco.\nLa controffensiva tedesca.\nDistruzione delle colonne avanzate sovietiche.\nIl piano del feldmaresciallo von Manstein prevedeva di concentrare tre raggruppamenti corazzati sui fianchi dei cunei meccanizzati sovietici principali costituiti dalla 6\u00aa Armata del generale Kharitonov, rinforzata da tre corpi mobili, e dal \"Gruppo meccanizzato Popov\" con quattro corpi mobili. A nord, nella regione di Krasnograd, il II. SS-Panzerkorps del generale Paul Hausser avrebbe attaccato dal 20 febbraio con due divisioni meccanizzate Waffen-SS in direzione di Pavlograd e di Lozovaja; dal 23 febbraio invece sarebbe intervenuto il XXXXVIII. Panzerkorps del generale Otto von Knobelsdorff che avrebbe attaccato da sud con due Panzer-Division sempre in direzione convergente su Pavlograd e Lozovaja; si prevedeva che entro il 25 febbraio le due formazioni si sarebbero ricongiunte a Lozovaja. In questo modo la 6\u00aa Armata sovietica sarebbe stata attaccata sui due fianchi e distrutta. Fin dal 18 febbraio invece era in corso l'azione del terzo raggruppamento tedesco, costituito dal XXXX. Panzerkorps del generale Sigfrid Henrici, che con due Panzer-Division e una divisione meccanizzate Waffen-SS stava attaccando da due direzioni il \"Gruppo meccanizzato Popov\" disseminato lungo la strada tra Slavjansk e Krasnoarmeskoje.\nL'attacco ebbe inizio a nord, sferrato dal II. SS-Panzerkorps del generale Paul Hausser con la 2. SS-Panzer-Division \"Das Reich\" che fin dal 19 febbraio attacc\u00f2 di sorpresa la 6\u00aa Divisione fucilieri sovietica che si difese accanitamente; solo nella notte le truppe tedesche riuscirono ad avanzare. Il 20 e il 21 febbraio la \"Das Reich\" fece maggiori progressi, si congiunse con la 15\u00aa Divisione fanteria e avanz\u00f2 verso sud-est in direzione di Pavlograd. La 35\u00aa Divisione fucilieri della Guardia e la 267\u00aa Divisione fucilieri, attaccate sul fianco e nelle retrovie, si trovarono tagliate fuori dalle loro vie di comunicazione e, nonostante gli ordini di continuare ad avanzare verso ovest, cercarono senza successo di riaprire le loro vie di cumunicazione.\nNel frattempo il comando del Fronte Sud-Ovest non era affatto preoccupato per la pericolosa situazione creata dagli attacchi tedeschi da nord; al contrario il generale Vatutin decise di accelerare l'avanzata in direzione dei ponti sul Dniepr del 25\u00ba Corpo carri e del 1\u00ba Corpo carri della Guardia che avrebbero dovuto \"eseguire a tutti i costi il compito affidato\". Gli ordini prevedevano che la 6\u00aa Armata costituisse una testa di ponte sul Dniepr entro la notte del 21-22 febbraio e che il \"Gruppo meccanizzato Popov\" liberasse Zaporoze e proseguisse verso Melitopol; Poltava avrebbe dovuto essere raggiunta entro il 23 febbraio. Di conseguenza il 21 febbraio le unit\u00e0 meccanizzate sovietiche di testa continuarono ad avanzare con la massima velocit\u00e0 verso ovest, nonostante la situazione complessiva delle forze sovietiche fosse gi\u00e0 divenuta difficile a causa degli attacchi tedeschi sui fianchi. Soltanto il 25\u00ba Corpo carri del generale Pavlov ottenne nuovi successi: agir\u00f2 audacemente Sinelnikovo, e prosegu\u00ec per altri 25 chilometri verso sud-est. I carristi sovietici del 25\u00ba Corpo carri non erano a conoscenza della presenza di Hitler a Zaporoze fino al 19 febbraio, ma ritenevano di avere via libera fino al Dniepr dato che non incontravano praticamente forze nemiche; in realt\u00e0 stavano correndo un grande rischio continuando ad avanzare secondo la strategia della \"battaglia in profondit\u00e0\" senza preoccuparsi delle retrovie e delle vie di collegamento logistiche.\nLa sera del 21 febbraio, mentre la 3. SS-Panzerdivision \"Totenkopf\" completava la sua marcia di avvicinamento prima di entrare in azione, la divisione \"Das Reich\" raggiunse Pavlograd dove attacc\u00f2 le brigate del 1\u00ba Corpo carri della Guardia che il comando della 6\u00aa Armata sovietica aveva deviato verso nord per rinforzare la 35\u00aa Divisione fucilieri della Guardia e la 267\u00aa Divisione fucilieri che cercavano di aprirsi un passaggio verso est. Mentre sul terreno la posizione delle forze sovietiche si stava rapidamente deteriorando, in cielo, la Luftwaffe aveva preso temporaneamente il controllo della situazione e il 21 e il 22 febbraio esegui 1000 e 1500 missioni aeree colpendo ripetutamente e con efficacia le truppe e le linee di comunicazione del Fronte Sud-Ovest.\nLa controffensiva del feldmaresciallo von Manstein era in pieno svolgimento; il 23 febbraio pass\u00f2 all'attacco anche la 4. Panzerarmee del generale Hoth, che contrattacc\u00f2 a sud con le due divisioni corazzate del XXXXVIII. Panzerkorps del generale von Knobelsdorff; la 6. Panzer-Division del generale von Hunersdorff avanz\u00f2 da Chaplino e, dopo essere entrata in collegamento con le unit\u00e0 della 15\u00aa Divisione fanteria, prosegu\u00ec verso nord attaccando i reparti della 41\u00aa Divisione fucilieri della Guardia vicino Buguslav. Sulla destra della 6. Panzer-Division entr\u00f2 in azione nello stesso momento la 17. Panzer-Division del generale von Senger und Etterlin che raggiunse Petropavlovka e prosegu\u00ec verso nord respingendo le truppe della 244\u00aa Divisione fucilieri. Il 24 febbraio le divisioni corazzate tedesche ripresero l'avanzata da nord e da sud, mentre le divisioni sovietiche isolate cercavano di ripiegare in salvo verso est; a nord la 35\u00aa Divisione fucilieri della Guardia, rinforzata con gli ultimi nove carri armati di una brigata corazzata, si ritir\u00f2 verso Lozovaja sotto gli attacchi della SS \"Totenkopf\", mentre i resti del 1\u00ba Corpo carri della Guardia e del 1\u00ba Corpo di cavalleria della Guardia abbandonarono l'area a nord di Pavlograd e ripiegarono verso est dopo aver abbandonato la maggior parte del loro equipaggiamento pesante, infine la 41\u00aa Divisione fucilieri della Guardia, che aveva ricevuto ordine di ritirarsi su Pavlograd, trov\u00f2 la citt\u00e0 occupata dai tedeschi e quindi prosegu\u00ec la ritirata ma venne in gran parte distrutta.\nA sud la 6. Panzer-Division attacc\u00f2, in connessione con la SS \"Das Reich\", la 41\u00aa Divisione fucilieri della Guardia e la 244\u00aa Divisione fucilieri che cercavano di ripiegare verso est, mentre la 17. Panzer-Division, rimasta con solo otto carri armati e undici cannoni d'assalto, attacc\u00f2 verso nord-est divisa in due \"kampfgruppen\". I mezzi corazzati tedeschi affrontarono e respinsero i resti del 3\u00ba Corpo carri che risaliva dalla regione di Krasnoarmejskoe, ma vennero fermati alla fine della giornata dalle posizioni difensive affrettatamente organizzate dalla 195\u00aa Divisione fucilieri per coprire verso ovest la testa di ponte di Barvenkovo dove stavano rifluendo i resti del \"Gruppo Popov\".\nNelle giornate del 22 e 23 febbraio, mentre iniziava l'attacco a tenaglia delle Panzer-Division tedesche in direzione di Pavlograd, molti chilometri pi\u00f9 a ovest, i carri armati del 25\u00ba Corpo carri del generale Pavlov avevano continuato ad avanzare rischiosamente verso il Dniepr, ormai completamente isolati dalle altre forze sovietiche e dalle loro basi di rifornimento che si trovavano ad oltre cento chilometri distanza. Nonostante le crescenti carenze di carburante, munizioni e viveri, il 25\u00ba Corpo carri raggiunse Slavogorod e avanz\u00f2 il 23 febbraio con le avanguardie fino a venti chilometri da Zaporoze. Il 25\u00ba Corpo carri era arrivato a pochi chilometri dal suo obiettivo ma, isolato e con sempre maggiori carenze di rifornimenti, si trovava in grave pericolo di essere totalmente distrutto; finalmente il 24 febbraio il generale Vatutin diede l'ordine di ritirata verso nord-est.\nEra ormai troppo tardi; la situazione del 25\u00ba Corpo carri, totalmente isolato e praticamente privo di munizioni, carburante e vettovagliamento, era critica. Senza speranze di poter ricevere aiuto o poter essere riforniti per via aerea, i soldati abbandonarono tutti i mezzi motorizzati e l'equipaggiamento pesante, iniziando una estenuante ritirata a piedi in direzione nord-est per sfuggire alle colonne corazzate tedesche e cercare di ricongiungersi con le altre formazioni sovietiche.\nLa situazione sovietica si aggrav\u00f2 ulteriormente nei giorni seguenti, quando il II. SS-Panzerkorps e il XXXXVIII. Panzerkorps si congiunsero e sorpresero anche il 1\u00ba Corpo corazzato della Guardia (che tentava di resistere) e proseguirono verso Lozovaja e il Donec, sconfiggendo altre unit\u00e0 della 6\u00aa Armata e della 1\u00aa Armata della Guardia. La Luftwaffe cooper\u00f2 efficacemente alla controffensiva e guadagn\u00f2 la supremazia aerea (con una media di oltre 1000 sortite al giorno), bersagliando dal cielo le colonne sovietiche in precipitosa ritirata.\nDistruzione del Gruppo meccanizzato Popov.\nNel frattempo, il generale von Mackensen, comandante della 1. Panzerarmee, aveva sferrato, a partire dal 18 febbraio 1943, il contrattacco decisivo contro il \"Gruppo meccanizzato Popov\", ormai estremamente indebolito; i tedeschi raggrupparono nel settore a est di Krasnoarmejskoe il XXXX. Panzerkorps con la 7. Panzer-Division, che si sganci\u00f2 abilmente da Slavjansk senza essere individuata, la 11. Panzer-Division e la 5. SS-Panzer-Division \"Wiking\". Il 20 febbraio i carri armati tedeschi penetrarono sul fianco dei corpi corazzati sovietici, attaccando da est e da sud, supportate da numerosi interventi della Luftwaffe. I corpi carri sovietici si batterono validamente e rallentarono l'avanzata tedesca ma subirono nuove perdite; alla fine della giornata del 20 febbraio il 4\u00ba Corpo carri della Guardia era sceso a 6 carri armati in azione, il 18\u00ba Corpo carri ne aveva otto, il 3\u00ba Corpo carri era rimasto con dodici e il 10\u00ba Corpo carri ancora undici. In particolare la situazione del 4\u00ba Corpo della Guardia era divenuta fin dal 19 febbraio particolarmente difficile a causa soprattutto della mancanza di carburante; una colonna di rifornimenti era stata intercettata dai reparti della 11. Panzer-Division che distrussero cinque mezzi corazzati e 28 autocarri con carburante e munizioni per il 4\u00ba Corpo, che si trov\u00f2 quindi completamente tagliato fuori.\nIl 21-22 febbraio le divisione corazzate tedesche del XXXX. Panzerkorps continuarono gli attacchi e la situazione del \"Gruppo Popov\" divenne critica: la 7. Panzer-Division avanz\u00f2 verso nord dopo aver sconfitto le unit\u00e0 del 10\u00ba e del 18\u00ba Corpo carri, la SS \"Wiking\" super\u00f2 la resistenza del 3\u00ba Corpo carri, mentre la 11. Panzer-Division attacc\u00f2 a sua volta il 18\u00ba Corpo carri che batteva in ritirata verso nord. Il 4\u00ba Corpo carri della Guardia era rimasto isolato a Krasnoarmejskoe dove venne attaccato dalla 333. Divisione fanteria tedesca. Il 23 febbraio i resti del 3\u00ba , 10\u00ba e 18\u00ba Corpo carri ripiegarono precipitosamente verso il Donec per raggiungere una posizione a copertura di Barvenkovo, organizzata in fretta da due divisioni di fucilieri sovietiche; fin dal 20 febbraio i resti del 4\u00ba Corpo carri della Guardia erano in fuga a piedi dopo aver sabotato i carri armati rimasti privi di carburante; i superstiti ripiegarono faticosamente verso nord, si congiunsero con una brigata corazzata equipaggiata con 32 carri armati, e il 24 febbraio raggiunsero finalmente le linee sovietiche organizzate nella testa di ponte di Barvenkovo.\nIl generale Vatutin era stato allertato dei pericolosi sviluppi della situazione da un drammatico messaggio del generale Popov fin della notte del 20-21 febbraio; il comandante del gruppo mobile richiedeva l'autorizzazione a ritirare verso nord i suoi corpi carri, ma il generale Vatutin respinse bruscamente questa richiesta. Il comandante del Fronte Sud-Ovest afferm\u00f2 che la ritirata era contraria ai piani stabiliti per il gruppo Popov e avrebbe scoperto il fianco sinistro della 6\u00aa Armata in marcia verso il Dniepr. Il generale Vatutin quindi proib\u00ec ogni ritirata e ordin\u00f2 categoricamente al generale Popov di continuare ad avanzare. Lo Stavka condivideva l'ottimismo del generale Vatutin; il 21 febbraio si parlava ancora di \"straordinario successo\" dell'avanzata del Fronte Sud-Ovest e della necessit\u00e0 di accelerare l'offensiva del Fronte meridionale sul Mius per cooperare.\nFu solo nella serata del 24 febbraio che il generale Vatutin comprese il pericolo che minacciava le sue forze; la notte del 24 febbraio rifer\u00ec per la prima volta allo Stavka che la situazione del suo fronte stava diventando critica a causa delle pesanti perdite subite e delle carenze dei reparti di manutenzione dei mezzi corazzati. Egli aveva deciso di passare sulla difensiva e chiedeva il supporto degli altri fronti per alleggerire la sua posizione e intralciare le forze corazzate nemiche. Il generale Vatutin cerc\u00f2 di organizzare un nuovo raggruppamento dei forze per difendere la testa di ponte di Barvenkovo; la 1\u00aa Armata della Guardia assunse il controllo della linea del Donec dove furono concentrate tre divisioni di fucilieri della Guardia, i resti del 3\u00ba , 10\u00ba e 18\u00ba Corpo carri e una brigata del 4\u00ba Corpo carri della Guardia; questi reparti, rimasti con solo 35 carri T-34 e 15 carri leggeri T-70, riuscirono a costituire nuove posizioni difensive intorno a Barvenkovo dove si difesero accanitamente contro la 7. Panzer-Division, la 11. Panzer-Division e la SS \"Wiking\" in avanzata da sud.\nMentre il feldmaresciallo von Manstein riusciva in questo modo a neutralizzare la minaccia su Stalino e Mariupol e mentre il \"Gruppo Hollidt\" respingeva la 3. Armata della Guardia e contrattaccava a tenaglia con la 16. divisione fanteria motorizzata e la 23. Panzerdivision il 4\u00ba Corpo meccanizzato della Guardia che il generale Malinovskij (comandante del Fronte Meridionale) aveva spinto oltre il Mius a Matvei-Kurgan; continuava audacemente la controffensiva della IV Armata corazzata del generale Hoth. Il 2\u00ba Panzerkorps-SS e il 48\u00ba Panzerkorps proseguirono fianco a fianco, respingendo verso il Donec la 6. Armata e la 1. Armata della Guardia e rastrellando le sacche di resistenza sovietiche rimaste tagliate fuori senza rifornimenti dalle rapide puntate dei panzer.\nVerso Char'kov.\nIl 25 febbraio Vatutin dovette finalmente chiedere aiuto allo Stavka: le sue riserve erano esaurite, il nemico avanzava quasi incontrollabile, il 25\u00ba Corpo corazzato era praticamente distrutto, la stessa linea del Donec, difesa a Barvenkovo dalle residue forze del generale Popov, era minacciata. La steppa innevata era costellata di caduti e mezzi abbandonati dell'Armata Rossa. L'Alto comando sovietico comprese a questo punto di essere di fronte ad una controffensiva in forze tedesca che minacciava di vanificare completamente tutti i grandiosi piani offensivi previsti. Stalin e i suoi generali tuttavia, decisero, invece di modificare radicalmente la distribuzione delle riserve o rinunciare alla offensiva del fronte del generale Rokossovskij, di non abbandonare ai loro piani offensivi e, ancora fiduciosi sulle possibilit\u00e0 di raggiungere un successo strategico, proseguire con gli attacchi previsti nel settore centrale e settentrionale del fronte orientale e di limitarsi ad insufficienti misure di rafforzamento tattico dello schieramento meridionale.\nLe misure adottate prevedevano lo spostamento verso sud della 3. Armata corazzata del generale Rybalko (appartenente al Fronte di Vorone\u017e del generale Golikov e al momento in lenta avanzata verso Poltava) per attaccare sul fianco la IV Armata corazzata in marcia verso il Donec. Il piano era ineseguibile con le ridotte forze del generale Rybalko (il 12\u00ba e il 15\u00ba Corpo corazzato erano scesi a meno di 60 carri armati totali) e a causa della minacciosa presenza sul fianco destro sovietico della terza divisione del Panzerkorps-SS (la \"Leibstandarte Adolf Hitler\") rimasta fino a quel momento di riserva: i risultati di questa manovra sarebbero stati totalmente negativi.\nInfatti von Manstein, dopo aver completamente sconfitto il raggruppamento offensivo sovietico del generale Vatutin che minacciava le sue retrovie, aveva cominciato immediatamente a riorientare le sue unit\u00e0 corazzate pi\u00f9 potenti verso nord per sfruttare la situazione, marciare su Char'kov da sud e riconquistare la grande citt\u00e0 ucraina.\nQuindi, mentre il 48\u00ba Panzerkorps (6. e 17. Panzerdivision) e il 40\u00ba Panzerkorps (7. e 3. Panzerdivision e SS \"Wiking\") rastrellavano le ultime sacche di resistenza a ovest del Donec, conquistavano Lozovaja e Barvenkovo (28 febbraio) e marciavano su Izjum; il 2\u00ba Panzerkorps-SS del generale Hausser gir\u00f2 a nord per affrontare l'inefficace contrattacco della 3. Armata corazzata sovietica. Il 4 e il 5 marzo le modeste forze di Rybalko vennero attaccate frontalmente dalla \"Das Reich\" (40 panzer) e aggirate sui due fianchi dalla 'Leibstandarte' e dalla 'Totenkopf' (170 carri armati); la Luftwaffe bombard\u00f2 le colonne sovietiche; la situazione si degrad\u00f2 rapidamente. Il 15\u00ba Corpo corazzato venne accerchiato nella sacca di Jeremeievka e, dopo una disperata resistenza, praticamente distrutto; il suo tenace comandante. generale Vasilij Kopcov, sarebbe stato trovato morto sul campo di battaglia a poche centinaia di metri dal Quartier generale di Hausser. Il 12\u00ba Corpo corazzato e il 6\u00ba Corpo di cavalleria della Guardia riuscirono a sfuggire con gravi perdite ripiegando sul fiume Mcha per proteggere Char'kov da sud.\nRiconquista di Char'kov.\nLa situazione del generale Golikov, comandante del Fronte di Vorone\u017e, diveniva ora molto pericolosa; il suo fianco sinistro (dopo la sconfitta della 3. Armata corazzata) era scoperto e Char'kov era quasi indifesa da sud; egli, quindi, improvvis\u00f2 un nuovo raggruppamento per difendere la citt\u00e0 ucraina (in attesa delle riserve promesse dallo Stavka), rischierando fronte a sud la 69. e la 40. Armata, che erano in marcia verso ovest, a fianco dei resti dell'armata corazzata di Rybalko.\nIl feldmaresciallo von Manstein, in un primo momento, aveva previsto una manovra a est del Donec con un ampio movimento aggirante a est di Char'kov, ma per guadagnare tempo dato che il disgelo era imminente e minacciava di intralciare tutte le manovre offensive con mezzi motorizzati, architett\u00f2 alla fine una manovra meno complicata a ovest del fiume Donec con aggiramento di Char'kov da nord-ovest- Il generale Hoth da parte sua, soddisfatto dai risultati ottenuti, avrebbe preferito interrompere subito l'offensiva.\nA partire dal 6 marzo, mentre le forze del generale Vatutin completavano il ripiegamento sul Donec e riuscivano a stabilire una nuova linea difensiva sulla riva est del fiume, iniziava la seconda fase della controffensiva tedesca con l'obiettivo di riconquistare Char'kov e sconfiggere il fronte del generale Golikov. Contemporaneamente alla massa delle Waffen-SS radunate a sud, von Manstein aveva raggruppato nel \"Distaccamento Kempf\" una nuova concentrazione offensiva (incentrata principalmente sulla potente divisione \"Grossdeutschland\" dotata di oltre 100 carri armati del tipo pi\u00f9 moderno, tra cui alcuni Tiger) per attaccare in direzione di Borisovka e Belgorod, mentre era previsto che anche il Gruppo d'Armate Centro, al momento impegnato a contenere la intempestiva offensiva di Rokossovskij su Sevsk e Brjansk (iniziata il 25 febbraio) contrattaccasse da nord per minacciare Kursk.\nLe difese sovietiche erano troppo deboli e quindi incapaci di sostenere il massiccio attacco a sud della citt\u00e0; la IV Armata corazzata attacc\u00f2 con le tre divisioni del 2\u00ba Panzerkorps-SS, appoggiate sulla destra dal 48\u00ba Panzerkorps (11. e 6. Panzerdivision). Il fronte sovietico venne sfondato il 7 marzo alla giunzione tra 69. Armata e 3. Armata corazzata, mentre anche la \"Grossdeutschland\", pi\u00f9 a ovest, attaccava la 40. Armata costringendola a ripiegare. Le Waffen-SS manovrarono rapidamente (contando su una schiacciante superiorit\u00e0 di mezzi) per aggirare Char'kov da nord e accerchiare dentro la citt\u00e0 i resti della 3. Armata corazzata: mentre la \"Das Reich\" avanzava lungo la strada maestra da sud, la \"Leibstandarte\" e la \"Totenkopf\" proseguivano a nord per poi piegare nuovamente a sud-est per raggiungere il Donec e isolare completamente la citt\u00e0.\nIl 10 marzo iniziava la battaglia per la conquista della citt\u00e0 ucraina; la \"Totenkopf\" il 13 marzo raggiungeva \u010cuhu\u00efv sul Donec, respingendo il 1\u00ba Corpo di cavalleria della Guardia e completando la manovra di accerchiamento; la \"Leibstandarte\" marci\u00f2 su R\u00f3\u017can, mentre la \"Das Reich\" entrava nell'abitato da sud, impegnando in duri combattimenti stradali le cospicue forze della 3. Armata corazzata (rinforzate con alcune brigate di riserva) rimaste bloccate dentro l'agglomerato urbano e decise a battersi fino all'ultimo.\nIn questa fase sorse un contrasto tra il generale Hoth, comandante della IV Armata corazzata, intenzionato ad evitare costosi combattimenti dentro la citt\u00e0 e quindi desideroso di isolare rapidamente Char'kov per poi inviare le Waffen-SS a nord, e il generale Hausser, apparentemente deciso a affrontare con le sue truppe scelte uno scontro frontale dentro l'abitato. Alla fine, mentre la ',Totenkopf,' chiudeva l'accerchiamento sul Donec, la ',Das Reich,' (in un primo tempo impegnata dentro la citt\u00e0) sarebbe stata ritirata dalla zona sud-occidentale di Char'kov e impiegata (in cooperazione con la 6. e l'11. Panzerdivision) a rastrellare la sacca delle truppe sovietiche isolate tra i fiumi Donec e Mcha. Alla \"Leibstandarte Adolf Hitler\" sarebbe toccato il compito di conquistare concretamente Char'kov combattendo strada per strada contro le truppe sovietiche, disperatamente combattive, asserragliate dentro il nucleo cittadino. Furono tre giorni di furiosi combattimenti urbani che costarono gravi perdite alle due parti e che terminarono il 15 marzo 1943 con la definitiva vittoria delle Waffen-SS di Hitler; le forze sovietiche rimaste bloccate vennero distrutte, solo alcuni gruppi residui della 3. Armata corazzata, guidate dal generale Rybalko, riuscirono, nei giorni successivi, a sfuggire a est del Donec.\nLe Waffen-SS si erano prese la loro sanguinosa rivincita, anche se pagata a caro prezzo: il Panzerkorps-SS sub\u00ec quasi 12.000 perdite tra morti e feriti durante la controffensiva (contro circa 87.000 sovietici)) dopo la umiliante ritirata da quella stessa citt\u00e0 in febbraio. La propaganda nazista avrebbe naturalmente esaltato la vittoria delle truppe scelte del Terzo Reich, magnificando il valore dei comandanti e delle truppe e proclamando la ritrovata invincibilit\u00e0 della Germania dopo le catastrofi invernali. La gigantesca Piazza principale di Char'kov sarebbe stata ufficiosamente ribattezzata in onore della divisione \"Adolf Hitler\", protagonista della battaglia dentro la citt\u00e0, \"Leibstandartenplatz\".\nIn realt\u00e0 la spettacolare riconquista di Char'kov, utile anche per sostenere il morale della popolazione tedesca, sarebbe stata l'ultima importante vittoria del Terzo Reich nella seconda guerra mondiale.\nIl saliente di Kursk.\nIn realt\u00e0 la riconquista di Char'kov non segnava affatto la conclusione delle operazioni nel settore centro-meridionale del fronte orientale; al contrario si apriva ora una nuova, incerta, fase strategico-operativa che avrebbe condizionato in modo decisivo lo svolgimento della successiva campagna dell'estate 1943. L'11 marzo Stalin e l'Alto comando sovietico avevano finalmente compreso il rischio che stava correndo lo schieramento sovietico a causa della disfatta successiva dei fronti dei generali Vatutin e Golikov e avevano finalmente preso le decisioni fondamentali per bloccare la controffensiva tedesca e impedire un ulteriore peggioramento della situazione.\nConsiderando ormai compromessa la situazione a Char'kov, l'attenzione dei generali sovietici era concentrata sul rischio di un'ulteriore spinta tedesca verso nord che minacciasse Belgorod e perfino Kursk, in collegamento con una possibile controffensiva anche del Gruppo d'armate Centro, che stava rafforzandosi di fronte alle forze dei generali Rokossovskij e Reiter. C'era il rischio di un catastrofico accerchiamento di tutte le armate di questi due fronti che dalla met\u00e0 di febbraio si sforzavano di avanzare verso ovest. Un evento del genere avrebbe ribaltato nuovamente la situazione a favore dei tedeschi. Tornarono giornate di estrema tensione per gli alti comandi sovietici e per Stalin; venne ritenuto fondamentale guadagnare tempo, rallentare l'avanzata nemica e affrettare al massimo afflusso delle riserve, eventualmente richiamate da altri fronti che dovevano di conseguenza sospendere immediatamente i loro ambiziosi piani offensivi.\nIl generale Rokossovskij, nonostante avesse iniziato la sua offensiva il 25 febbraio 1943 in ritardo rispetto ai piani originali e con solo una parte delle sue forze, aveva ottenuto alcuni importanti successi e, rinforzato dalla nuova 2. Armata corazzata (11\u00ba e 16\u00ba Corpo corazzato) e da un raggruppamento di cavalleria meccanizzata, era avanzato in profondit\u00e0 per un centinaio di chilometri verso Sevsk e la Desna. Il generale dovette quindi interrompere la sua manovra, che aveva gi\u00e0 incontrato notevoli difficolt\u00e0 a causa dell'arrivo di forze tedesche che avevano contrattaccato le sue punte avanzate, ripiegare in parte sulle posizioni iniziali e inviare con la massima urgenza due delle sue armate migliori verso sud a copertura del suo fianco meridionale, scoperto dal cedimento del fronte del generale Golikov.\nQuindi, mentre anche le armate del fianco destro di Golikov (60. e 38. Armata), che stavano avanzando verso Sumy e le forze del Fronte di Brjansk di Reiter, venivano arrestate dalle truppe tedesche e passavano sulla difensiva, la 21. e la 64. Armata del Fronte Centrale di Rokossovskij (il vecchio Fronte del Don che aveva vinto a Stalingrado) venivano immediatamente dirottate in aiuto al Fronte di Vorone\u017e per coprire gli importanti centri di Obojan e Kursk. Inoltre lo Stavka organizzava anche lo spostamento rapido ferroviario della potente 1. Armata corazzata del generale Katukov (forte di quasi 500 carri armati) dalla regione di Demjansk (dove era schierata come massa d'urto su quel fronte) sempre per rinforzare la difesa della regione di Obojan. L'arrivo di queste forze era previsto per il 21-25 marzo; nel frattempo bisognava guadagnare tempo, difendere aspramente fino all'ultimo Char'kov e soprattutto sbarrare solidamente le direzioni di Vol\u010dansk, Borisovka e Belgorod; a questo scopo le forze del generale Golikov sarebbero state rafforzate dal 2\u00ba e dal 3\u00ba Corpo corazzato della Guardia (con oltre 150 carri armati ciascuno). Forse Stalin temette veramente una 'Stalingrado tedesca', come avrebbe affermato \"a posteriori\" nel suo discorso del 1\u00ba maggio 1943, e quindi di perdere i vantaggi operativi, militari e morali ottenuti dalla vittoriosa offensiva invernale sovietica.\nIn realt\u00e0, probabilmente, il feldmaresciallo von Manstein e l'Alto comando tedesco non nutrivano simili ambiziosi obiettivi; in ragione della insufficienza delle forze disponibili, della contrariet\u00e0 (o impossibilit\u00e0) del feldmaresciallo von Kluge a passare immediatamente all'offensiva da nord in direzione di Kursk, ed anche dell'atteso arrivo del disgelo (con conseguente grande difficolt\u00e0 ad eseguire complesse manovre strategiche su lunghe distanze). Per il momento, comunque, mentre von Kluge respingeva le pericolose puntate verso Sevsk e Sumy e stabilizzava il suo fronte, ricollegando solidamente il suo fianco destro con il Gruppo d'armate Sud e sbarrando gli accessi a Or\u00ebl, il feldmaresciallo von Manstein continu\u00f2 la sua controffensiva in direzione nord impegnando in forze, sulla sinistra del 2\u00ba Panzerkorps-SS, il \"Distaccamento Kempff\" (costituito con la \"Gro\u00dfdeutschland\" e le divisioni di fanteria del \"Gruppo Raus\") in direzione di Borisovka e Tomarovka.\nFin dal 15 marzo, mentre si concludeva la battaglia a Char'kov, questo potente raggruppamento affrontava la 40. e la 69. Armata del fronte di Golikov, respingeva il 5\u00ba Corpo carri della Guardia e irrompeva in Borisovka. I sovietici contrattaccarono subito con l'arrivo del 3\u00ba Corpo carri della Guardia e si accesero duri combattimenti tra mezzi corazzati; infine la \"Grossdeutschland\", vinto questo aspro contrattacco, avanz\u00f2 ancora, raggiungendo il 18 marzo Tomarovka. Nel frattempo sulla destra del \"Distaccamento Kempff\", anche la 4. Panzerarmee del generale Hoth aveva ripreso l'offensiva: il 48\u00ba Panzerkorps (6. e 11. Panzerdivision) raggiungeva la linea del Donec superiore e minacciava Vol\u010dansk, mentre il 2\u00ba Panzerkorps-SS puntava direttamente su Belgorod.\nQuesta importante citt\u00e0 era debolmente difesa dalle forze sovietiche, ma era disponibile il potente 2\u00ba Corpo carri della Guardia (con 170 carri armati) che avrebbe potuto contrattaccare. Alcuni errori tattici fecero fallire questa manovra; la SS \"Totenkopf\" copr\u00ec il fianco tedesco, mentre la \"Leibstandarte Adolf Hitler\" avanzava rapidamente su Belgorod. Il 18 marzo anche Belgorod, dopo una nuova battaglia, cadeva nelle mani delle Waffen-SS del generale Hausser.\nI sovietici del Fronte di Vorone\u017e ripiegarono pi\u00f9 a nord per coprire Obojan; fortunatamente erano ora in arrivo le armate di riserva inviate dallo Stavka e, progressivamente, la XXI e la LXIV Armata si schierarono solidamente in difesa, rafforzando lo schieramento difensivo del lato meridionale del cosiddetto \"saliente di Kursk\". Pi\u00f9 indietro stavano arrivando i carri armati della 1. Armata corazzata; i marescialli Georgij \u017dukov e Aleksandr Vasilevskij arrivarono personalmente sul posto per organizzare e dirigere le truppe; la situazione si stabilizzava, i tedeschi avevano interrotto la loro spinta offensiva e il disgelo rendeva ormai inevitabile una pausa operativa prolungata.\nConclusione.\nIl 23 marzo il feldmaresciallo von Manstein interrompeva definitivamente la sua audace controffensiva che si concludeva indubbiamente con rimarchevoli risultati strategici e materiali; nello spazio di circa un mese, facendo un uso magistrale delle sue \"Panzerdivision\", e pur disponendo di scarse truppe di fanteria, l'abile stratega aveva progressivamente sbaragliato le punte offensive sovietiche (apparentemente in vittoriosa avanzata) e con continui rischieramenti 'napoleonici' delle sue forze aveva battuto a gruppi il nemico ottenendo sempre la superiorit\u00e0 numerica e materiale locale. La campagna del febbraio-marzo 1943 rimane una delle pi\u00f9 brillanti, dal punto di vista operativo, della seconda guerra mondiale.\nLe truppe tedesche avevano mostrato grande coesione e capacit\u00e0 di resistenza, nonostante le ripetute sconfitte, e le truppe corazzate, in particolare le Waffen-SS, avevano dimostrato la loro superiorit\u00e0 (quando opportunamente impiegate) anche in inverno. La battaglia si era frammentata in una serie di brevi e improvvisi scontri tra piccoli gruppi di carri armati in cui i panzer tedeschi, pi\u00f9 rapidi e pi\u00f9 abili, quasi sempre avevano prevalso.\nMoralmente la serie di vittorie di von Manstein portarono un certo sollievo in patria, dopo la catastrofe di Stalingrado (sia a livello di dirigenza nazista, a partire da Hitler, sia a livello di opinione pubblica) e tra i 'satelliti' dell'Asse (terrorizzati da una possibile irruzione incontrollabile dell'Armata Rossa). Materialmente, le perdite inflitte ai sovietici furono pesanti: almeno tre armate (6., 1. della Guardia e 3. corazzata) e quattro corpi corazzati (25., 12., 15. e 4. della Guardia) furono distrutti e numerosi altri reparti furono fortemente indeboliti; il comando tedesco rivendic\u00f2 circa 900 carri armati nemici distrutti, 15.000 prigionieri (un numero cos\u00ec modesto fu causato dall'insufficienza della fanteria tedesca che permise ai reparti sovietici isolati di sfuggire a piedi) e almeno 50.000 morti. Anche le perdite tedesche, tuttavia, furono notevoli: i sovietici si batterono bene anche in situazioni disperate e non mostrarono cedimenti; le unit\u00e0 corazzate fecero mostra di slancio e coraggio inesauribili.\nStrategicamente, la controffensiva del feldmaresciallo, indubbiamente imped\u00ec un crollo immediato dello schieramento meridionale tedesco e forse dell'intero fronte orientale, ma, a differenza di quello che credeva il feldmaresciallo, non provoc\u00f2 una nuova svolta a favore della Germania n\u00e9 assicur\u00f2 al Terzo Reich vantaggi operativi decisivi. Al contrario, l'arrivo delle potenti riserve dello Stavka imped\u00ec l'immediata marcia su Kursk e la creazione del saliente favor\u00ec il concentramento delle forze sovietiche in posizioni difendibili che avrebbero attirato l'esercito tedesco in una vera trappola operativa nella successiva campagna d'estate.\nLe preoccupazioni non mancarono certamente nel campo sovietico, ma forse Stalin era nel giusto quando parl\u00f2 di 'Stalingrado tedesca fallita' nella primavera 1943; inoltre le impreviste sconfitte indussero il dittatore ad una maggiore prudenza, spingendolo a prestare sempre pi\u00f9 ascolto ai suoi abili consiglieri (soprattutto \u017dukov e Vasilevskij). Da quel momento Stalin e l'Armata Rossa non avrebbero pi\u00f9 tentato offensive generali per concludere la guerra in un colpo solo, ma avrebbero pianificato complesse operazioni combinate, scaglionate nel tempo e nello spazio per ottenere il progressivo logoramento del pericoloso nemico. Una marcia lunga, dura e faticosa verso ovest che, tuttavia, avrebbe permesso la vittoria finale nel 1945.\nChar'kov, conquistata il 25 ottobre 1941 nel bel mezzo dell'Operazione Barbarossa e ripresa dai sovietici una prima volta il 16 febbraio 1943, ritornava per il momento in mano tedesca. Questo successo si rivel\u00f2 tuttavia una vittoria temporanea: il 23 agosto 1943, dopo la sconfitta della Wehrmacht nella Battaglia di Kursk, i russi rientravano definitivamente nella grande citt\u00e0 ucraina al termine della duramente contrastata \"Operazione Rumjancev\" scatenata dalle forze sovietiche dei generali Vatutin e Konev a partire dal 5 agosto 1943 (la cosiddetta Quarta battaglia di Char'kov); a seguito della nuova offensiva sovietica, i tedeschi non avrebbero mai pi\u00f9 rimesso piede a Char'kov."}
{"id": "125892", "revid": "466539", "url": "https://it.wikipedia.org/wiki?curid=125892", "title": "Rompighiaccio", "text": "Un rompighiaccio, o nave rompighiaccio, \u00e8 una nave appositamente studiata per navigare in mari, laghi o fiumi la cui superficie sia coperta di ghiaccio, come nel caso della banchisa.\nStoria.\nFin dagli inizi dell'esplorazione polare furono usate navi adattate al ghiaccio. Originariamente si trattava di navi in legno come il ko\u010d, basate su modelli gi\u00e0 in uso, rinforzate particolarmente lungo la linea di galleggiamento con un doppio strato di tavole e travature incrociate all'interno. Bande di ferro venivano applicate all'esterno, sulla prua, sulla poppa e lungo la chiglia sia per aiutare a spingere il ghiaccio sia per proteggere l'imbarcazione qualora fosse rimasta incastrata nel ghiaccio. Il ghiaccio spinto lateralmente tende infatti a richiudersi (a causa per esempio della forza del vento) premendo sui fianchi della nave intrappolata, sottoponendo lo scafo al rischio di grave danneggiamento.\nAll'inizio del XX secolo diverse nazioni svilupparono navi rompighiaccio specializzate. Prevalentemente si trattava di imbarcazioni per navigazione costiera, ma la Russia e successivamente l'Unione Sovietica costruirono diverse rompighiaccio con stazza di 10.000 tonnellate adatte per la navigazione oceanica. Negli anni furono introdotte diverse innovazioni, ma fu solo con l'uso dell'energia nucleare per la propulsione (rompighiaccio \"Lenin\", 1959) che le rompighiaccio poterono dimostrare tutta la loro potenzialit\u00e0.\nDescrizione.\nPerch\u00e9 una nave sia in grado di fare questo, deve avere tre caratteristiche:\nIn realt\u00e0 un rompighiaccio non frantuma le lastre di ghiaccio direttamente con la prua, bens\u00ec pi\u00f9 vantaggiosamente sfrutta la sua inerzia e la spinta propulsiva per sollevare la prua al di sopra del ghiaccio con il peso della nave che provoca la rottura del ghiaccio sottostante il quale aprendosi lascia tornare la prua in mare. I frammenti di ghiaccio vengono spinti lateralmente oppure fatti passare al di sotto dello scafo. In generale una nave rompighiaccio avanza pi\u00f9 velocemente su una superficie interamente ghiacciata rispetto ad un mare coperto da frammenti di ghiaccio. La parte pi\u00f9 esposta a danni in una nave di questo tipo rimane il sistema di propulsione.\nI moderni rompighiaccio hanno eliche protette sia a prua che a poppa, ed anche propulsori laterali per manovrare meglio. Dell'acqua con funzione di zavorra \u00e8 pompata tra contenitori posti ai due lati della nave per stabilizzare e ridurre il rollio. Da fori sotto la linea di galleggiamento viene espulsa aria per favorire il distacco del ghiaccio.\nImpieghi.\nI rompighiaccio sono utilizzati prevalentemente per tenere aperte le rotte commerciali laddove queste siano interessate stagionalmente o permanentemente dalla formazione di ghiaccio. I rompighiaccio sono navi costose da costruire e operare, sia quando alimentate con turbine a gas o con un reattore nucleare. Inoltre sono decisamente poco confortevoli perch\u00e9 lo scafo arrotondato necessario per rompere il ghiaccio non ha elementi che ne stabilizzino il rollio; inoltre il continuo urtare contro il ghiaccio produce rumori e vibrazioni costanti. Spesso le rompighiaccio trasportano idrovolanti o elicotteri come ausilio per la ricognizione e il collegamento.\nL'unica rompighiaccio tradizionale al mondo utilizzata per scopi turistici \u00e8 la Sampo, attraccata nel porto di Kemi in Finlandia, che, con crociere giornaliere di circa quattro ore, opera durante il periodo di congelamento del Golfo di Botnia (dicembre-aprile). Altre rompighiaccio che hanno servizio passeggeri si trovano nel nord della Russia; queste, oltre ad essere mezzi a propulsione nucleare, offrono crociere di diverse settimane, a prezzi solitamente molto elevati."}
{"id": "125893", "revid": "438678", "url": "https://it.wikipedia.org/wiki?curid=125893", "title": "Modello relazionale", "text": "In informatica il modello relazionale \u00e8 un modello logico di rappresentazione o strutturazione dei dati di un database implementato su \"sistemi di gestione di basi di dati\" (DBMS), detti perci\u00f2 \"sistemi di gestione di basi di dati relazionali\" (RDBMS).\nProposto da Edgar F. Codd nel 1970 per semplificare la scrittura di interrogazioni sui database e per favorire l'indipendenza dei dati, venne reso disponibile come modello logico in DBMS reali nel 1981 e ad oggi \u00e8 uno dei modelli logici pi\u00f9 utilizzati, implementato su moltissimi DBMS sia commerciali che open source. Si basa sulla teoria degli insiemi e sulla logica del primo ordine, strutturato intorno al concetto matematico di relazione (detta anche tabella) e per il suo trattamento ci si avvale di strumenti quali il calcolo relazionale e l'algebra relazionale.\nDescrizione.\nL'assunto fondamentale del modello relazionale \u00e8 che tutti i dati sono rappresentati come \"relazioni\" e manipolati con gli operatori dell'algebra relazionale o del calcolo relazionale, da cui appunto il nome.\nIl modello relazionale consente al progettista di \"database\" di creare una rappresentazione consistente e logica dell'informazione. La consistenza \u00e8 ottenuta inserendo nel progetto del database appropriati vincoli, normalmente chiamati \"schema logico\". La teoria comprende anche un processo di normalizzazione in base al quale viene selezionato tra le diverse alternative lo schema maggiormente \"desiderabile\".\nIl piano di accesso e altri dettagli operativi vengono gestiti dal motore del DBMS e non dovrebbero trovare spazio nello schema logico: questo \u00e8 in contrasto con la pratica corrente in molti DBMS di ottenere miglioramenti delle prestazioni attraverso modifiche dello schema logico.\nLa struttura base del modello relazionale \u00e8 composta da:\nLa \"testata\" della relazione \u00e8 l'insieme di attributi o campi dato, mentre il \"corpo\" \u00e8 l'insieme di \"n\" \"tuple\" o record di dati o valori. La testata di una relazione \u00e8 anche la testata di ciascuna delle sue \"tuple\". La \"tabella\" \u00e8 invece la rappresentazione grafica normalmente accettata per rappresentare la \"relazione\" tra attributi e valori.\nIl principio base del modello relazionale \u00e8 dunque che tutte le informazioni siano rappresentate da valori inseriti in relazioni (tabelle); dunque, un database relazionale \u00e8 un insieme di relazioni contenenti valori e il risultato di qualunque interrogazione (o manipolazione) dei dati pu\u00f2 essere rappresentato anch'esso da relazioni (tabelle).\nIl modello relazionale risponde al requisito dell'indipendenza dei dati e prevede una distinzione tra il livello fisico e il livello logico: questa capacit\u00e0 di astrazione ha fatto la sua fortuna nel mondo della gestione dati. \nApplicazione ai database.\n\"Tabella\" \u00e8 il termine normalmente usato in sostituzione del termine teorico \"relazione\" per indicare l'insieme delle righe e delle colonne della matrice di dati. La struttura di una tabella \u00e8 specificata da una lista di colonne, ciascuna delle quali ha un nome univoco (l'attributo o campo dato), un tipo di dato e un dominio, cio\u00e8 un insieme di valori accettati (valori univoci non ripetuti se \u00e8 una chiave primaria, oppure valori ripetibili; fra questi il valore NULL se l'attributo non \u00e8 obbligatorio).\n\"Attributo\" o campo dato \u00e8 il termine usato per indicare l'intestazione iniziale di una colonna; ad esso si associa un certo tipo di dato con il suo \"dominio\" di possibili valori. Il tipo di dato usato nei database relazionali pu\u00f2 essere un insieme di numeri interi, un insieme di caratteri alfanumerici, l'insieme delle date, i valori booleani \"vero\" e \"falso\" ecc... I corrispondenti \"nomi di tipo\", ad esempio, saranno dunque le stringhe \"int\", \"char\", \"date\", \"boolean\", etc. Da sottolineare che, da una parte, la teoria relazionale non definisce quali tipi vadano supportati, e dall'altra molti sistemi garantiscono la possibilit\u00e0 di definire tipi di dati definiti dall'utente cio\u00e8 personalizzati, in aggiunta a quelli \"standard\" forniti dal sistema.\n\"Valore di attributo\" \u00e8 il dato o valore di una cella identificata da una specifica coppia riga - colonna, come ad esempio \"Mario Rossi\" o \"2006\", mentre una \"tupla\" \u00e8 praticamente la stessa cosa di una \"riga\" o \"record\" di dati o valori.\nUna \"relazione\" \u00e8 dunque la definizione di una \"tabella\", cio\u00e8 un insieme di colonne e righe, cio\u00e8 attributi o campi dato insieme ai rispettivi dati o valori che vi compaiono. La definizione della tabella \u00e8 la \"testata\" iniziale e i dati che vi appaiono sono il \"corpo\" cio\u00e8 un insieme di righe.\nIn tale ambito, il termine \"relazione\" a volte si riferisce anche alle relazioni o vincoli interrelazionali che intercorrono tra una tabella primaria (\"master\") ed altre tabelle secondarie (\"slave\") attraverso l'associazione tra una chiave primaria della tabella principale e le foreign key delle altre tabelle.\nLe operazioni tipiche basilari che saranno possibili su una tabella precedentemente definita e creata nella sua struttura tramite il Data Definition Language (DDL) sono quelle cosiddette di CRUD ovvero C creazione (\"create\") o inserimento dei record (\"insert\"), R lettura (\"read\"), U aggiornamento (\"update\"), D cancellazione (\"delete\"), attraverso il Data Query Language e il Data Manipulation Language (DML) del linguaggio standard SQL. Altre operazioni tipiche sono la definizione delle chiavi (primarie o esterne) sulle tabelle definite ed altre ancora sono definite nel linguaggio Data Control Language e nello stesso Data Definition Language.\nVincoli di integrit\u00e0 referenziale\nQuando si crea una relazione tra due tabelle, \u00e8 possibile impostare l\u2019integrit\u00e0 referenziale.\nL\u2019integrit\u00e0 referenziale \u00e8 un insieme predefinito di vincoli o regole che il programma (ad es. MS Access) utilizza per accettarsi che la relazione sia valida. Es:\n- il campo correlato nella tabella primaria deve essere chiave primaria;\n- i campi correlati devono avere lo stesso tipo di dati;\n- le tabelle devono appartenere allo stesso database.\nInoltre, l\u2019integrit\u00e0 referenziale:\n- consente di prevenire modifiche o cancellazioni accidentali dei dati\n- non consente di inserire tuple nella tabella secondaria se il valore attribuito alla chiave esterna non \u00e8 uguale ad un valore della chiave della tabella primaria\n(\u2026 ad essa collegata).\nAltri modelli.\nPrima dell'avvento del modello relazionale, i DBMS utilizzavano altri due modelli logici di database: il modello gerarchico e il modello reticolare. Sebbene oggi la gran parte dei DBMS aderiscano (o dicano di aderire: v. le 12 regole di Codd) al modello relazionale, in alcuni centri elettronici sono ancora utilizzati DBMS gerarchici o reticolari, specialmente in casi in cui la migrazione avrebbe costi proibitivi.\nSecondo alcuni autori il modello relazionale potrebbe in futuro cedere il passo a un modello object oriented, ma da una parte i DBMS \"object-oriented\" (OODBMS) stentano ad affermarsi, dall'altra i migliori DBMS relazionali stanno rilasciando funzionalit\u00e0 object-oriented, come la possibilit\u00e0 di definire tipi di dato \"utente\"."}
{"id": "125894", "revid": "1982", "url": "https://it.wikipedia.org/wiki?curid=125894", "title": "Saint Pierre e Miquelon", "text": ""}
{"id": "125896", "revid": "122366792", "url": "https://it.wikipedia.org/wiki?curid=125896", "title": "Dottrina Bre\u017enev", "text": "La dottrina Bre\u017enev, nota anche come dottrina della sovranit\u00e0 limitata, fu una linea di politica estera sovietica introdotta da Leonid Bre\u017enev in un discorso tenuto davanti al quinto congresso del Partito Operaio Unificato Polacco il 13 novembre 1968. \nStoria.\nNel discorso tenuto da Bre\u017enev davanti all'assise comunista polacca, questi afferm\u00f2:\nEra implicito che la \"leadership\" dell'Unione Sovietica si riservasse il diritto di definire cosa fossero \"socialismo\" e \"capitalismo\". Ci\u00f2 signific\u00f2 in pratica che a nessuna nazione era consentito lasciare il Patto di Varsavia, n\u00e9 di turbare gli equilibri dei regimi a partito unico nei paesi appartenenti al Blocco orientale. L'affermazione di Breznev fu interpretata come una minaccia di non interferire negli affari dei paesi appartenenti alla sfera di influenza dell'URSS da parte del Patto Atlantico. La Dottrina Bre\u017enev venne usata per giustificare l'invasione della Cecoslovacchia che pose fine alla Primavera di Praga nel 1968 e l'invasione dell'Afghanistan (non appartenente al Patto di Varsavia) nel 1979. Tali eventi erano gi\u00e0 stati preceduti per\u00f2 dall'invasione ungherese del 1956, e da una fase precedente di gi\u00e0 controllo \"de facto\" o di pesante influenza di Mosca sui paesi satellite (vedi la stessa Cecoslovacchia). \nLa Dottrina Bre\u017enev venne sostituita nel 1988 da quella che venne scherzosamente definita \"Dottrina Sinatra\" da Mikhail Gorbaciov, il quale dichiar\u00f2 decaduta la sovranit\u00e0 limitata dei paesi alleati e che ogni partito dovesse essere libero di scegliere la propria strada per costruire il socialismo."}
{"id": "125897", "revid": "661526", "url": "https://it.wikipedia.org/wiki?curid=125897", "title": "Rimini (romanzo)", "text": "Rimini \u00e8 il terzo romanzo di Pier Vittorio Tondelli. \u00c8 stato pubblicato presso l'editore Bompiani nel 1985.\nTrama.\nUn giornalista viene mandato per l'estate a Rimini a dirigere l'edizione locale del quotidiano per la riviera romagnola. Il giornalista, ancora giovane, risoluto e con una storia d'amore da dimenticare, accetta di buon grado. A Rimini lo aspetta un'estate focosa, con intrighi politici, un'attrazione forte per una collaboratrice e l'ostilit\u00e0 di alcuni giornalisti della redazione locale. A met\u00e0 tra il poliziesco e il romanzo di costume, \"Rimini\" porta al centro della narrativa italiana la capitale estiva della penisola, descrivendola senza falsi pudori e moralismi, in tutta la sua molteplicit\u00e0 di aspetti.\nA questa storia principale Tondelli intreccia le vicissitudini di una signora tedesca in cerca della sorella scomparsa e di una famiglia di proprietari di una piccola pensione. Le tre storie non hanno nulla in comune, se non il fatto di svolgersi a Rimini o nell'entroterra romagnolo, eppure concorrono insieme a riprodurre l'atmosfera irripetibile di questa cittadina costiera che, per due mesi all'anno, diventa una metropoli.\nCritica.\nQuesto romanzo di Pier Vittorio Tondelli rappresenta la sua opera narrativa pi\u00f9 classica. Per sua stessa ammissione, dopo il successo di critica dei primi scritti, Pier Vittorio Tondelli era deciso a scrivere un libro che potesse garantirgli anche un successo di pubblico e di diventare quindi a tutti gli effetti uno scrittore famoso. Alcune frange della critica non glielo hanno perdonato e hanno sbrigativamente definito \"Rimini\" come un romanzo commerciale, scritto per venire incontro alle pressioni dell'editore.\nCommercialmente \"Rimini\" vendette oltre 100.000 copie."}
{"id": "125899", "revid": "1318658", "url": "https://it.wikipedia.org/wiki?curid=125899", "title": "Anni di piombo", "text": "Gli anni di piombo identificano in Italia un periodo storico compreso tra la fine degli anni sessanta e gli inizi degli anni ottanta del XX secolo, in cui si verific\u00f2 un'estremizzazione della dialettica politica che produsse violenze di piazza, lotta armata e terrorismo.\nL'espressione deriva dall'omonimo film del 1981 diretto da Margarethe von Trotta, che trattava l'esperienza storica analoga e contemporanea vissuta dalla Germania Ovest. Questa espressione pu\u00f2 anche essere vista in un contesto internazionale e pi\u00f9 ampio, comprendendo le varie attivit\u00e0 terroristiche, come la strategia della tensione, e di appoggio a regimi dittatoriali, come l'operazione Condor, svolte dalle varie nazioni durante la guerra fredda, il conflitto a distanza tra Stati Uniti d'America e Unione Sovietica.\nSinossi storica.\nDal \"sessantotto\" alla strage di piazza Fontana.\nL'arco di tempo del periodo cos\u00ec chiamato non \u00e8 perfettamente definito. Si considera solitamente dalla fine degli anni sessanta all'inizio degli anni ottanta, anche se gli anni considerati di inizio e fine possono variare in funzione delle convinzioni politiche dello storico. L'inizio \u00e8 solitamente individuato con la strage di piazza Fontana.\nIl primo caso di scontro violento del movimento del Sessantotto contro le forze dell'ordine si ebbe a Roma il 1\u00ba marzo 1968 durante la battaglia di Valle Giulia; esso fu il primo scontro in cui gli studenti in lotta non arretrarono ma fronteggiarono le forze di polizia. Il primo morto degli anni di piombo \u00e8 spesso considerato l'agente di Polizia Antonio Annarumma, ucciso il 19 novembre 1969 a Milano, mentre il primo atto della strategia della tensione che caratterizz\u00f2 quegli anni fu la strage di piazza Fontana, di matrice fascista, avvenuta a Milano il 12 dicembre 1969, non considerando le bombe del 25 aprile di quell'anno a Milano, che non causarono morti.\nIl periodo \u00e8 caratterizzato da violenze in piazza di alcune organizzazioni extraparlamentari di sinistra, come Lotta Continua, il Movimento Studentesco o altre attive negli anni settanta. Ma si formarono anche organizzazioni terroristiche di estrema sinistra come Prima Linea e le Brigate Rosse e altre attive al di fuori dell'Italia come la \"Rote Armee Fraktion\" (RAF) in Germania Ovest. In quel periodo operarono alcuni gruppi di destra, come i NAR, Ordine Nuovo, Avanguardia Nazionale e Terza Posizione, che si contrapponevano a quelli di estrema sinistra nella lotta politica.\n Altre posizioni ritengono che al riguardo \u00abesista solo una verit\u00e0 giudiziaria parziale, confusa e spesso contraddittoria\u00bb. I commentatori francesi Marc Lazar e Marie-Anne Matard-Bonucci hanno polemizzato contro la definizione di \u00abguerra civile a bassa intensit\u00e0\u00bb, emersa successivamente a quegli anni.\nLe stragi neofasciste.\nIl periodo si caratterizza soprattutto per diverse stragi, tutte ad opera di organizzazioni o elementi di estrema destra, spesso con l'appoggio diretto o il favoreggiamento di settori deviati dello Stato italiano (su alcuni fatti non si \u00e8 ancora fatta completa luce). Tra il 1968 e il 1974 in Italia furono compiuti 140 attentati, tra i quali:\nAccadimenti storici, politici ed economici.\nAltri avvenimenti di questo periodo furono la promulgazione dello Statuto dei lavoratori (legge n. 300 del 20 maggio 1970), la legge Fortuna-Baslini (legge n. 898 del 1\u00ba dicembre 1970) che istitu\u00ec il divorzio in Italia, e il referendum del 1974, con il quale fall\u00ec il tentativo di abrogare tale legge. Un evento un po' passato sotto silenzio fu, il 15 agosto 1971, la decisione del presidente americano Richard Nixon di sospendere la convertibilit\u00e0 del dollaro in oro, abrogando di fatto il sistema aureo raggiunto con gli accordi di Bretton Woods.\nNel settembre 1972, durante le Olimpiadi di Monaco di Baviera, un commando di terroristi palestinesi appartenenti a Settembre Nero uccise due atleti israeliani e ne rap\u00ec altri nove, chiedendo il rilascio di ben 234 \"fedayin\" detenuti; nella sparatoria che ne segu\u00ec rimasero uccisi cinque terroristi, un pilota di elicottero, un poliziotto tedesco, e tutti i nove ostaggi israeliani.\nNell'autunno del 1973 l'OPEC rincar\u00f2 il prezzo del petrolio, provocando la crisi energetica del 1973, poi seguita dalla crisi energetica del 1979. L'Italia intraprese una politica di risparmio energetico, la famosa austerity. Nel 1975 ci fu la riforma del diritto di famiglia, con la quale venne sancita la parit\u00e0 tra i coniugi. Nello stesso anno venne abbassata la maggiore et\u00e0 da 21 a 18 anni.\nA fine 1975 fu firmato il Trattato di Osimo, il quale sanciva la cessione alla Jugoslavia della Zona B dell'ex Territorio Libero di Trieste, riconoscendo lo Stato di fatto venutosi a realizzare dopo la fine della seconda guerra mondiale. Negli anni settanta, in Italia si raggiunge il record dei sequestri di persona a scopo di estorsione, compiuti soprattutto da bande della 'Ndrangheta e dell'Anonima sarda: si registrarono infatti in tutto 40 rapimenti nel 1974, 62 nel 1975, 47 nel 1976 e 75 nel 1977. Verso la fine degli anni settanta si ferm\u00f2 la crescita della popolazione italiana, che si stabilizz\u00f2 poco sotto i 60 milioni di abitanti.\nCronologia degli accadimenti pi\u00f9 importanti.\nL'Italia alla fine degli anni sessanta.\nSul finire degli anni sessanta l'economia italiana era cresciuta rapidamente e il miglioramento del tenore di vita, iniziato con il miracolo economico italiano, era percettibile. La mortalit\u00e0 infantile si era fortemente ridotta e l'analfabetismo era praticamente scomparso.\nIn quegli anni si stava anche formando una crescita culturale, molto spesso egemonizzata dalla sinistra, secondo la dottrina di egemonia culturale sviluppata da Antonio Gramsci, con effetti favorevoli in occasione delle consultazioni elettorali. Nello stesso tempo tuttavia cominciavano le prime grandi manifestazioni e sconvolgimenti sociali, come ad esempio la contestazione del 1968 e l'autunno caldo.\nLa continua crescita del Partito Comunista Italiano non era ben vista dagli Stati Uniti, che valutarono il passaggio a forme d'intervento pi\u00f9 incisive, rispetto al precedente finanziamento della sinistra non comunista.\nL'inizio degli anni di piombo.\nL'inizio degli anni di piombo si sovrappone al periodo della contestazione studentesca, che interess\u00f2 l'Italia e l'Europa.\nIl 1969 fu un anno ancora denso di contestazioni. Dopo le proteste studentesche arrivarono le lotte dei lavoratori per i rinnovi contrattuali, con forti contrasti nei posti di lavoro e nelle fabbriche. Era il cosiddetto \u00abautunno caldo\u00bb.\nIl 25 aprile di quell'anno scoppi\u00f2 un ordigno a Milano, al padiglione FIAT della Fiera provocando diversi feriti gravi, ma nessun morto, e una bomba viene ritrovata all'Ufficio Cambi della Stazione Centrale. Qualche mese dopo, il 9 agosto vengono fatte scoppiare otto bombe su diversi treni, che provocarono 12 feriti. Responsabili di tutti questi attentati risultarono Franco Freda e Giovanni Ventura, dell'organizzazione terroristica neofascista Ordine Nuovo.\nIl 19 novembre, durante una manifestazione a Milano dell'Unione Comunisti Italiani mor\u00ec l'agente di polizia Antonio Annarumma, colpito da un tubo d'acciaio mentre si trovava alla guida di un fuoristrada. Per diversi storici \u00e8 la prima vittima degli anni di piombo.\nIl 12 dicembre avvennero in Italia, nell'arco di 53 minuti, 5 attentati. Il pi\u00f9 grave fu la strage di piazza Fontana: a Milano una bomba esplosa nella sede della Banca Nazionale dell'Agricoltura provoc\u00f2 17 morti e 88 feriti.\nDall'estremismo al terrorismo.\nLe stragi contribuirono a far precipitare il clima gi\u00e0 agitato. Se gi\u00e0 c'erano turbolenze e manifestazioni di piazza che degeneravano in guerriglia urbana, il livello dello scontro si alz\u00f2 sempre di pi\u00f9. Per gli attentati vennero immediatamente accusate persone di sinistra che poi si riveleranno estranee, come Giuseppe Pinelli (morto durante un interrogatorio precipitando in circostanze misteriose da una finestra della Questura di Milano) e Pietro Valpreda. Comparvero all'opinione pubblica indizi di depistaggi e di collusioni occulte di settori dello stato (successivamente confermati) e si cominci\u00f2 a parlare di \u00abstrage di Stato\u00bb.\nNella notte tra il 7 e l'8 dicembre 1970 l'ex comandante fascista Junio Valerio Borghese, a capo del Fronte Nazionale, tent\u00f2 un colpo di Stato passato alla storia come \u00abGolpe Borghese\u00bb e che, per motivi non chiariti, venne improvvisamente annullato mentre era in fase di avanzata esecuzione.\nNel quadro di quella che verr\u00e0 poi definita da alcuni storici come strategia della tensione, la societ\u00e0 sembrava sempre pi\u00f9 divisa e si formano gruppi che fanno politica extraparlamentare e non rifiutano la violenza. In qualche area di sinistra si pass\u00f2 alla clandestinit\u00e0 e alla lotta armata. Nella societ\u00e0 si gener\u00f2 sempre pi\u00f9 un clima di insicurezza e pericolo, anche perch\u00e9 non furono compiuti soltanto attentati clamorosi, ma si verific\u00f2 uno stillicidio continuo di attacchi contro obiettivi minimi, singoli cittadini, forze dell'ordine, fattorini di banca, in esecuzione di disegni talvolta rimasti ignoti e misteriosi. Tra le forze governative e nell'opinione pubblica moderata prese piede la teoria degli opposti estremismi. Questa teoria fu avallata in seguito a un rapporto del prefetto di Milano Libero Mazza, scritto successivamente agli scontri avvenuti in citt\u00e0 il 12 dicembre 1970 tra militanti del MS e le forze dell'ordine: il testo del documento, diventato pubblico quattro mesi dopo, scaten\u00f2 dure polemiche soprattutto dalla stampa e dagli uomini politici di sinistra.\n\"L'Unit\u00e0\" attacc\u00f2 duramente il rapporto del prefetto, che metteva sullo stesso piano l'estremismo di sinistra e lo stragismo di destra, Eugenio Scalfari, futuro direttore del quotidiano \"la Repubblica\", accus\u00f2 il prefetto di essere fazioso e di falsificare la realt\u00e0, il sindaco Aldo Aniasi, che era sempre stato favorevole al disarmo della polizia, deplor\u00f2 le tesi di Mazza, considerandole inutilmente allarmistiche e politicamente pericolose (e lament\u00f2 che del documento non gli fosse stata data visione prima dell'invio al Ministro dell'Interno Franco Restivo). Solo il vicedirettore de \"La Stampa\", Carlo Casalegno (ucciso nel 1977 dalle Brigate Rosse) prese le difese di Mazza.\nNelle manifestazioni di piazza molti manifestanti si presentano mascherati e spesso armati di spranghe, mazze, chiavi inglesi, bottiglie molotov.\nA Milano il 3 marzo 1972 le Brigate Rosse compiono il loro primo sequestro di persona, rapendo l'ingegner Idalgo Macchiarini, dirigente della Sit-Siemens, che prelevato di fronte allo stabilimento, sar\u00e0 fotografato con un cartello al collo con scritto: \u00abMordi e fuggi. Niente rester\u00e0 impunito. Colpiscine uno per educarne cento. Tutto il potere al popolo armato!\u00bb e sottoposto ad un interrogatorio (chiamato dalle Brigate Rosse \u00abProcesso Proletario nel Carcere del Popolo\u00bb) di quindici minuti sui processi di ristrutturazione in corso nella fabbrica. A questa azione ne seguiranno altre, in un crescendo di intensit\u00e0 e di rilevanza delle persone rapite. A Genova il 18 aprile 1974 l'obiettivo si sposta verso persone che sono parte delle strutture delle istituzioni, nella loro logica di attacco allo Stato, rapiscono Mario Sossi, un magistrato che l'anno precedente era stato PM nel processo che port\u00f2 alla condanna dei membri del gruppo terroristico Gruppo XXII Ottobre, Sossi fu rilasciato a Milano il 23 maggio 1974.\nPochi mesi dopo i brigatisti Renato Curcio e Alberto Franceschini furono arrestati dai carabinieri del generale Carlo Alberto dalla Chiesa.\nAlmeno fino al sequestro Moro le azioni brigatiste ricevettero l'ammirazione da parte di strati della popolazione, in particolar modo da alcuni di quei gruppi sociali politicamente attivi dalla fine degli anni sessanta, mentre le loro azioni terroristiche erano condannate come opere di fascisti provocatori dalla stampa di sinistra\nLe leggi speciali.\nI partiti di governo\u00a0\u2013 la Democrazia Cristiana, il Partito Socialista Italiano, il Partito Socialista Democratico Italiano, il Partito Repubblicano Italiano e il Partito Liberale Italiano \u2013 rafforzati dal sostegno del Partito Comunista Italiano, trovarono l'intesa politica per elaborare una serie di leggi per far fronte alla situazione di crisi che il Paese stava vivendo.\nIn ragione dell'emergenza terrorismo, si producono alcuni significativi interventi legislativi, sottoposti anche al vaglio della Corte costituzionale, che rafforzano, tra l'altro, i poteri di intervento e di uso delle armi da parte forze di polizia, ma sempre nel rispetto delle riserve di legge e di giurisdizione, previste dalla Costituzione.\nIl movimento del 1977.\nL'anno della svolta violenta, quello che caratterizza il periodo, \u00e8 probabilmente il 1977, cos\u00ec riassunto da Primo Moroni e Nanni Balestrini: \u00abNel '77, divamp\u00f2 la generalizzazione quotidiana di un conflitto politico e culturale che si ramific\u00f2 in tutti i luoghi del sociale, esemplificando lo scontro che percorse tutti gli anni settanta, uno scontro duro, forse il pi\u00f9 duro, tra le classi e dentro la classe, che si sia mai verificato dall'unit\u00e0 d'Italia. Quarantamila denunciati, quindicimila arrestati, quattromila condannati a migliaia di anni di galera, e poi morti e feriti, a centinaia, da entrambe le parti\u00bb.\nGli obiettivi scelti dai brigatisti erano dirigenti aziendali (spesso indicati dagli stessi operai che utilizzano le BR per rompere la disciplina di fabbrica), esponenti della DC, medici e giornalisti accusati di mettere la loro capacit\u00e0 professionale al servizio dell'antiguerriglia.\nL'11 marzo 1977, durante scontri a Bologna, le forze di polizia risposero a un lancio di molotov sparando numerosi colpi e lo studente Pier Francesco Lorusso, simpatizzante di Lotta Continua, cadde colpito a morte da un proiettile. Alle successive proteste degli studenti il Ministro dell'Interno Francesco Cossiga rispose inviando mezzi cingolati nel centro di Bologna. Il carabiniere Massimo Tramontani dichiar\u00f2 che, all'arrivo di alcune bottiglie molotov, aveva vuotato il caricatore del proprio fucile Winchester, e successivamente, dopo che una molotov aveva causato un principio d'incendio sulla fiancata del suo camion era balzato a terra sparando con la sua pistola, ma sempre in aria. Al contrario, lavoratori della Zanichelli testimoniarono di aver visto un agente sparare contro i manifestanti diversi colpi in rapida successione, dopo essersi appoggiato col braccio destro su un'auto per mirare bene. Tramontani fu assolto perch\u00e9 il proiettile che uccise lo studente non fu trovato, e non si pot\u00e9 dimostrare che era fra quelli sparati da lui. Le perizie accertarono che quando fu colpito Lorusso e altri stavano fuggendo dalla polizia; il proiettile entr\u00f2 dal petto perch\u00e9 si era girato un attimo indietro per guardarsi le spalle.\nAltri fatti di sangue del 1977.\nIl 31 marzo Venezia fu scossa dai tumulti delle notti dei fuochi del Veneto. Il 22 marzo a Roma mor\u00ec l'agente di P.S. Claudio Graziosi, ucciso dal militante dei NAP Antonio Lo Muscio mentre tentava di arrestare su un autobus le due terroriste Maria Pia Vianale e Franca Salerno. Nello scambio di colpi d'arma da fuoco tra i compagni di Graziosi e l'assassino fu colpita a morte anche una guardia zoofila, Angelo Cerrai.\nIl 5 aprile a Napoli viene rapito Guido De Martino, figlio dell'ex segretario socialista Francesco De Martino, che verr\u00e0 liberato il 15 maggio dopo confuse trattative e pagamento di un riscatto di un miliardo di lire. Il rapimento fu inizialmente rivendicato da un gruppo combattente di Sesto San Giovanni vicino ai NAP, con telefonate a giornali e agenzie di stampa, imponendo la lettura di un loro messaggio in televisione. Questa rivendicazione venne smentita da un successivo comunicato nappista a \"Il Messaggero\" di Roma che accusava del rapimento il terrorismo nero. Sul fatto, il primo che vide coinvolto direttamente un politico italiano di alto livello, non \u00e8 mai stata fatta piena luce.\nIl 21 aprile 1977 a Roma, nel corso degli eventi che seguirono lo sgombero dell'Universit\u00e0, militanti dell'area dell'autonomia spararono contro le forze dell'ordine. L'allievo sottufficiale di P.S. Settimio Passamonti, raggiunto da due colpi, cadde ucciso. L'agente Antonio Merenda, altri due agenti e un carabiniere furono feriti, ma si salvarono. Rimase ferita anche Patrizia Bermier, giornalista.\nIl 28 aprile 1977 a Torino fu ucciso dai nucleo delle Brigate Rosse formato da Rocco Micaletto, Lorenzo Betassa, Raffaele Fiore e Angela Vai, l'avvocato Fulvio Croce, presidente dell'Ordine degli avvocati di Torino, nel tentativo di far saltare il processo al cosiddetto \u00abnucleo storico\u00bb dell'organizzazione. Il 12 maggio 1977 a Roma, a ponte Garibaldi, durante una manifestazione caratterizzata da duri scontri con le forze dell'ordine venne uccisa la studentessa Giorgiana Masi, feriti Elena Ascione e il carabiniere Francesco Ruggiero. Il 14 maggio 1977 a Milano, nel corso di una manifestazione, alcuni manifestanti dell'area dell'Autonomia estrassero le pistole, presero la mira e aprirono il fuoco contro la polizia, uccidendo l'agente di P.S. Antonio Custra. Un fotografo riprese la scena di un dimostrante che a mani giunte punta la pistola contro la polizia e spara. \u00c8 il tempo delle P38. Le pagine di cronaca del \"Corriere della Sera\" rifiutarono di pubblicare quella foto, a differenza degli altri quotidiani. Pi\u00f9 tardi risult\u00f2 che lo sparatore, identificato, non era l'assassino di Custra, e ci\u00f2 bast\u00f2 a farne, per alcuni, una sorta di innocente perseguitato.\nIl 3 ottobre 1977, dopo due giorni di agonia, mor\u00ec a Torino Roberto Crescenzio. Durante una manifestazione rimase gravemente ustionato a causa di una Molotov lanciata durante un attacco al locale dove si trovava come cliente, il bar \"Angelo Azzurro\". La manifestazione era stata organizzata da vari gruppi di sinistra in risposta all'omicidio dello studente Walter Rossi avvenuto il 30 settembre a Roma ad opera di due giovani neofascisti.\nIl 1978 e il sequestro Moro.\nL'inizio del 1978 fu segnato da un avvenimento che provoc\u00f2 nelle file della destra eversiva una reazione che avrebbe avuto ripercussioni sensibili anche nei successivi anni: la strage di Acca Larentia. La sera del 7 gennaio, Franco Bigonzetti e Francesco Ciavatta, giovani missini della sezione Acca Larentia nel quartiere Tuscolano a Roma, furono uccisi a colpi di mitraglietta Skorpion sparati da un gruppo armato successivamente rivendicatosi come \u00abNuclei Armati per il Contropotere Territoriale\u00bb. La sera stessa, in seguito agli scontri con le forze dell'ordine, anche un terzo giovane attivista del Fronte della Giovent\u00f9, Stefano Recchioni, fu ucciso da un colpo di pistola sparato ad altezza d'uomo dal capitano dei carabinieri Edoardo Sivori. Questo fatto segn\u00f2 l'inizio di un'offensiva del terrorismo nero (protagonista il gruppo armato dei NAR) non solo contro le forze antifasciste ma anche contro lo Stato, considerato corresponsabile di quel fatto di sangue. Tra gennaio e febbraio varie organizzazioni di sinistra uccisero anche Carmine De Rosa (sorvegliante FIAT a Cassino), l'agente Fausto Dionisi a Firenze e il notaio Gianfranco Spighi a Prato, mentre le BR assassinarono il consigliere di Cassazione Riccardo Palma (Roma, 14 febbraio) e il maresciallo Rosario Berardi (Torino, 10 marzo).\nIl 16 marzo 1978 avvenne l'agguato di via Fani a Roma, con lo sterminio della scorta, il sequestro e il successivo assassinio dell'allora presidente della Democrazia Cristiana Aldo Moro, consumato il 9 maggio 1978 da un commando delle Brigate Rosse, che definirono l'azione come \u00abattacco al cuore dello Stato\u00bb. Durante il processo presso la Corte d'assise di Roma la moglie di Moro, Eleonora Chiavarelli, afferm\u00f2 che i mitra della scorta si trovavano nei bagagliai delle auto per il fatto che \u00abquesta gente le armi non le sapeva usare perch\u00e9 non facevano mai esercitazioni di tiro, non avevano abitudine a maneggiarle, tanto che il mitra stava nel portabagagli. Leonardi ne parlava sempre. \"Questa gente\u00a0\u2013 diceva\u00a0\u2013 non pu\u00f2 avere un'arma che non sa usare. Deve saperla usare. Deve tenerla come si deve. La deve tenere a portata di mano. La radio deve funzionare, invece non funziona.\" Per mesi si \u00e8 andati avanti cos\u00ec. Il maresciallo Leonardi e l'appuntato Ricci non si aspettavano un agguato, in quanto le loro armi erano riposte nel borsello e uno dei due borselli, addirittura, era in una foderina di plastica.\u00bb; quest'ultima frase \u00e8 stata smentita dalla vedova del maresciallo Leonardi, dichiarando che il marito \u00abultimamente andava in giro armato perch\u00e9 si era accorto che una macchina lo seguiva.\u00bb. Uno dei brigatisti presenti in via Fani, Franco Bonisoli, dichiar\u00f2 che la decisione di rapire il presidente democristiano \u00abfu presa una settimana prima, fu fissato un giorno, poteva essere il 15, poteva essere il 17.\u00bb.\nNel corso degli anni alcuni collaboratori hanno dichiarato che durante una visita a Washington, Moro ebbe un duro scontro con l'allora Segretario di Stato Henry Kissinger (contrario a un'eventuale entrata del PCI nel governo italiano). Secondo Sergio Flamigni, Steve Pieczenik (consigliere del Presidente degli Stati Uniti Jimmy Carter) fu il regista del \u00abdepistaggio del lago della Duchessa\u00bb, con l'approvazione di Francesco Cossiga mentre, nello stesso giorno, qualcuno faceva in modo che fosse scoperto il covo BR di via Gradoli.\nIl 18 marzo 1978 due giorni dopo il rapimento Moro vengono assassinati a Milano Fausto Tinelli e Lorenzo (Iaio) Iannucci, all'epoca diciottenni, frequentanti il Centro Sociale Leoncavallo, uccisi da otto colpi di pistola a opera di estremisti di destra e successivamente rivendicato anche dai NAR.\nIn seguito all'omicidio, il 10 maggio 1978, l'allora Ministro dell'Interno Francesco Cossiga si dimise. Il generale dei carabinieri Carlo Alberto dalla Chiesa fu incaricato il 10 agosto successivo (con decreto dell'allora Presidente del Consiglio Andreotti) di coordinare la lotta contro il terrorismo. Dalla Chiesa impieg\u00f2 tecniche innovative nelle indagini sul terrorismo ed ottenne notevoli risultati. Nel 1982 fu inviato in Sicilia come prefetto per la lotta alla mafia ma, privo delle risorse e del sostegno politico del quale aveva goduto nel precedente incarico, fu totalmente lasciato solo e cadde assassinato dalla mafia a Palermo, assieme alla giovane moglie, Emanuela Setti Carraro, il 3 settembre 1982.\nIl 1980 e la fine.\nDal giugno 1978 al dicembre 1981 aumentarono gli agguati, le uccisioni e i ferimenti terroristici. Le statistiche segnalarono una continuit\u00e0 di attentati mai conosciuta in Europa: il numero delle organizzazioni armate attive in Italia era passato da 2 nel 1969 a 91 nel 1977, e a 269 nel 1979. In quello stesso anno si registr\u00f2 la cifra record di 659 attentati. Tuttavia l'anno con pi\u00f9 vittime fu il 1980 in cui morirono 125 persone, di cui 85 nella strage della Stazione Centrale di Bologna.\nProbabilmente secondo per risonanza internazionale solo al sequestro Moro fu il sequestro del generale statunitense James Lee Dozier ad opera delle Brigate Rosse, che coincise nel tempo con il periodo considerato comunemente come conclusivo di un ciclo degli anni di piombo. Il sequestro Dozier dest\u00f2 scalpore per la capacit\u00e0 delle Brigate Rosse di colpire un obiettivo militare tanto significativo: il generale era infatti all'epoca vice comandante della NATO nel Sud Europa e venne sequestrato a Verona il 17 dicembre 1981. Fu poi liberato a Padova il 28 gennaio 1982 da un'azione dei NOCS.\nLentamente verso il finire del decennio gli episodi di violenza scemarono. In particolare croll\u00f2 il sostegno alle Brigate Rosse dopo l'assassinio dell'operaio Guido Rossa nel 1979. Rossa aveva denunciato un suo collega sorpreso a distribuire materiale di propaganda delle BR. Gli anni di piombo stavano terminando, l'opinione che la lotta armata potesse portare al cambiamento dell'assetto costituzionale dello Stato stava cessando. Lo scrittore Bifo Berardi, gi\u00e0 esponente della sinistra extraparlamentare, ha affermato: \u00abAlla fine del decennio Settanta ogni comportamento antilavorista venne colpevolizzato, criminalizzato e rimosso, [...] il realismo del capitale riprendeva il posto di comando, con il trionfo delle politiche neoliberiste. Iniziava la controffensiva capitalistica, la vita sociale veniva nuovamente sottomessa alla produttivit\u00e0, la competizione economica veniva santificata come unico criterio di progresso.\u00bb.\nAll'inizio degli anni novanta il giudice per le indagini preliminari di Savona Fiorenza Giorgi, nel decreto di archiviazione relativo ad un'indagine su alcune bombe esplose in citt\u00e0 tra il 1974 e il 1975, compie un'analisi degli attentati avvenuti nella prima fase della strategia della tensione, in cui, tra le altre cose, cita le coperture garantite dai servizi italiani ad alcune azioni terroristiche e all'operato di personaggi come Junio Valerio Borghese. Secondo quanto riportato dal giudice:\nIl terrorismo politico dopo gli anni di piombo.\nLa fine degli anni di piombo non signific\u00f2 la fine del terrorismo ma il succedersi di singoli attentati e singoli episodi tendenti ad agire sui conflitti sociali e politici non riusc\u00ec pi\u00f9 a mettere in pericolo la forma costituzionale-parlamentare dello Stato.\nLe azioni terroristiche del triennio 1978-1981 intimorirono l'opinione pubblica e diedero l'impressione che fosse in atto qualcosa di inarginabile: qualcuno, drammatizzando, parl\u00f2 di soglia della guerra civile. In realt\u00e0 (ma lo si cap\u00ec solo a posteriori) quegli attacchi terroristici erano colpi di coda pericolosi, ma senza prospettive: il generale Carlo Alberto dalla Chiesa era stato investito delle pi\u00f9 ampie responsabilit\u00e0 per la lotta al terrorismo e mise presto a segno qualche colpo di grande efficacia.\nIl 29 maggio 1982 fu approvata definitivamente la legge n. 304, che prevedeva forti sconti di pena per chi avesse dato \u00abcontributi utili alla lotta contro l'eversione\u00bb. Per le organizzazioni terroristiche fu una legge devastante, poich\u00e9 molti militanti iniziarono a collaborare con i giudici rivelando i nomi dei complici.\nDa quel momento, fino al 1988, ci furono altri colpi di coda, ma si trattava comunque di episodi relativamente isolati. L'idea che la lotta armata potesse essere un mezzo per risolvere i conflitti sociali aveva perso alquanto credito anche nelle ali estreme di entrambi gli schieramenti politici.\nIl politologo Ernesto Galli della Loggia esamin\u00f2 il problema dell'anomalia italiana in riferimento al terrorismo mettendo in luce come l'Italia sia il solo grande Paese europeo ove il terrorismo politico abbia una sua lunga cittadinanza (con l'eccezione dell'Irlanda del Nord e dei Paesi Baschi, che hanno problematiche differenti). La sua analisi, che imputa questa caratteristica a un fondo di violenza proprio della societ\u00e0 italiana, suscit\u00f2 consensi e dissensi.\nIl dibattito storico.\nAlcuni commentatori hanno sostenuto che, in contrapposizione con le spinte innovative espresse dalla societ\u00e0 nel Sessantotto, \u00abil terrorismo riusc\u00ec paradossalmente nell'obiettivo che non era riuscito alla strategia stragista: soffocare la partecipazione democratica, ricacciare i cittadini spaventati nelle proprie case, far prevalere la logica della repressione e della paura. Gli \"anni di piombo\" segnarono la fine di quella stagione, che poi regred\u00ec nel cosiddetto \"riflusso\" degli anni '80\u00bb. Secondo altri commentatori, come Indro Montanelli e Massimo Fini, gli anni di piombo sono stati una conseguenza del Sessantotto, in cui i contestatori seri erano quelli che impugnarono la pistola diventando terroristi.\nLo stesso Montanelli, ferito dalle BR nel 1977, perdon\u00f2 i suoi attentatori dopo che si erano dissociati dalla lotta armata e in pi\u00f9 occasioni si dichiar\u00f2 favorevole ad un atto di clemenza verso i terroristi che si erano ravveduti, spiegando:\nOpere dedicate.\nNarrativa.\nAgli anni di piombo s'ispirano alcune opere di narrativa italiana, quasi tutte di tipo documentaristico, con pochissimo spazio all'immaginazione.\nUno dei primi romanzi su questa tematica risulta essere \"Caro Michele,\" di Natalia Ginzburg\".\" Anche Alberto Moravia scrisse sul terrorismo nel suo romanzo \"La vita interiore\", del 1978. Copiosa la narrativa sulla vicenda di Aldo Moro: nello stesso anno in cui accadde, Leonardo Sciascia pubblic\u00f2 \"L'affaire Moro\", mentre Alberto Arbasino diede alle stampe \"In questo Stato\". Trattano di questi anni anche i romanzi postumi di Pier Paolo Pasolini (\"Petrolio\") e Goffredo Parise (\"L'odore del sangue\"). La scrittrice statunitense Rachel Kushner ha ambientato nella Roma della manifestazione del marzo 1977 un capitolo del suo romanzo \"The Flamethrowers\" (Scribner, 2013, trad. it. \"Il lanciafiamme\", Ponte alle Grazie, 2014).\nIl romanzo \"La guerra di Nora\", scritto da Antonella Tavassi La Greca sotto forma di diario, permette di ricostruire una vicenda ambientata negli anni di piombo.\nSegue un elenco di romanzi ambientati negli anni di piombo:"}
{"id": "125902", "revid": "404338", "url": "https://it.wikipedia.org/wiki?curid=125902", "title": "Thomas Milian", "text": ""}
{"id": "125905", "revid": "6392", "url": "https://it.wikipedia.org/wiki?curid=125905", "title": "Tonnellaggio", "text": ""}
{"id": "125906", "revid": "6923", "url": "https://it.wikipedia.org/wiki?curid=125906", "title": "MTR Corporation", "text": "La MTR Corporation Limited (cinese: \u9999\u6e2f\u9435\u8def\u6709\u9650\u516c\u53f8 / nome precedentemente: \u5730\u9435\u6709\u9650\u516c\u53f8), precedentemente conosciuta come \"Mass Transit Railway Corporation\" (cinese: \u5730\u4e0b\u9435\u8def\u516c\u53f8), \u00e8 una compagnia quotata alla borsa di Hong Kong che ha in gestione la Mass Transit Railway (MTR), una delle due metropolitane di Hong Kong.\nMTR Corporation \u00e8 anche un importante sviluppatore di propriet\u00e0 e proprietario di immobili a Hong Kong.\nInveste anche in ferrovie in diverse parti del mondo, ed ha ottenuto contratti per la gestione di alcuni sistemi di trasporto rapido a Londra (TfL Rail), Stoccolma (metropolitana, servizio ferroviario suburbano), Pechino (parziale metropolitana), Shenzhen (parte della metropolitana), Hangzhou (metropolitana), Melbourne e Sydney."}
{"id": "125910", "revid": "599013", "url": "https://it.wikipedia.org/wiki?curid=125910", "title": "Mtr", "text": " "}
{"id": "125912", "revid": "86341", "url": "https://it.wikipedia.org/wiki?curid=125912", "title": "Federazione internazionale del nuoto", "text": "La Federazione internazionale di nuoto, conosciuta anche come \"F\u00e9d\u00e9ration internationale de natation\" quale sua denominazione ufficiale in lingua francese, ma meglio nota con l'acronimo FINA, \u00e8 l'organizzazione che promuove la pratica del nuoto in ogni sua forma e coordina l'attivit\u00e0 agonistica internazionale del nuoto, del nuoto sincronizzato, dei tuffi e della pallanuoto.\nLa FINA \u00e8 un'associazione di federazioni nazionali, con 202 affiliati al 2010. Ha sede a Losanna, in Svizzera. \u00c8 l'organizzatrice ufficiale dei Campionati mondiali di nuoto, istituiti nel 1973, e, nel 2019, del FINA Champions Swim Series, una competizione con i migliori nuotatori del mondo, scelti tra vincitori olimpici, campioni mondiali e detentori di record.\nStoria.\nLa F\u00e9deration internationale de natation amateur (da cui l'acronimo FINA) fu fondata il 19 luglio 1908 presso l'hotel Manchester a Londra, durante lo svolgimento della IV Olimpiade. I paesi fondatori furono Belgio, Danimarca, Finlandia, Germania, Regno Unito, Svezia e Ungheria.\nNel corso degli anni novanta, con l'eliminazione della distinzione tra dilettanti e professionisti nell'ambito degli sport olimpici, la parola \"amateur\" (dilettante) \u00e8 stata tolta dalla denominazione ufficiale, pur mantenendo la sigla FINA. Il presidente della FINA \u00e8 dal 2021 il kuwaitiano Husain al-Musallam, succeduto all'uruguaiano Julio Maglione. Tale carica ha poteri pi\u00f9 che altro simbolici, non potendo per esempio far valere il proprio voto al fine di un'assegnazione ad una citt\u00e0 di un mondiale o altro evento sotto egida FINA.\nMembri.\nFanno parte della FINA 202 federazioni nazionali, raggruppate secondo le cinque federazioni continentali:\nOrganizzazione.\nLa FINA \u00e8 organizzata secondo i seguenti organi e cariche:\nL'assemblea generale elegge i 22 membri dell'ufficio direttivo. Quindici di questi membri sono scelti secondo un preciso criterio continentale: 3 rappresentanti dell'Africa, 4 delle Americhe, 3 dell'Asia, 4 dell'Europa e 1 dell'Oceania, mentre gli altri sette sono scelti tenendo conto che non \u00e8 possibile avere due rappresentanti di uno stesso Paese. L'Assemblea sceglie tra di essi un presidente e cinque vice-presidenti, sulla base della rappresentanza continentale, il segretario onorario e il tesoriere onorario.\nAttualmente le cariche sono ricoperte da:\nCompetizioni.\nLa FINA organizza le seguenti competizioni:"}
{"id": "125913", "revid": "804", "url": "https://it.wikipedia.org/wiki?curid=125913", "title": "FINA", "text": ""}
{"id": "125914", "revid": "804", "url": "https://it.wikipedia.org/wiki?curid=125914", "title": "F\u00e9d\u00e9ration Internationale de Natation Amateur", "text": ""}
{"id": "125915", "revid": "93556", "url": "https://it.wikipedia.org/wiki?curid=125915", "title": "Quarta Repubblica francese", "text": "Quarta Repubblica francese (in francese: \"Quatri\u00e8me R\u00e9publique fran\u00e7aise\") \u00e8 il nome che si attribuisce allo Stato che si venne a costituire in Francia dopo la seconda guerra mondiale con la stesura della quarta costituzione repubblicana.\nNata il 13 ottobre 1946 con l'approvazione della nuova costituzione, per molti aspetti essa apparve nient'altro che la continuazione della Terza Repubblica, soprattutto considerato il quadro di uguale instabilit\u00e0 politica che caratterizz\u00f2 le due fasi.\nStoria.\nNascita.\nTerminata la seconda guerra mondiale, il Governo provvisorio della Repubblica francese, guidato dal generale De Gaulle, riconsegn\u00f2 il potere nel gennaio 1946 al capo provvisorio del governo F\u00e9lix Gouin.\nUn'Assemblea Costituente Francese fu eletta con le elezioni costituenti francesi del giugno 1946 per la stesura di una nuova bozza di Costituzione, dopo il rigetto referendario della bozza proposta dalla precedente Assemblea costituente del 1945.\nLa costituzione fu approvata il 13 ottobre con un referendum e il regime repubblicano entr\u00f2 ufficialmente in vigore in Francia dal 27 ottobre 1946.\nLa quarta repubblica si rivel\u00f2 in poco tempo come una debole forma di governo parlamentare: in dodici anni di durata (1946-1958) vi si susseguirono ben 22 governi differenti, alcuni della durata di pochi mesi. Il sistema politico si reggeva sul Partito Comunista Francese (PCF), la Sezione Francese dell'Internazionale Operaia (SFIO) e il Movimento Repubblicano Popolare, partito moderato di centro. Tutte e tre le forze politiche riscuotevano sostanzialmente uguali percentuali di consenso, non consentendo la creazione di una forza maggioritaria nel paese e favorendo invece la collaborazione tra i due partiti di sinistra in un primo tempo. In seguito, con l'estromissione dei comunisti e la fine della collaborazione dei partiti della resistenza, si venne a creare un polo di centro-sinistra, che puntava a escludere le ali estreme (Terza Forza).\nNel 1946 Charles de Gaulle, personaggio chiave della riscossa francese nella seconda guerra mondiale e figura pi\u00f9 carismatica dello scenario politico, in aperta polemica con il \u00absistema dei partiti\u00bb, dichiarava di voler superare l'attuale regime parlamentare. Nel 1947 fond\u00f2 il \"Raggruppamento del Popolo Francese\" (RPF), che intendeva superare la divisione tradizionale tra le forze della sinistra e della destra politiche e riunire i numerosi seguaci \"gollisti\". Anche se questi ultimi crescevano, lo scenario parlamentare doveva fare i conti con una tenuta del Partito comunista.\nLa decolonizzazione.\nDurante questo periodo ci fu comunque una grossa crescita economica, ma lo scenario interno francese cominci\u00f2 ad essere interessato dalle conseguenze della decolonizzazione. La Francia deteneva ancora infatti un grande impero coloniale in Africa e in Asia (in Indocina in particolare): in breve tempo la Francia perse i possedimenti indocinesi ed inizi\u00f2 a fare i conti con la richiesta d'indipendenza dell'Algeria. La sconfitta nella guerra di Indocina nel 1954 (con la perdita di Dien Bien Phu) inferse un grave colpo alla Quarta Repubblica. Gli accordi di Ginevra del 1954 sancirono la perdita dei possedimenti francesi nell'area. Particolarmente preoccupante appariva la situazione in Algeria, dove il Fronte di Liberazione Nazionale algerino (FLN) era in aperta ribellione contro le autorit\u00e0 francesi, che risposero alla guerriglia algerina con l'inizio di un\"escalation\" militare. Nel 1956 il governo di Guy Mollet dovette riconoscere l'indipendenza di Marocco e Tunisia e pochi mesi dopo dovette registrare la scottante umiliazione da parte dell'Egitto durante la crisi di Suez.\nLa minoranza dei coloni francesi (\"pieds noirs\") era particolarmente ostile all'idea di abbandonare l'Algeria. L'opinione pubblica francese d'Algeria mostr\u00f2 sentimenti di forte ostilit\u00e0 verso il governo francese. Quando il presidente del consiglio designato Pierre Pflimlin fece l'incauta dichiarazione, su un quotidiano locale alsaziano, in cui si dichiarava convinto della necessit\u00e0 di avviare trattative per porre fine alla guerra, una imponente manifestazione patriottica (composta da \"ultras\") fu organizzata ad Algeri (maggio 1958) per chiedere le dimissioni del \"traditore\" Pflimlin e convocare un \"comitato di salute pubblica\" insurrezionale nella colonia. La protesta dell'8 maggio si concluse con diversi incidenti e l'assalto al palazzo del governatorato.\nI comandi militari prendevano di fatto il possesso della colonia il 13 maggio (il giorno dopo sarebbe entrato in carica il governo Pflimlin). I generali Raoul Salan e Jacques Massu, che guidavano i comitati patriottici, lo stesso 13 maggio chiesero apertamente al presidente francese Ren\u00e9 Coty (per tramite del capo delle forze armate Paul \u00c9ly) che il generale De Gaulle (che rispose due giorni dopo alla chiamata invocando la fine del \"regime dei partiti\") ottenesse di formare un governo di unione nazionale, in caso contrario essi minacciavano di attuare la marcia su Parigi e porre fine all'istituzione repubblicana. La candidatura del generale De Gaulle venne approvata dal parlamento francese il 29 maggio. De Gaulle era l'ultimo capo del governo eletto della storia francese.\nFine della IV repubblica.\nIn un clima politico di forte instabilit\u00e0 e di sostanziale ingovernabilit\u00e0, con il grave pericolo di ulteriori rovesci nelle colonie e di spinte autoritarie nel paese, il 3 giugno 1958 De Gaulle (nominato Presidente del Consiglio il 1\u00ba giugno) chiese e ottenne di riformare la Costituzione dando vita a un sistema che sbilanciava il potere esecutivo sul presidente della Repubblica, compensandolo per\u00f2 con l'attribuzione di altrettanto forti prerogative al parlamento. Il 5 ottobre successivo, grazie all'apporto decisivo dello stesso De Gaulle, venne approvata la nuova costituzione che trasformava la Francia in una repubblica semipresidenziale."}
