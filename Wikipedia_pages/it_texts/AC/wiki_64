{"id": "122160", "revid": "1305772", "url": "https://it.wikipedia.org/wiki?curid=122160", "title": "Vittorio Agnoletto", "text": "Biografia.\nNato a Milano, \u00e8 cugino dell'ex sindaco Giuliano Pisapia, figlio di sua zia Margherita Agnoletto.\nDopo il liceo classico (il Berchet di Milano nel quale inizia l'attivit\u00e0 politica nel collettivo del Pdup) si laurea nel 1985 in Medicina e Chirurgia all'Universit\u00e0 degli Studi di Milano. Nel 1988 si specializza in Medicina del lavoro e inizia a lavorare come medico di fabbrica. Dal 1992 diventa presidente nazionale della LILA, alla fondazione della quale aveva partecipato nel 1987, rimanendovi in carica fino al 2001.\nNel 1992 diventa docente e direttore dei corsi di formazione sull'AIDS all'Istituto Superiore di Sanit\u00e0 a Roma. Tra il 1993 ed il 2001 \u00e8 membro della Commissione Nazionale sull'AIDS presso il Ministero della Salute e membro della Commissione Nazionale di Coordinamento alla lotta alle droghe istituita presso la Presidenza del Consiglio dei ministri.\nDal 1994 \u00e8 membro della IAS (International AIDS Society) e della EATG (European AIDS Treatment Group), a cui parteciper\u00e0 fino al 2000.\nNel 1999 collabora con la IOM in Bosnia per la realizzazione di progetti di prevenzione all'AIDS e alle droghe, mentre negli anni '90 coordina diversi progetti internazionali di ricerca sull'AIDS e sulle droghe. Dal 2000 al 2002 coordina in Sudafrica un progetto per la prevenzione della trasmissione materno fetale del virus HIV. \u00c8 autore di decine di pubblicazioni scientifiche su riviste nazionali e internazionali, di cui quattro indicizzate.\nDal 2010 al 2012 \u00e8 direttore culturale di \"OLE - Otranto Legality Experience\" il forum annuale internazionale su \"Mafie, criminalit\u00e0 organizzata e globalizzazione finanziaria\" organizzato da Flare (Freedom, Legality And Rights in Europe) gruppo nato dall'associazione Libera; nel 2012 \u00e8 entrato nel board internazionale di Flare. Nello stesso periodo ha ricoperto il ruolo consulente per progetti sull'AIDS dell'INMP (Istituto Nazionale per la promozione della salute delle popolazioni Migranti e per il contrasto delle malattie della Povert\u00e0 - Roma).\nNoto in Italia come uno dei volti noti del movimento no-global, il movimento contro la globalizzazione liberista, insegna presso la facolt\u00e0 di Scienze politiche dell'Universit\u00e0 degli Studi di Milano; lavora inoltre come medico del lavoro e partecipa alle commissioni sull'invalidit\u00e0 dell'INPS e conduce la trasmissione radiofonica \"37e2\" a Radio Popolare sui temi della salute. Dal 2020 \u00e8 direttore scientifico dell'\"Osservatorio Coronavirus\" fondato da Medicina Democratica in collaborazione con altre associazioni. Ha un blog su ilfattoquotidiano.it (https://www.ilfattoquotidiano.it/blog/vagnoletto/)\nNel 1994 \u00e8 premiato come medico dell'anno da Stampa Medica. Nel 1997 la Lila, della quale era presidente nazionale, ha ottenuto la medaglia d\u2019oro di riconoscenza della provincia di Milano.\nLa trasmissione \u201c37e2\u201d, della quale \u00e8 autore e conduttore, nel 2016 si \u00e8 classificata al 2\u00ba posto nel premio giornalistico Pietro Di Donato, sezione radio e televisione, per i servizi sulla salute nei luoghi di lavoro; nel 2020 ha ricevuto l'Attestato di Benemerenza Civica in occasione dell\u2019Ambrogino d\u2019oro dal Comune di Milano per il lavoro di informazione e denuncia svolta con l\u2019 \u201cOsservatorio Coronavirus\u201d in occasione della pandemia da Coronavirus.\nPolitica.\nDal 1983 al 1989 \u00e8 stato membro della segreteria nazionale di Democrazia Proletaria e nel 1990 viene eletto consigliere della provincia di Milano, dove rester\u00e0 in carica fino al 1995. Nel luglio 2001, in occasione del vertice del G8 di Genova, \u00e8 portavoce del \"Genoa Social Forum\"; in tale veste coordin\u00f2 le manifestazioni contro il G8. Nel 2002 diventa membro del Consiglio Internazionale del Forum Sociale Mondiale (WSF) e nel 2004 \u00e8 stato eletto europarlamentare tra le file di Rifondazione Comunista, iscritto al gruppo della Sinistra Unitaria Europea/Sinistra Verde Nordica.\nAl Parlamento europeo \u00e8 stato membro della Commissione per gli Affari Esteri, della Commissione per il Commercio Internazionale, della Sottocommissione per i Diritti dell'Uomo, della Delegazione per le relazioni con gli Stati Uniti d'America e della Delegazione all'Assemblea parlamentare paritetica UE/ACP (Africa, Caraibi, Pacifico).\nNel 2009 Agnoletto si candida alle elezioni europee con la lista anticapitalista PRC-PdCI nelle circoscrizioni Nord Ovest e Sud totalizzando 34.416 preferenze, ma la lista non supera lo soglia di sbarramento prevista dalla legge elettorale.\nIl 28 gennaio 2010 viene ufficializzata la sua candidatura alla presidenza della Regione Lombardia per la Federazione della Sinistra. Alle votazioni del marzo seguente ottiene il 2,4%, non riuscendo cos\u00ec ad entrare nel Consiglio Regionale lombardo.\nNel 2015 fonda, insieme ad Emilio Molinari e Piero Basso, l'associazione \"Costituzione Beni Comuni\". Dal 2018 \u00e8 membro del direttivo nazionale di Medicina Democratica"}
{"id": "122164", "revid": "120039139", "url": "https://it.wikipedia.org/wiki?curid=122164", "title": "Cosmati", "text": "I Cosmati erano marmorari romani che formarono varie botteghe, di cui si ricordano sette membri, appartenuti a quattro diverse generazioni vissute tra il XII e il XIII secolo, famosi per i loro lavori architettonici, per le sculture, ma soprattutto per i mosaici e le decorazioni realizzate prevalentemente in luoghi ecclesiastici.\nStoria.\nLa famiglia di marmorari romani pi\u00f9 importante, che ebbe il privilegio di ricevere le pi\u00f9 grandi committenze da parte del papato, fu quella di Tebaldo Marmorario (1100-1150), e soprattutto il figlio Lorenzo di Tebaldo e i successori Iacopo di Lorenzo, Cosma e i figli di quest'ultimo Luca e Iacopo alter. A rigore, quindi, si dovrebbe parlare di opere cosmatesche solo relativamente a quelle realizzate da questa famiglia. La loro fama e maestria nel campo dei mosaici sono state tali che oggi si parla di \"stile cosmatesco\" per indicare lo stile e le tecniche utilizzate da questi maestri e dai loro imitatori.\nDel capostipite Tebaldo Marmorario, vissuto a cavallo tra l'XI e il XII secolo, si hanno pochissimi riferimenti. Il figlio Lorenzo, detto appunto \"di Tebaldo\", \u00e8 attestato in diversi lavori. Segue il figlio Iacopo \"di Lorenzo\" e il figlio di quest'ultimo Cosma \"di Iacopo\" o Cosma I; quest'ultimo, con i suoi due figli \"carissimi\" Luca e Iacopo II, o \"alter\" come spesso viene denominato dagli studiosi per distinguerlo dal nonno Iacopo I, sono gli ultimi della generazione della famiglia della bottega cosiddetta \"di Lorenzo\". I maggiori lavori cosmateschi conosciuti a Roma e nel Lazio, di cui molti firmati dagli stessi artisti, sono riferiti a Lorenzo, Iacopo, Cosma e i figli Luca e Iacopo II.\nQuasi tutti i pavimenti musivi delle basiliche e chiese di Roma dovrebbero essere stati realizzati nel periodo compreso tra il papato di Pasquale II (1099-1118) e Onorio III, fino a circa il 1250, dalla bottega marmoraria di Tebaldo, Lorenzo, Iacopo e Cosma, i quali lasciarono scritte a grandi lettere le loro firme. Luca, figlio di Cosma I, \u00e8 menzionato nel 1255 tra i membri della \"schola addestratorum mappulariorum et cubiculariorum\", che era una carica insignita dal papa alla famiglia di questi marmorari, quindi certamente ereditata dai suoi avi, che dimostrava quanto essi godessero di una elevata condizione sociale grazie ad un rapporto diretto e di grande prestigio con la curia pontificia.\nIl loro modello ornamentale, in base al quale decorarono chiostri, pavimenti, altari e amboni, si fondava sulla lavorazione di tasselli di pietre dure, di marmo, di pasta vitrea e di oro, collocati in modo da formare temi astratti. Il loro stile deriv\u00f2 in parte dall'arte bizantina e in parte dal gusto classico.\nDi seguito sono indicati i nomi di questi artisti:\nDell'altra famiglia, originata da Cosma di Pietro Mellini, si ricordano i figli di Cosma:\nLa pi\u00f9 importante famiglia di marmorari romani, quindi, fu quella formata da Lorenzo, dal figlio Jacopo e dal nipote Cosma con i figli Luca e Jacopo II, che si occuparono, tra gli altri lavori, della porta del Sacro Speco a Subiaco e del chiostro del monastero di Santa Scolastica e della facciata del duomo di Civita Castellana.\nEsempi di lavori cosmateschi a Roma si possono vedere anche nelle seguenti chiese:\nAd Anagni:\na Subiaco :\nInoltre, a Tivoli, in:\ne nel Duomo di Civita Castellana\na Tarquinia:"}
{"id": "122165", "revid": "56620", "url": "https://it.wikipedia.org/wiki?curid=122165", "title": "Pietro Tomasi della Torretta", "text": "Biografia.\nProveniente da un'importante famiglia della nobilt\u00e0 siciliana, si laure\u00f2 in giurisprudenza all'Universit\u00e0 di Palermo. Entr\u00f2 poi giovanissimo nei ranghi della carriera diplomatica, che percorse rapidamente e con successo. Dal 31 marzo 1910 al 16 ottobre 1914 fu Capo di Gabinetto dell'allora ministro degli esteri, il marchese di San Giuliano; appena dopo la scomparsa di questi fu incaricato di recarsi a Monaco di Baviera, proprio nel periodo immediatamente precedente all'ingresso dell'Italia nella prima guerra mondiale, dove il 23 dicembre 1915 lo raggiunse la nomina a Inviato straordinario e Ministro plenipotenziario di 2\u00aa classe.\nA capo della delegazione commerciale italiana a Pietrogrado dal 18 novembre 1917, venne in seguito promosso ambasciatore nella stessa sede. Serv\u00ec quindi, in qualit\u00e0 di addetto alla delegazione italiana, alla Conferenza di pace di Parigi (1919) e, dal 20 agosto dello stesso anno al 6 luglio 1921, pass\u00f2 a Vienna in qualit\u00e0 di ambasciatore presso il ricostituito Stato austriaco.\nIl 26 aprile 1920, a Londra, spos\u00f2 Alice Barbi (1\u00ba giugno 1858-4 settembre 1948), celebre liederista e cantante da camera, gi\u00e0 vedova del barone Boris Wolff von Stomersee, la cui figlia, Alexandra spos\u00f2 nel 1932 Giuseppe Tomasi di Lampedusa, nipote di Pietro.\nCarriera politica.\nFu Ministro degli esteri nel governo Bonomi fra il 7 giugno 1921 e il 26 febbraio 1922, e fu nominato da Vittorio Emanuele III senatore del Regno il 19 luglio 1921, prestando giuramento il 30 luglio successivo (convalida della nomina). Tenne da ultimo l'ambasciata di Londra (10 novembre 1922-aprile 1927), dove il 31 dicembre 1923 lo raggiunse la nomina ad Ambasciatore di I grado.\nCostretto nel 1927 alle dimissioni dal servizio diplomatico da Benito Mussolini, concluse la carriera diplomatica e si dedic\u00f2 alla sua attivit\u00e0 di senatore, trasferendo la sua residenza a Roma. Diplomatico di perfetta scuola nella forma e fine conoscitore del mondo slavo e dei problemi politici dell'Europa centro-orientale, esperto della lingua russa, nonch\u00e9 politico di grande riserbo ed equilibrio, pot\u00e9 valorizzare la sua personalit\u00e0, rendendo al paese importanti servigi sia in campo diplomatico che politico.\nNon volle mai aderire al Fascismo di cui fu fermo avversario e irriducibile oppositore in Senato. Per tale motivo, all'indomani della liberazione di Roma e del ritorno del Re e del Governo nella capitale, il 20 luglio 1944 fu nominato Presidente del Senato, carica dalla quale si dimise il 25 giugno 1946, in seguito ai risultati del referendum istituzionale e all'elezione dell'Assemblea Costituente: fu quindi l'ultimo presidente del Senato del Regno.\nDal settembre 1945 al giugno 1946 fu inoltre membro della Consulta nazionale.\nDal 1948 fece parte di diritto del primo Senato della Repubblica, secondo quanto disposto dalla III disposizione transitoria della Costituzione repubblicana.\nIn quanto zio del celebre scrittore, alla morte di quest'ultimo (avvenuta il 23 luglio 1957) Pietro gli successe nei titoli nobiliari dei Tomasi: fu, da questo giorno fino alla morte, 13\u00ba duca di Palma, 12\u00ba principe di Lampedusa, barone di Montechiaro, barone della Torretta e Grande di Spagna di 1\u00aa classe (il titolo di marchese della Torretta \u00e8 da ritenersi di cortesia).\nAlla morte di Pietro, che non aveva figli, erano ancora in vita solo tre suoi cugini primi: Giuseppe Garofalo Tomasi (Palermo 1885\u00a0\u2013 Genova 1968), figlio di Maria Antonia, parente maschio prossimo che per il diritto borbonico avrebbe ereditato i titoli, e le sorelle Giovanna e Maria Carolina, figlie di Chiara. Oggi \u00e8 vivente il nipote di Giuseppe, Aurelio Di Rella Tomasi di Lampedusa (Genova 1941) avvocato in Genova, sposato con tre figli, che per il diritto borbonico sarebbe il titolare dei titoli."}
{"id": "122167", "revid": "1839090", "url": "https://it.wikipedia.org/wiki?curid=122167", "title": "Luigi des Ambrois de Nevache", "text": "Biografia.\nNato da una famiglia originaria di Bardonecchia, poco dopo avere conseguito la laurea in Giurisprudenza entr\u00f2 nei ranghi della carriera giudiziaria e nel 1834 divenne sostituto procuratore del Re. Nel 1841 pass\u00f2 all'intendenza generale con l'incarico direttivo della divisione di Nizza e, notato per le sue doti di amministratore, venne nominato ministro, prima all'Interno dal 9 ottobre al 7 dicembre 1847, ed in seguito ai Lavori Pubblici (Governo Balbo). Durante il suo mandato fu un attivo sostenitore e promotore della realizzazione del Traforo ferroviario del Frejus. Fu, assieme a Giacinto Borrelli ed a Cesare Alfieri di Sostegno, uno dei redattori principali dello Statuto Albertino e si occup\u00f2 della stesura della legge elettorale per la Camera dei deputati.\nDurante la Prima guerra d'Indipendenza partecip\u00f2 alla battaglia di Custoza e subito dopo si ritir\u00f2 per breve tempo a vita privata. Solo dopo le dimissioni del Gabriele de Launay torn\u00f2 sulla scena politica come consigliere del nuovo re Vittorio Emanuele II. In questo ruolo facilit\u00f2 la conclusione del periodo di transizione fra l'egemonia della vecchia classe politica prestatutaria e quella risorgimentale, convincendo il nuovo sovrano ad affidare gli affari di stato ai rappresentanti di quest'ultima.\nEletto deputato per il collegio di Susa nella I e nella II Legislatura, il 18 dicembre 1849 fu nominato senatore. Verso la fine del 1850 gli fu affidata il compito di presiedere il Consiglio di Stato, a cui sarebbe poi tornato una volta deciso il ritiro dalla politica attiva. Uomo dal carattere equilibrato e prudente, ma fermo ed anche molto pratico, si distinse soprattutto nella qualit\u00e0 di mediatore fra il Senato ed il Governo, in occasione dei innumerevoli conflitti sulle tante riforme patrocinate dal gabinetto Cavour.\nIn particolare, nel 1855 riusc\u00ec a sanare il dissidio sorto in merito alla legge sulle congregazioni religiose, poi approvata nella forma contenente le correzioni da lui proposte. Nel 1859 fu inviato a Zurigo durante le trattative di pace fra Austria e Francia e, nel novembre, nominato Ambasciatore a Parigi in un momento molto delicato nel quale si pensava di risolvere le questioni italiane tramite un congresso. Di simpatie cavouriane non manc\u00f2 di scontrarsi duramente in parlamento col Cavour stesso per scongiurare la cessione di Nizza e Savoia alla Francia che riteneva ingiusta ed irragionevole.\nNel 1862 fu fatto Cavaliere dell'Ordine dell'Annunziata e nel 1865 fu posto al vertice del Consiglio del contenzioso diplomatico. Il 15 novembre 1874 assunse l'incarico di Presidente del Senato del Regno d'Italia, ma solo fino al 3 dicembre dello stesso anno.\nIncarichi di Governo.\nRegno di Sardegna ante 4 marzo 1848:"}
{"id": "122169", "revid": "2143456", "url": "https://it.wikipedia.org/wiki?curid=122169", "title": "Federigo Sclopis di Salerano", "text": "Biografia.\nNacque dal conte Alessandro, sindaco di Torino, e della nobile Gabriella Peyretti di Condove. La notevole cultura del padre e l'apertura del salotto a letterati e scienziati da parte della madre crearono un ambiente molto favorevole all'educazione del figlio, che pot\u00e9 giovarsi delle lezioni di Carlo Boucheron e Amedeo Peyron. A vent'anni si laure\u00f2 in Giurisprudenza all'Universit\u00e0 degli Studi di Torino, due anni dopo fu aggregato a quella facolt\u00e0 e fu subito chiamato da Prospero Balbo fra i collaboratori diretti della Segreteria degli Interni. Magistrato dal 1822, divenne membro del Senato di Piemonte il 28 febbraio 1829, avvocato generale presso il Senato di Piemonte dal 1844 al 1847 e Primo presidente onorario del Magistrato d'appello di Piemonte nel 1847.\nCome giurista ebbe un ruolo di rilievo nella redazione dello Statuto Albertino, stilando il preambolo. Il 16 marzo 1848 fu chiamato ad essere nel Governo Balbo Ministero di grazia e giustizia e affari ecclesiastici fino al 27 luglio dello stesso anno. Sempre nel 1848, il 27 aprile divenne deputato del Parlamento di Sardegna per il IV collegio di Torino. Dopo un anno, il 10 luglio 1849 fu nominato membro del Senato Subalpino. Nel Senato del Regno (Italia) ricopr\u00ec l'incarico di vicepresidente nel 1861 e di Presidente dal 25 maggio 1863 al 24 ottobre 1864, dimettendosi al trasferimento delle Camere alla nuova capitale, Firenze. Fu anche consigliere provinciale e consigliere comunale di Torino.\nDal 1870 al 1872 fu presidente dell'arbitrato tra il Regno Unito e gli Stati Uniti detto \"Alabama claims\" che port\u00f2 al Trattato di Washington, riguardante la posizione del primo durante la guerra di secessione, guidando con successo il primo tentativo di risoluzione arbitrale delle vertenze internazionali. Fu un ruolo di grande prestigio per la sua persona e per il Regno d'Italia, nato da un solo decennio, che apr\u00ec la prassi giuridica oggi raccolta dai tribunali internazionali.\nInoltre ebbe i seguenti cariche e titoli: vicepresidente della Commissione superiore di statistica; membro della Commissione superiore di liquidazione, della direzione dell'Opera pia ed Ospedale San Luigi Gonzaga di Torino; professore emerito della Facolt\u00e0 di Giusprudenza dell'Universit\u00e0 di Torino; ministro di Stato; vicepresidente del Consiglio superiore della Pubblica Istruzione, della Giunta permanente del Consiglio superiore della Pubblica Istruzione e del Comitato per l'istruzione universitaria; presidente del Contenzioso diplomatico. Fu socio residente, vicepresidente e presidente dell'Accademia delle Scienze di Torino (1\u00ba maggio 1864-8 marzo 1878); socio dell'Accademia di scienze, lettere ed arti di Modena, della Societ\u00e0 Reale di Napoli e della Societ\u00e0 di agricoltura, industria e commercio di Torino; membro onorario dell'Istituto lombardo di scienze e lettere di Milano; socio nazionale dell'Accademia dei Lincei di Roma; socio onorario nazionale della Deputazione di Storia Patria per le Venezie; membro residente, vicepresidente e presidente della Deputazione subalpina di storia patria di Torino; presidente della Deputazione di storia patria per le antiche province di Lombardia; socio della Deputazione di storia patria per le province di Romagna; membro della Societ\u00e0 ligure di storia patria, membro aggregato della Societ\u00e0 accademica di Savoia, poi Accademia di Savoia; membro onorario emerito dell'Accademia di agricoltura di Torino e membro della Societ\u00e0 siciliana di storia patria.\nPoco prima di morire, nel gennaio 1878 scrisse una lettera all'umbro Paolano Manassei in favore della partecipazione elettorale dei cattolici a sostegno di un partito conservatore nazionale .\n\u00c8 sepolto nel Cimitero monumentale di Torino.\nIncarichi di governo.\nRegno di Sardegna:\nOpere.\nL'elenco dei moltissimi scritti storici e giuridici di Sclopis fu raccolto da Antonio Manno, \"Catalogo dei libri a stampa di Federigo Sclopis\", Stamperia reale di G. B. Paravia e C., Torino 1884, 43 p."}
{"id": "122171", "revid": "125998499", "url": "https://it.wikipedia.org/wiki?curid=122171", "title": "Senato della Repubblica", "text": "Il Senato della Repubblica (spesso abbreviato semplicemente in Senato), nel sistema politico italiano, \u00e8 un'assemblea legislativa che \u2013 unitamente alla Camera dei deputati \u2013 costituisce il Parlamento italiano. I due rami del Parlamento (o Camere) si rapportano secondo un sistema bicamerale perfetto, cio\u00e8 svolgono in pari grado le stesse funzioni, anche se separatamente.\nLa Costituzione italiana, in seguito alla riforma costituzionale del 1963, stabiliva che il numero dei membri elettivi del Senato della Repubblica fosse di 315, di cui, dopo la riforma costituzionale del 2001, 6 in rappresentanza degli italiani residenti all'estero; con la riforma costituzionale del 2020, per\u00f2, tale numero \u00e8 stato ridotto a 200, di cui 4 eletti nella circoscrizione Estero. Il mandato elettorale dei senatori elettivi coincide con la legislatura e dura pertanto 5 anni, salvo dimissioni anticipate del senatore o scioglimento anticipato delle Camere da parte del Presidente della Repubblica, sentita l'opinione dei loro presidenti.\nIn aggiunta ai senatori elettivi, fanno parte del Senato come senatori a vita gli ex Presidenti della Repubblica, di diritto e salvo rinunzia, e anche fino a cinque senatori di nomina presidenziale, ossia nominati autonomamente dal Presidente della Repubblica per altissimi meriti in campo sociale, scientifico, artistico e letterario. Dal 19 gennaio 2018 i senatori a vita in carica sono sei, uno di diritto e cinque di nomina presidenziale, cosicch\u00e9 il plenum dell'assemblea \u00e8 pari attualmente a 321 membri.\nSede.\nLa sede del Senato della Repubblica \u00e8 Palazzo Madama, a Roma, dove si riunisce sin dalla sua nascita (1948). La stessa sede aveva ospitato il Senato del Regno fin dal 1871, poco dopo lo spostamento della capitale del Regno d'Italia a Roma; sedi precedenti del Senato del Regno furono Palazzo Madama a Torino (1861-1865) e la Galleria degli Uffizi, nell'area ove sorgeva il Teatro Mediceo a Firenze (1865-1871).\nSistema di elezione.\nFatti salvi i senatori a vita, i 200 componenti del Senato della Repubblica sono eletti a suffragio universale e diretto. L'elettorato attivo, ossia la possibilit\u00e0 di votare, \u00e8 riconosciuto agli elettori che abbiano compiuto la maggiore et\u00e0 (fino all'entrata in vigore della legge costituzionale 1/2021 era necessario aver compiuto 25 anni di et\u00e0), quello passivo, ossia la possibilit\u00e0 di essere eletti, agli elettori che abbiano compiuto quarant'anni.\nL'articolo 57 della Costituzione stabilisce che l'elezione dei senatori avviene su base regionale in proporzione alla popolazione residente, ma riserva in ogni caso un seggio alla Valle d'Aosta, due al Molise e almeno sette (tre dalla XIX legislatura) a ciascuna altra regione. Ci\u00f2 determina alcune differenze fra il sistema elettorale vigente per il Senato e quello applicato alle elezioni della Camera dei Deputati.\nDal 1948 al 1993 per l'elezione dei senatori \u00e8 stata in vigore una legge elettorale proporzionale di collegio: ciascuna regione era ripartita in collegi uninominali, nei quali concorreva un solo candidato per lista. Salvo casi eccezionali di candidati che avessero raggiunto il 65% dei voti, i seggi spettanti a ciascuna regione venivano attribuiti alle liste in proporzione ai voti ricevuti; nell'ambito di ciascuna lista risultavano eletti i candidati che, nel proprio collegio, avessero ottenuto le percentuali pi\u00f9 elevate rispetto agli altri candidati della medesima lista negli altri collegi.\nDal 1993 e sino al 2005 l'elezione dei senatori \u00e8 avvenuta in base a un sistema misto, regolato dalla legge Mattarella: tre quarti dei senatori erano eletti in collegi uninominali con sistema maggioritario. I seggi restanti venivano attribuiti alle liste in proporzione ai voti complessivamente ricevuti nella circoscrizione regionale, scorporando tuttavia i voti presi dai vincitori di collegio. Per la parte proporzionale, gli eletti nell'ambito di ciascuna lista venivano individuati tra i candidati sconfitti nei collegi uninominali che avessero ottenuto le percentuali pi\u00f9 alte, secondo un sistema analogo a quello precedentemente in vigore.\nNel 2005 la legge Calderoli ha riformato le modalit\u00e0 di elezione dei senatori introducendo un sistema proporzionale con premio di maggioranza. In ciascuna regione, di norma almeno il 60% dei seggi spettanti era attribuito alla coalizione di liste che avesse preso pi\u00f9 voti, e i seggi restanti ripartiti tra le altre coalizioni in proporzione ai voti presi. Nell'ambito di ciascuna lista risultavano eletti i candidati secondo l'ordine di lista, senza voto di preferenza. Apposite soglie di sbarramento escludevano dalla ripartizione dei seggi le liste con risultati elettorali modesti. La prima adozione della legge Calderoli \u00e8 coincisa con quella della riforma costituzione del 2001 che ha riservato sei seggi agli italiani residenti all'estero.\nDopo la pronuncia di parziale incostituzionalit\u00e0 della legge Calderoli, dal 2017 \u00e8 in vigore un nuovo sistema elettorale di tipo misto a prevalenza proporzionale: 116 senatori sono eletti con un sistema maggioritario nell'ambito di altrettanti collegi uninominali e 193 con un sistema proporzionale su base regionale. La soglia di sbarramento, determinata tuttavia su base nazionale, esclude dalla ripartizione dei seggi le liste che ottengano meno del 3% dei voti validi. Non \u00e8 ammesso il voto di preferenza, cosicch\u00e9 i candidati sono eletti semplicemente secondo l'ordine con il quale compaiono nella lista, n\u00e9 il voto disgiunto, che invalida la scheda elettorale.\nSenatori a vita.\nPer il primo comma dell'articolo 59 della Costituzione, diventano senatori di diritto e a vita i presidenti della Repubblica al termine del mandato e salvo rinuncia.\nInoltre, il secondo comma dello stesso articolo (modificato dalla Legge Costituzionale 1/2020) attribuisce al presidente della Repubblica la facolt\u00e0 di nominare senatori a vita cittadini che abbiano reso lustro alla nazione per altissimi meriti nei campi sociale, scientifico, artistico e letterario e stabilisce che il numero dei senatori a vita di nomina presidenziale contemporaneamente in carica non pu\u00f2 mai essere superiore a cinque.\nOrgani parlamentari.\nPresidente.\nIl Senato \u00e8 presieduto dal suo Presidente, che lo rappresenta e adempie al compito di assolvere al suo corretto funzionamento regolando l'attivit\u00e0 di tutti i suoi organi, attraverso l'applicazione delle norme costituzionali, del regolamento e della consuetudine parlamentare. In particolare, regola il dibattito nell'aula.\nQuella di Presidente del Senato \u00e8 la seconda carica della Repubblica per rilievo istituzionale. Segue cio\u00e8 il solo Presidente della Repubblica (e precede il Presidente della Camera, il presidente del Consiglio e il presidente della Corte Costituzionale). In base all'articolo 86 della Costituzione, il Presidente del Senato esercita anche le funzioni di presidente supplente in sostituzione del Capo dello Stato in ogni caso in cui questi non possa svolgerle.\nElezione del Presidente.\nAll'apertura di una nuova legislatura il Senato \u00e8 presieduto dal componente anagraficamente pi\u00f9 anziano che, coadiuvato con funzione di segretari dai sei senatori pi\u00f9 giovani, dirige i lavori sino all'elezione del nuovo presidente.\nL'elezione avviene a scrutinio segreto e pu\u00f2 richiedere sino a quattro votazioni. Nella prima, il quorum richiesto per l'elezione \u00e8 la maggioranza assoluta dei componenti del Senato (ossia pi\u00f9 della met\u00e0 dei suoi componenti, contando i 315 senatori elettivi e gli eventuali senatori a vita). Se necessario si procede a una seconda votazione con le medesime modalit\u00e0 della prima. Nell'eventuale terza votazione, che viene effettuata il giorno successivo, \u00e8 richiesta la sola maggioranza semplice, calcolata in base ai presenti e conteggiando anche le schede bianche. Qualora non si riesca ancora a eleggere il presidente, si procede alla quarta e ultima votazione, di ballottaggio tra i due senatori pi\u00f9 votati nel corso della terza: \u00e8 eletto presidente chi riceve la maggioranza relativa dei voti; in caso di parit\u00e0, prevale il pi\u00f9 anziano anagraficamente.\nConsiglio di presidenza.\nNella seduta successiva a quella dedicata all\u2019elezione del Presidente, l\u2019Assemblea procede all\u2019elezione del Consiglio di Presidenza che costituisce il vertice amministrativo del Senato della Repubblica.\nEssa \u00e8 presieduta dal Presidente del Senato, ed \u00e8 composto da:\nLa composizione \u00e8 fatta in modo di garantire la presenza di tutti i Gruppi parlamentari, compreso il Gruppo misto, e il rispetto dell'equilibrio tra maggioranza e opposizione.\nIl Consiglio di Presidenza si avvale normalmente dell'attivit\u00e0 istruttoria e propositiva del Collegio dei Questori, approva il progetto di bilancio del Senato, le variazioni degli stanziamenti e il conto consuntivo; approva il Regolamento dell'Archivio storico e della Biblioteca; delibera le sanzioni nei confronti dei Senatori; nomina il Segretario generale e i vice Segretari generali, su proposta del Presidente; vara i Regolamenti interni e adotta i provvedimenti relativi al personale nei casi previsti; esamina tutte le questioni che gli siano sottoposte dal Presidente.\nIl Consiglio di Presidenza rimane in carica per l'intera legislatura fino alla prima riunione della successiva legislatura.\nVicepresidenti.\nI quattro Vice Presidenti sostituiscono a rotazione il Presidente nella direzione dei dibattiti e nelle mansioni di rappresentanza del Senato nelle cerimonie pubbliche.\nCollegio dei questori.\nI tre senatori Questori sovrintendono collegialmente al buon andamento dell'Amministrazione, al cerimoniale, al mantenimento dell'ordine, alla sicurezza delle sedi del Senato e al bilancio del Senato, secondo le disposizioni del presidente.\nI tre senatori Questori, secondo le disposizioni del Presidente, provvedono alla sicurezza delle sedi del Senato, ai servizi del Senato e al cerimoniale; predispongono il progetto di bilancio e il conto consuntivo del Senato; provvedono, anche singolarmente nei casi previsti dai regolamenti interni dell'Amministrazione interna, alla gestione dei fondi a disposizione del Senato\nLe materie attribuite alla competenza collegiale dei Questori sono discusse in sede di Collegio, una volta alla settimana di regola. Di ogni seduta viene redatto un verbale.\nIl Collegio si avvale di una segreteria alla quale sovrintende il Segretario Generale coadiuvato da un consigliere parlamentare.\nLa segreteria del Collegio riceve le proposte di autorizzazione di spesa e gli altri atti che debbono essere sottoposti al Collegio, provvede anche a dare comunicazione delle delibere adottate ai servizi proponenti e al Servizio di ragioneria.\nSegretari.\nGli otto senatori Segretari coadiuvano il Presidente nei lavori dell\u2019Assemblea dando lettura dei testi legislativi e di altri documenti che debbano essere comunicati all\u2019Aula, facendo l\u2019appello nominale, verificando i risultati delle votazioni e curando la redazione del verbale delle sedute pubbliche. Il loro numero pu\u00f2 essere aumentato nei casi previsti dal Regolamento interno.\nSegretario generale.\nLa figura del Segretario Generale, \u00e8 prevista dall'art. 166 del Regolamento interno del Senato, ove si legge: \"Gli uffici del Senato dipendono dal Segretario generale, che ne risponde al Presidente\".\nSu proposta del Presidente del Senato, il Consiglio di presidenza nomina il Segretario generale, responsabile del segretariato generale dal quale dipendono l'amministrazione, gli uffici e i servizi del Senato.\nIl Testo Unico delle norme regolamentari dell'Amministrazione ne precisa le funzioni: \"Il Segretario Generale \u00e8 il capo dell'Amministrazione; ne dirige l'attivit\u00e0 e ne risponde al Presidente. Cura, secondo i principi di cui all'articolo 1, la realizzazione degli indirizzi stabiliti dai competenti organi del Senato ed emana le necessarie direttive\". Inoltre, \"sottopone alla firma del Presidente i decreti e tutti gli atti di competenza del Presidente stesso e vi appone, quando occorre, la propria firma; sovrintende alla conservazione degli atti e dei documenti del Senato. Riceve le proclamazioni, fatte dagli Uffici elettorali, dei Senatori eletti, coi documenti, le proteste ed i reclami relativi, nonch\u00e9 i documenti riguardanti la nomina dei Senatori non elettivi.\"\nIl segretariato generale \u00e8 organizzato nei seguenti uffici:\nL'attuale Segretario generale del Senato, in carica dal 9 febbraio 2011, \u00e8 Elisabetta Serafin, prima donna a ricoprire tale incarico nella storia politica italiana.\nConferenza dei Presidenti dei gruppi parlamentari.\nLa Conferenza dei Presidenti dei Gruppi parlamentari \u00e8 presieduta dal presidente del Senato, con la presenza dei Vice Presidenti del Senato, ed \u00e8 composta dai presidenti dei gruppi parlamentari. Il governo \u00e8 sempre informato delle riunioni della Conferenza per farvi intervenire un proprio rappresentante (art. 53, comma 3, del Regolamento interno). Ad essa compete la programmazione dei lavori (art. 53, comma 1).\nIl Presidente del Senato sottopone alla Conferenza il programma e il calendario dei lavori dell'Assemblea. Questo reca il numero e la data delle singole sedute, con l'indicazione degli argomenti da trattare (art. 55, comma 2).\nPer l'organizzazione della discussione degli argomenti iscritti nel calendario, la Conferenza pu\u00f2 determinare il tempo complessivo da riservare a ciascun Gruppo e stabilire la data per la votazione finale (art. 55, comma 5).\nGruppi parlamentari.\nI senatori si organizzano in gruppi parlamentari a seconda dello schieramento politico di appartenenza. \u00c8 previsto un gruppo misto per quei senatori le cui formazioni non raggiungono la consistenza di almeno 10 membri e per i senatori non iscritti ad alcuna componente. I senatori rappresentanti le minoranze linguistiche possono costituire un Gruppo composto da almeno cinque iscritti. I senatori a vita, nell'autonomia della loro legittimazione, possono non entrare a far parte di alcun Gruppo.\nAssemblea.\nL'Assemblea \u00e8 costituita da tutti i senatori riuniti in seduta a Palazzo Madama, che organizzano il proprio lavoro secondo un calendario costituito da ordini del giorno.\nCommissioni parlamentari.\nLa commissione parlamentare \u00e8 un organo collegiale costituito dai senatori previsto dall'articolo 72 della Costituzione, al quale vengono assegnati i disegni di legge prima che essi vengano discussi in sede parlamentare.\nAttualmente (XVIII Legislatura) operano le seguenti commissioni permanenti:\nle seguenti commissioni speciali:\nle seguenti commissioni di inchiesta monocamerali:\nCommissioni bicamerali.\nLe Commissioni bicamerali sono commissioni parlamentari previste dalla legge e composte collegialmente da Senatori e da Deputati, nel rispetto del principio di proporzionalit\u00e0; se previsto dalla legge, vi deve essere assicurata anche la rappresentanza di tutti i gruppi parlamentari. Vengono costituite solo quando sia necessario discutere un preciso tema di rilevante importanza.\nSi possono distinguere in:\nGiunte.\nA differenza delle commissioni parlamentari, le giunte non svolgono attivit\u00e0 legislativa, n\u00e9 attivit\u00e0 di indirizzo e controllo sul Governo; esse svolgono la funzione di consulenza tecnico-giuridica. I componenti delle giunte sono nominati dal Presidente del Senato. Il criterio con cui vengono scelti i componenti non \u00e8 quello della proporzionalit\u00e0 rispetto ai gruppi parlamentari, ma della rappresentativit\u00e0, oltre che quello della competenza. Esse ricoprono un fondamentale ruolo di garanzia istituzionale.\nEsistono tre giunte:\nProposte di modifica della composizione e delle funzioni del Senato.\nNel 2014 fu avviato l'iter di revisione costituzionale del governo Renzi, che prevedeva una modifica all'attuale bicameralismo paritario sui poteri del Senato, sulle modalit\u00e0 di elezione riducendo i membri a 100, sulla riduzione a sette anni della carica a senatore a persone nominate dal Presidente della Repubblica (eccetto che per gli ex presidenti della Repubblica). Tuttavia la proposta di riforma fu bocciata nel referendum del 4 dicembre 2016.\nRiduzione del numero complessivo dei parlamentari.\nL\u201911 luglio 2019 il Senato e l\u20198 ottobre successivo la Camera hanno approvato la proposta di legge costituzionale recante \"Modifiche agli articoli 56, 57 e 59 della Costituzione in materia di riduzione del numero dei parlamentari\".\nNon avendo ricevuto in seconda deliberazione la maggioranza dei due terzi, \u00e8 stato possibile che la legge fosse sottoposta ad approvazione mediante referendum costituzionale confermativo, richiesto infatti l'11 gennaio 2020 tramite quesito depositato in Cassazione da 71 senatori e deliberato il 23 gennaio successivo.\nIl voto, originariamente previsto per il , ha sub\u00ecto un rinvio al 20-21 settembre 2020 a causa delle misure di confinamento collegate alla pandemia di COVID-19. La riforma sottoposta a referendum \u00e8 stata approvata con il 69,96% dei voti ed \u00e8 divenuta legge costituzionale n. 1/2020.\nA seguito dell'avvenuta approvazione per via referendaria della legge, a partire dalla XIX legislatura il numero dei senatori elettivi passer\u00e0 da 315 a 200, di cui 4 eletti nella circoscrizione Estero."}
{"id": "122175", "revid": "1534511", "url": "https://it.wikipedia.org/wiki?curid=122175", "title": "Isospin debole", "text": "L'isospin debole \u00e8 il correlativo dell'isospin applicato all'interazione debole. Ha generalmente come simbolo \"T\" oppure \"IW\".\nCos\u00ec come l'isospin crea multipletti adronici le cui particelle sono indistinguibili dal punto di vista dell'interazione forte, tutti i fermioni elementari (compresi i leptoni, per i quali, non risentendo dell'interazione forte, non \u00e8 definito l'isospin) possiedono un isospin debole, potendo essere raggruppati in multipletti che si comportano allo stesso modo sotto azione dell'interazione debole. Per esempio il decadimento di un quark di tipo up (\"u\", \"c\", \"t\") d\u00e0 sempre origine ad un quark di tipo down (\"d\", \"s\", \"b\") e viceversa. D'altra parte un quark non decade mai in un altro dello stesso tipo. Talvolta qualcosa di simile capita coi leptoni, che vengono suddivisi in due gruppi: leptoni carichi e neutrini.\nVale anche la legge di conservazione dell'isospin debole: tutte le interazioni deboli devono conservare l'isospin debole.\nRelazione con la chiralit\u00e0.\nI fermioni fondamentali con chiralit\u00e0 negativa o sinistrorsa, possono essere raggruppati in coppie di particelle che si comportano allo stesso modo sotto interazione debole e differiscono da altre coppie per le loro masse (cio\u00e8 appartengono a differenti generazioni di materia). Ci\u00f2 significa che tutti i fermioni fondamentali (in pratica tutti i fermioni), hanno isospin debole \"T\" = 1/2. \nCome nel caso dell'isospin, i membri di coppie uguali vengono distinti in base alla terza componente di isospin debole (\"Tz\"). I fermioni tipo \"u\" (quark \"u\", \"c\", \"t\" e i neutrini) hanno \"Tz\" = +1/2, mentre i fermioni tipo \"d\" (quark \"d\", \"s\", \"b\" e i leptoni carichi) hanno \"Tz\" = \u22121/2. \nI Fermioni con chiralit\u00e0 positiva o destrorsa hanno \"T\"\u00a0=\u00a00 e formano singoletti che non sono soggetti all'interazione debole.\nLa carica elettrica \"Q\" \u00e8 correlata con l'isospin debole \"T\"3 e con l'ipercarica debole \"Y\"W dalla relazione:\nIsospin debole e bosoni W.\nLa simmetria associata allo spin \u00e8 SU(2). Ci\u00f2 richiede che i bosoni di gauge si trasformino attraverso cariche di isospin debole: i bosoni \"W\"+, \"W\"\u2212 e \"W\"0. Questo comporta che i bosoni \"W\" hanno un \"T\" = 1, con tre differenti valori di \"Tz\"."}
{"id": "122176", "revid": "63756", "url": "https://it.wikipedia.org/wiki?curid=122176", "title": "RTTI", "text": "La RTTI (RunTime Type Information o RunTime Type Identification) consente ai programmi che manipolano puntatori e riferimenti ad oggetti di una classe base, di determinare il tipo dell'oggetto durante l'esecuzione invece che solo al momento della compilazione.\nQuesta caratteristica \u00e8 utile nei programmi in cui si ha l'esigenza di aggiungere una qualche funzione virtuale ad una gerarchia di classi, ma non si ha accesso al codice sorgente di queste classi. Infatti, l'aggiunta di questa funzione personale comporta la ricompilazione di tutte le funzioni membro che ne fanno uso. Questo \u00e8 particolarmente vero per le librerie realizzate da terze parti: si hanno a disposizione soltanto i file header e la versione gi\u00e0 compilata, ma non il codice sorgente. In questa situazione non \u00e8 possibile effettuare la ricompilazione.\nPer i dettagli su come gestire questa caratteristica si rimanda alla documentazione del proprio linguaggio di programmazione.\nRTTI, come termine \u00e8 tipicamente utilizzato in relazione al C++. Per far s\u00ec che le operazioni che coinvolgono il codice_1, l'operatore codice_2 o le eccezioni funzionino in C++, l'RTTI deve essere abilitato.\nEsempio in C++.\n/*\n * Un puntatore ad una classe base pu\u00f2 puntare a oggetti di ogni classe che sia\n * derivata da essa.\n * L'RTTI \u00e8 utile per identificare quale tipo di (classe derivata) oggetto sia\n * puntato da un puntatore di classe base.\n \nclass abc // classe base\npublic:\n virtual void hello() \n std::cout \u00ab \"in abc\";\n};\nclass xyz : public abc\n public:\n void hello() \n std::cout \u00ab \"in xyz\";\n};\nint main()\n abc *abc_pointer = new xyz();\n xyz *xyz_pointer;\n // per capire se abc sta puntando al tipo xyz dell'oggetto\n xyz_pointer = dynamic_cast&lt;xyz*&gt;(abc_pointer);\n if (xyz_pointer != nullptr) {\n std::cout \u00ab \"il puntatore abc sta puntando ad un oggetto di tipo xyz\"; // identificato\n } else {\n std::cout \u00ab \"il puntatore abc NON sta puntando ad un oggetto di tipo xyz\";\n return 0;\nUn esempio in cui l'RTTI \u00e8 utilizzato \u00e8 illustrato qui sotto:\nclass base {\nclass derivata : public base {\n public:\n int compara (derivata &amp;ref);\nint mio_metodo_di_comparazione_per_un_sort_generico (base &amp;ref1, base &amp;ref2)\n derivata &amp; d = dynamic_cast&lt;derivata &amp;&gt;(ref1); // rtti usato qui\n // RTTI fa lanciare al processo una bad_cast exception\n // se il cast non ha successo\n return d.compara (dynamic_cast&lt;derivata &amp;&gt;(ref2));"}
{"id": "122178", "revid": "3358", "url": "https://it.wikipedia.org/wiki?curid=122178", "title": "Psicolinguistica", "text": "La psicolinguistica o psicologia del linguaggio pu\u00f2 essere definita come lo studio dei fattori psicologici e neurobiologici che stanno alla base dell'acquisizione, della comprensione e dell'utilizzo del linguaggio negli esseri umani. \u00c8 un campo di studio interdisciplinare, che si avvale dell'apporto di differenti discipline come la neuropsicologia, la psicologia cognitiva, la linguistica ed in generale delle scienze cognitive.\nObiettivi.\nLa psicolinguistica si occupa principalmente dei processi computazionali messi in atto dal cervello per comprendere e produrre il linguaggio. Pur condividendo alcune nozioni ed alcuni livelli di analisi propri della linguistica, si distingue da quest'ultima in quanto tenta di definire teorie sull'architettura funzionale dei processi implicati nell'utilizzo del linguaggio, indagando come il linguaggio \u00e8 rappresentato e processato a livello cognitivo e cercando di localizzarlo anatomicamente.\nQuesto scopo viene raggiunto studiando ed investigando i diversi livelli che costituiscono la capacit\u00e0 unitaria di utilizzare il linguaggio: la fonologia, la morfologia, la sintassi, la semantica e la pragmatica.\nPer fare un esempio, il modello cognitivo di Levelt descrive la produzione linguistica dalle fasi della concettualizzazione fino al momento della realizzazione fonetico-articolatoria dei suoni linguistici.\nAltre aree di ricerche si rivolgono all'acquisizione della prima e della seconda lingua nei bambini.\nOltre allo studio dell'architettura anatomo-funzionale dei processi del linguaggio in soggetti sani, la psicolinguistica studia anche i processi linguistici danneggiati, in soggetti con patologie evolutive (come la dislessia), o che hanno sviluppato patologie del linguaggio seguenti a lesioni di varia natura: ictus, patologie tumorali, traumatismi cranici o malattie neurodegenerative come le demenze.\nMetodologia.\nLa psicolinguistica applica il metodo scientifico ed utilizza differenti metodologie per raccogliere i dati sperimentali; i metodi spaziano dall'osservazione del comportamento (ovvero l'osservazione degli errori linguistici commessi dai parlanti), alle misure comportamentali (come la misurazione dei tempi di reazione in compiti linguistici come la decisione lessicale - ovvero decidere se una parola presentata dallo sperimentatore appartiene o meno alla lingua del soggetto sperimentale), alle misure di tipo psico-neurofisiologico come i metodi elettrofisiologici o le tecniche di neuro-imaging (movimenti oculari, elettroencefalografia, risonanza magnetica funzionale, tomografia ad emissione di positroni) in cui si misurano le reazioni fisiologiche che hanno luogo nel cervello durante l'esecuzione stessa di compiti di natura linguistica.\nApplicazioni.\nI risultati ottenuti nello studio delle patologie del linguaggio e delle afasie sono utili per definire sempre migliori tecniche di riabilitazione cognitiva delle afasie, delle patologie evolutive o delle malattie neurodegenerativel che colpiscono il linguaggio; questi risultati possono essere applicati in campi come la neuropsicologia clinica o la logopedia, all'interno di programmi riabilitativi in uso nelle strutture ospedaliere e nei centri di riabilitazione, oppure possono consentire di giungere ad una pi\u00f9 compiuta comprensione dei processi linguistici nei soggetti normali.\nI dati e le teorie elaborate sulla computazione cerebrale del linguaggio possono essere applicati in molti modi differenti: ad esempio, la comprensione dell'organizzazione anatomofunzionale del linguaggio negli esseri umani pu\u00f2 avere finalit\u00e0 didattiche, ovvero migliorare le tecniche di insegnamento della prima lingua o seconda lingua nei programmi scolastici.\nInoltre la ricerca scientifica sull'organizzazione anatomo-funzionale del linguaggio nel cervello degli esseri umani pu\u00f2 avere la finalit\u00e0 di giungere ad una migliore comprensione del funzionamento del cervello e della mente, e nello studio delle relazioni stesse tra mente e cervello, costituendo quindi un campo di ricerca in grado di unificare le scienze biologiche con le scienze comportamentali."}
{"id": "122180", "revid": "1305772", "url": "https://it.wikipedia.org/wiki?curid=122180", "title": "The Number of the Beast", "text": "The Number of the Beast \u00e8 il terzo album in studio del gruppo musicale britannico Iron Maiden, pubblicato il 22 marzo 1982 dalla EMI.\n\u00c8 il primo album inciso con il nuovo cantante Bruce Dickinson (in sostituzione di Paul Di'Anno), nonch\u00e9 il primo lavoro del gruppo a raggiungere la vetta della classifica britannica. L'album risulta il maggior successo commerciale del gruppo, con oltre 14 milioni di copie vendute nel mondo.\nNel giugno del 2017 la rivista \"Rolling Stone\" ha collocato l'album alla quarta posizione dei 100 migliori album metal di tutti i tempi.\nDescrizione.\nRispetto ai precedenti \"Iron Maiden\" (1980) e \"Killers\" (1981), \"The Number of the Beast\" \u00e8 caratterizzato da sonorit\u00e0 pi\u00f9 heavy e mette a nudo tutta la creativit\u00e0 dei singoli componenti del gruppo. Melodie e assoli di chitarra sono di primissimo ordine, la coordinazione tra i membri durante le esecuzioni \u00e8 ottima e evidenzia subito una grande intesa col nuovo cantante Bruce Dickinson, che mostra in tutte le canzoni la pienezza e la costanza della sua voce invidiabile per qualsiasi cantante rock.\nI brani.\nNel 1995 la EMI ha ripubblicato tutti gli album della band inserendo in tutti un secondo CD con le tracce provenienti dai singoli: in questo caso il CD bonus contiene i brani provenienti dai singoli \"Run to the Hills\" e \"The Number of the Beast\".\nNell'edizione rimasterizzata pubblicata nel 1998 \u00e8 stata aggiunta come ottava traccia il brano \"Total Eclipse\", originariamente disponibile nel CD bonus dell'edizione del 1995."}
{"id": "122182", "revid": "767487", "url": "https://it.wikipedia.org/wiki?curid=122182", "title": "Underground (film 1995)", "text": "Underground (in serbo \"Podzemlje\", in alfabeto cirillico serbo \"\u041f\u043e\u0434\u0437\u0435\u043c\u0459\u0435\"; ) \u00e8 un film del 1995 diretto da Emir Kusturica, vincitore della Palma d'oro al Festival di Cannes.\nTrama.\nAmbientato nella Jugoslavia immersa nella seconda guerra mondiale, il film ripercorre la storia di questa nazione attraverso gli occhi di Marko e Petar (detto il Nero), gli \"eroi\" di questo film, entrambi innamorati della bella attrice Natalija. In seguito all'invasione tedesca del 1941, i due protagonisti portano al sicuro di un rifugio antiaereo i loro amici e parenti, tra cui il fratello di Marko, Ivan, e Ia moglie del Nero, Vera, che morir\u00e0 di parto dando alla luce Jovan.\nTre anni dopo, nel 1944, il Nero, imprigionato dai tedeschi durante l'occupazione e liberato da Marko, trova rifugio nella cantina assieme agli altri resistenti. L'amico Marko lo terr\u00e0 nascosto per venti anni, facendogli credere che la guerra sia ancora in corso e sfruttandolo al contempo per la produzione e il commercio delle armi, che gli permetteranno di arricchirsi e di diventare un esponente di spicco del regime di Tito.\nNel 1961, in occasione del matrimonio di Jovan, Petar scopre la relazione di Natalija con Marko. Innamorato di lei, il Nero rompe l'amicizia che lo lega con Marko, dandogli una pistola per suicidarsi, ma quest'ultimo inscena solamente un simbolico suicidio, sparandosi alle gambe. Subito dopo un'esplosione causata dal carro armato costruito nel rifugio apre nello scantinato uno squarcio verso l'esterno.\nQuando Petar, appena terminato il matrimonio di suo figlio Jovan, decide di uscire a combattere assieme a quest'ultimo, si scontra con una nuova realt\u00e0 che non sa riconoscere; persa la concezione del tempo, attacca un set di riprese di un film di propaganda (ispirato alle memorie dello stesso Marko), scambiando le comparse per nazisti veri. Intanto Marko e Natalija fuggono attraverso il dedalo di tunnel che collegano le capitali d'Europa, mentre Jovan invece annega nel Danubio inseguendo il miraggio di sua moglie Jelena.\nAnni dopo, susseguentemente alla morte di Tito, scoppia la guerra civile, e la Jugoslavia va in frantumi, invasa anche dalle truppe dell'ONU. Nello stesso periodo, dopo un lungo internamento in un ospedale psichiatrico, Ivan viene a sapere della macchinazione del fratello e del nuovo dramma della Jugoslavia. Servendosi della vecchia rete di tunnel torna nel suo paese, dove il Nero dirige un commando militare.\nIn un villaggio distrutto Ivan si imbatte nel fratello, sempre coinvolto in discutibili traffici. Accecato dalla rabbia, Ivan lo picchia col bastone e poi, convinto di averlo ucciso, si impicca nel campanile di una chiesa. Marko e Natalija, ricercati internazionalmente come trafficanti d'armi, vengono riconosciuti come tali da truppe di Petar e giustiziati: a dare l'ordine via radio \u00e8 lo stesso Petar, che - una volta resosi conto dell'identit\u00e0 dei due - si pente di ci\u00f2, in quanto vive ancora sconnesso dalla realt\u00e0 e non sa delle malefatte dei due.\nIn un finale onirico e surreale, tutti i personaggi si ritrovano al matrimonio di Jovan su un'ansa del Danubio, con il profilo della Jugoslavia che, staccatosi dalla terraferma, andr\u00e0 alla deriva, mentre il fratello di Marko, Ivan, comincer\u00e0 a raccontare la storia: \"C'era una volta un paese...\".\nProduzione.\nIl regista Emir Kusturica si ritaglia una parte come comparsa recitando il ruolo di un milite che sta trattando armi con Marko.\nVersione estesa.\nDel film esiste anche una versione estesa di 5 ore, intitolata \"Bila jednom jedna zemlja\" (\"C'era una volta un paese\") e trasmessa come miniserie dalla televisione serba.\nColonna sonora.\nLa colonna sonora \u00e8 di Goran Bregovi\u0107, con musica tradizionale tzigana cantata e per ottoni. Tra i brani le canzoni \"Ringe ringe raja\", \"Kalasnjikov\" e \"Cajesukarije-Cocek\", dello stesso Bregovi\u0107."}
{"id": "122184", "revid": "1305772", "url": "https://it.wikipedia.org/wiki?curid=122184", "title": "Piece of Mind", "text": "Piece of Mind \u00e8 il quarto album in studio del gruppo musicale britannico Iron Maiden, pubblicato il 16 maggio 1983 dalla EMI.\nDescrizione.\nDopo che il precedente batterista, Clive Burr, aveva abbandonato il gruppo per problemi di stress dovuti al lungo tour promozionale di The Number of the Beast e per il triste avvenimento della morte del padre, in seguito a cui aveva deciso di passare del tempo con la famiglia, Steve Harris ingaggi\u00f2 Nicko McBrain, che militava precedentemente nei Trust. Non vi furono tensioni tra Clive Burr ed il resto del gruppo e gli stessi Maiden scrissero, insieme ai ringraziamenti nelle ultime pagine del booklet dell'album, una frase di ringraziamento a Clive ('A very special thanks to Clive Burr - good luck mate!').\nIl primo titolo proposto per questo album era \"Food for Thought\" ma il gruppo opt\u00f2 successivamente per \"Piece of Mind\".\nNel 1983 \u00e8 stata pubblicata una versione picture-disc riservata al mercato statunitense e contenente la bonus-track \"Cross Eyed Mary\". In Europa questo brano era disponibile solo come b-side del singolo \"The Trooper\" fino al 1995 quando tutti gli album degli Iron Maiden sono stati ripubblicati in versione double-cd (album vero e proprio nel CD1 e b-side dei singoli nel CD2).\nI brani.\nL'album riflette gli interessi del gruppo per libri e film."}
{"id": "122186", "revid": "1534511", "url": "https://it.wikipedia.org/wiki?curid=122186", "title": "Ipercarica debole", "text": "L'ipercarica debole \u00e8 il doppio della differenza tra carica elettrica e isospin debole. \u00c8 il generatore del centro del gruppo elettrodebole di gauge.\nIn una relazione che assomiglia alla legge di Gell-Mann/Nishima (vedi ipercarica) si ha che\ndove \"Q\" \u00e8 la carica elettrica (espressa in unit\u00e0 di carica elementare), formula_2 \u00e8 il terzo componente dell'isospin debole, e formula_3 \u00e8 l'ipercarica debole. In conseguenza di ci\u00f2 si pu\u00f2 definire l'ipercarica debole in termini di carica elettrica di particelle e di isospin debole.\nDato che l'isospin debole \u00e8 1/2 per tutti i fermioni, tutte le coppie di isospin debole avranno una carica media\ncon "}
{"id": "122187", "revid": "661526", "url": "https://it.wikipedia.org/wiki?curid=122187", "title": "Etnolinguistica", "text": "L'etnolinguistica o antropologia del linguaggio (denominazione che permette di evitare la difficile scelta tra linguistica antropologica e antropologia linguistica) \u00e8, secondo Dell Hymes, \"lo studio del parlare e della lingua nel contesto antropologico\". Anche se \u00e8 sorta dalla fusione delle tematiche di linguistica ed antropologia, negli ultimi decenni ha assunto una sua identit\u00e0 individuale.\nL'etnolinguistica \u00e8 frequentemente associata ai gruppi di minoranza linguistica all'interno di una popolazione pi\u00f9 estesa, come le lingue dei nativi americani o le lingue degli emigranti. In questi casi l'etno-linguistica studia l'uso di una lingua minoritaria all\u00b4interno di un contesto linguistico dominante, per esempio se il gruppo etnico riceve un sostegno statale per mantenere attiva quella lingua. \nPi\u00f9 in generale, l'etnolinguistica studia le relazioni tra lingua e cultura, e il modo in cui diversi gruppi etnici concepiscono il mondo. Un soggetto etno-linguistico ben noto (ma contestato) \u00e8 la teoria di Whorf-Sapir, che sostiene che la concezione del mondo \u00e8 limitata da ci\u00f2 che \u00e8 possibile descrivere nella propria lingua. \nGli etnolinguisti studiano il modo in cui la percezione e la concettualizzazione influenzano la lingua, e dimostrano come questo sia collegato con diverse culture e societ\u00e0. Un esempio \u00e8 il modo in cui l'orientamento nello spazio viene espresso in varie culture (Heine 1997, Tuan 1974). In molte societ\u00e0, le parole per i punti cardinali est e ovest derivano dai termini per tramonto o alba. La nomenclatura per i numeri cardinali dei parlanti eschimesi della Groenlandia, invece, si basa sulle caratteristiche territoriali come un sistema fluviale o la propria posizione sulla costa. In maniera simile, presso gli Irochesi manca il concetto di punto cardinale; ci si orienta in rapporto alla loro caratteristica geografica principale, il fiume Klamath.\nTuttavia alcuni ricercatori linguistici ritengono che non necessariamente l'ambiente influenza la ricchezza lessicale linguistica di un popolo, come Geoffrey Pullum ha fatto nel suo libro \"The Great Eskimo Vocabulary Hoax\" (1989). \nI \"padri\" dell'etnolinguistica sono Franz Boas e Bronis\u0142aw Malinowski, entrambi antropologi: proprio grazie alla loro formazione hanno intuito l'importanza della lingua come veicolo culturale e le sue peculiarit\u00e0 all'interno della comunit\u00e0 \"f\u00e0tica\". Proprio a causa di questo approccio innovativo le loro teorie furono accolte tiepidamente."}
{"id": "122190", "revid": "1305772", "url": "https://it.wikipedia.org/wiki?curid=122190", "title": "Powerslave", "text": "Powerslave \u00e8 il quinto album in studio del gruppo musicale britannico Iron Maiden, pubblicato il 3 settembre 1984 dalla EMI.\nL'album ha venduto pi\u00f9 di 10 milioni di copie, risultando il primo disco degli Iron Maiden a superarle dopo \"The Number of the Beast\".\nNel giugno del 2017 la rivista \"Rolling Stone\" ha collocato l'album alla trentottesima posizione dei 100 migliori album metal di tutti i tempi.\nDescrizione.\nCopertina.\nI membri del gruppo scelsero il tema egizio, di moda negli anni ottanta, anche a seguito di un viaggio del chitarrista Dave Murray in Egitto.\nRistampe.\nCome per il resto della discografia degli Iron Maiden, anche \"Powerslave\" fu ristampato nel 1995 con allegato un secondo CD contenente le b-side dei due singoli estratti dall'album (\"Aces High\" e \"2 Minutes to Midnight\").\nUn'altra ristampa fu fatta nel 1998, con contenuti multimediali inerenti all'album stesso. In questa versione, inoltre, vi \u00e8 una variazione nella durata di \"Back in the Village\", a causa dello spostamento, alla fine del brano, dell'introduzione della title-track."}
{"id": "122192", "revid": "1305772", "url": "https://it.wikipedia.org/wiki?curid=122192", "title": "Somewhere in Time", "text": "Somewhere in Time \u00e8 il sesto album in studio del gruppo musicale britannico Iron Maiden, pubblicato il 29 settembre 1986 dalla EMI.\nDescrizione.\nRispetto alle precedenti pubblicazioni, \"Somewhere in Time\" \u00e8 caratterizzato dall'introduzione di nuove sonorit\u00e0: vengono impiegati per la prima volta nella carriera del gruppo le guitar synth, che possono essere viste come una fase di transizione verso i veri e propri sintetizzatori del successivo \"Seventh Son of a Seventh Son\". Il sound di \"Somewhere in Time\" fa da contraltare, sul piano musicale, ai temi fantascientifici della copertina e di alcuni brani.\nDal punto di vista compositivo, l'album \u00e8 caratterizzato dal grande apporto di Adrian Smith (che firma diversi brani, incluso il singolo \"Wasted Years\") oltre a quello costante di Steve Harris, che produce alcune delle \"suite\" pi\u00f9 lunghe e apprezzate della storia del gruppo, come \"Heaven Can Wait\" ed \"Alexander the Great\".\nCopertina.\nLa mascotte Eddie the Head veste nuovamente i panni di un assassino (in una posa del tutto simile a quella dell'album \"Killers\") e questa volta la scena \u00e8 ambientata in una citt\u00e0 del futuro dove, fra insegne luminose ed ologrammi, Derek Riggs (gi\u00e0 autore di tutte le copertine del gruppo fin dal 1980) ha inserito numerosi richiami a precedenti titoli della band: dal pub \"Aces High\" al ristorante \"Ancient Mariner\", dagli hotel \"Dune\" e \"Long Beach Arena\" alla \"Phantom Opera\" House, dagli ologrammi delle piramidi all'immagine di \"Icarus\" che precipita, dall'insegna luminosa del teatro sullo sfondo (che recita \"Live After Death\") all'orologio sul retro della copertina che segna le 23:58. Inoltre si pu\u00f2 notare che appena poco pi\u00f9 in alto del braccio meccanico in primo piano c'\u00e8 un manifesto di un live del gruppo con la copertina del primo album omonimo.\nA destra della copertina \u00e8 presente un manifesto di un concerto della band e sopra di esso un esplicito riferimento al brano 22 Acacia Avenue dall'album \"The Number of the Beast\". In basso a sinistra \u00e8 presente la scritta \"The Ruskin Arms\", celebre pub di Londra dove gli Iron Maiden hanno suonato nei loro primi anni; altri riferimenti a luoghi dove si sono esibiti sono le scritte \"Rainbow\", \"L'Amours Beer Gardens\", \"Long Beach Arena\", \"Hammerjacks\" e \"Tehe's Bar\". Sottostante all'insegna dell'occhio di Horus \u00e8 presente la scritta \"Webster\", omaggio a Charlie Webster direttore della EMI. Sull'insegna di un locale \u00e8 presente la scritta \"Bradbury Towers Hotel International\", che ricorda lo scrittore Ray Bradbury.\nNel 1995 la EMI ha ripubblicato l'album con l'aggiunta di un CD aggiuntivo che racchiude le b-side dei singoli \"Wasted Years\" e \"Stranger in a Strange Land\"."}
{"id": "122193", "revid": "1305772", "url": "https://it.wikipedia.org/wiki?curid=122193", "title": "Seventh Son of a Seventh Son", "text": "Seventh Son of a Seventh Son \u00e8 il settimo album in studio del gruppo musicale britannico Iron Maiden, pubblicato l'11 aprile 1988 dalla EMI.\nDescrizione.\nSi tratta di un concept album incentrato sul tema del misticismo: il settimo figlio di un settimo figlio, infatti, \u00e8 una figura presente in varie leggende europee dotata, secondo il folklore, di particolari facolt\u00e0 o destinata a compiere imprese epiche.\nCaratterizzato da sonorit\u00e0 vicine al rock progressivo (risulta a tal proposito evidente l'influenza dei Jethro Tull in \"Infinite Dreams\"), in molti brani vengono impiegati accompagnamenti di tastiere e in generale nell'album dominano le guitar synth introdotte gi\u00e0 nel precedente album \"Somewhere in Time\".\nNel 1995 la EMI ripubblic\u00f2 l'album con l'aggiunta di un secondo CD che racchiude le b-side dei singoli \"Can I Play with Madness\", \"The Evil That Men Do\" e \"The Clairvoyant\"."}
{"id": "122194", "revid": "1251388", "url": "https://it.wikipedia.org/wiki?curid=122194", "title": "Abaj Kunanbaev", "text": "Attraverso la composizione di liriche nella lingua nazionale e la traduzione dei grandi classici russi, pu\u00f2 essere definito il fondatore della letteratura del proprio Paese."}
{"id": "122195", "revid": "74801", "url": "https://it.wikipedia.org/wiki?curid=122195", "title": "B.B. King", "text": "Con una lunghissima carriera, \u00e8 stato uno dei pi\u00f9 importanti esponenti del blues della seconda parte del XX secolo e del XXI. Con la sua \"Lucille\", una chitarra Gibson ES-355 custom, \u00e8 diventato un'icona stessa del genere musicale gi\u00e0 a partire dagli anni cinquanta.\nHa vinto 14 volte il Grammy. Nella rivista \"Rolling Stone\" \u00e8 posto come sesto miglior chitarrista di tutti i tempi (Lista dei 100 migliori chitarristi secondo Rolling Stone). Il suo stile \u00e8 caratterizzato da suoni caldi e incisivi, che danno vita al blues elegante che lo ha contraddistinto per tutta la sua carriera. Il suo stile chitarristico \u00e8 caratterizzato solo da parti soliste che si alternano al canto, senza quasi mai sfociare in parti di accompagnamento, se non per altri musicisti.\nBiografia.\nNato a Itta Bena il 16 settembre 1925, King pass\u00f2 molta della sua infanzia vivendo con la madre e la nonna, lavorando come contadino. King ha detto che veniva pagato 35 centesimi per ogni 100 libbre (45\u00a0kg) di cotone che raccoglieva, prima di scoprire il suo talento. Da giovane, si appassion\u00f2 ai cantanti neri come T-Bone Walker e Lonnie Johnson e artisti jazz come Charlie Christian e Django Reinhardt. Presto incominci\u00f2 a esercitarsi cantando musica gospel in chiesa.\nNel 1943 King si trasfer\u00ec a Indianola e tre anni dopo a Memphis, dove affin\u00f2 la sua tecnica di chitarrista con l'aiuto del cugino, il chitarrista country blues Bukka White.\nAlla fine, King incominci\u00f2 a trasmettere la sua musica dal vivo sulla radio di Memphis WDIA come disc-jockey, una stazione che aveva da poco cambiato la propria programmazione per trasmettere soltanto musica nera, cosa estremamente rara all'epoca. Alla radio King incominci\u00f2 ad usare il nome \"The Pepticon Boy\", che pi\u00f9 tardi divenne \"The Blues Boy from Beale Street\" (il ragazzo del blues di Beale Street) o pi\u00f9 semplicemente \"The Beale Street Blues Boy\": il nome fu poi abbreviato a \"Blues Boy\" e, infine, a \"B.B.\"\nNel 1949 King cominci\u00f2 a registrare canzoni per la RPM Records di Los Angeles. Gran parte delle sue prime registrazioni furono prodotte da Sam Phillips che poi avrebbe fondato la leggendaria Sun Records.\nNegli anni cinquanta King divenne uno degli esponenti principali del panorama R&amp;B collezionando una lunga lista di hits tra i quali \"You Know I Love You\", \"Woke Up This Morning\", \"Please Love Me\", \"When My Heart Beats Like a Hammer\", \"Whole Lotta' Love\", \"You Upset Me Baby\", \"Every Day I Have the Blues\", \"Sneakin' Around\", \"Ten Long Years\", \"Bad Luck\", \"Sweet Little Angel\", \"On My Word of Honor\", e \"Please Accept My Love\". Nel 1962 King firm\u00f2 per la ABC-Paramount Records.\nNel novembre del 1964 King registr\u00f2 al Regal Theater di Chicago l'album \"Live at the Regal\" che sarebbe ben presto entrato nella leggenda.\nIl primo successo di King al di fuori del mercato blues fu una riedizione di \"The Thrill Is Gone\" di Roy Hawkins che nel 1969 scal\u00f2 le classifiche sia pop che R&amp;B, evento molto raro anche nel ventunesimo secolo e vinse il Grammy Award for Best Male R&amp;B Vocal Performance. \nL'elenco dei successi di King continu\u00f2 per tutti gli anni settanta con canzoni quali \"To Know You Is to Love You\" e \"I Like to Live the Love\". Dal 1951 al 1985 King \u00e8 apparso sulle classifiche R&amp;B di Billboard ben 74 volte.\nNel 1986 vince il Grammy Award for Best Traditional Blues Album con \"My Guitar Sings the Blues\".\nNei decenni successivi King ha registrato sempre meno senza perdere in popolarit\u00e0 grazie alla partecipazione a film e show televisivi (tra cui una puntata de \"I Robinson\" dove interpreta se stesso) e tenendo annualmente circa 300 serate. Nel 1988 ha conquistato una nuova generazione di fan grazie al singolo \"When Love Comes to Town\", suonata insieme agli U2. \nNel 2000 ha invece registrato \"Riding with the King\" in coppia con Eric Clapton.\nNella sua carriera ha suonato insieme a moltissimi artisti e gruppi, tra cui Eric Clapton, Buddy Guy, David Gilmour, Steve Winwood, Muddy Waters, Paul Butterfield, Luciano Pavarotti, Richie Sambora, Phil Collins, Billy Ocean, Stevie Ray Vaughan, Etta James, Gladys Knight, Chaka Khan, James Brown, Jerry Lee Lewis, Little Richard, Ray Charles, Albert King, Gary Moore, Diane Schuur, Slash, U2, John Mayer, Jeff Beck, Gloria Estefan, Roger Daltrey, Bobby Bland, Zucchero Fornaciari, Tracy Chapman, Sheryl Crow, Billy Preston, Elton John, Mark Knopfler, Van Morrison, Billy Gibbons, Willie Nelson, Brad Paisley e Aretha Franklin e la sua partecipazione, nel 1990, al Pistoia Blues Festival con Jeff Healey ed Edoardo Bennato dove interpretano alcuni brani tra cui quello di Edoardo, \"Signor censore\". Singolare \u00e8 inoltre una sua esibizione insieme all'attore Bruce Willis, suo fan, e Anthony Jacobson, un amico d'infanzia.\nKing \u00e8 stato fonte di ispirazione per moltissimi musicisti per almeno cinquant'anni, e la sua fama non \u00e8 diminuita.\nNel 2004 King fu insignito di una laurea ad honorem dalla Universit\u00e0 del Mississippi.\nNel 2005 per festeggiare gli 80 anni pubblic\u00f2 un album pieno di ospiti: Van Morrison, Billy Gibbons, Eric Clapton, Sheryl Crow, Darryl Hall &amp; John Oates, John Mayer, Mark Knopfler, Glenn Frey, Gloria Estefan, Roger Daltrey, Bobby Bland ed Elton John.\nKing don\u00f2 la sua collezione blues all'Ole Miss Center for Southern Studies.\nMorte.\nB.B. King mor\u00ec nella notte fra il 14 e il 15 maggio 2015, a 89 anni, nella sua casa di Las Vegas, per le conseguenze del diabete del quale soffriva da anni. I funerali si tennero il 31 maggio alla Bell Grove Missionary Baptist Church di Indianola, in Mississippi, con centinaia di persone.\nKing e la chitarra.\nNell'inverno del 1949 King stava suonando in una sala da ballo nell'Arkansas. Per riscaldare il locale era stato acceso un barile con kerosene, una pratica non troppo insolita. Due uomini incominciarono a litigare, facendo cadere il barile e il kerosene sul pavimento e questo scaten\u00f2 un incendio e conseguente evacuazione. Una volta fuori, King si rese conto di aver lasciato indietro la chitarra (una Gibson semi acustica) e rientr\u00f2 per recuperarla. Il giorno dopo King scopr\u00ec che i due uomini avevano litigato per una donna chiamata Lucille e decise di chiamare Lucille la sua prima chitarra, e tutte le altre chitarre che possedette da allora, per ricordarsi di non fare mai pi\u00f9 una cosa del genere. \nIn particolare, Lucille \u00e8 una Gibson Custom Shop basata sul modello ES-355 (suon\u00f2 anche ES-175, ES-330, ES-345 ma \u00e8 del 355 che fece il suo marchio), una chitarra nera semiacustica prodotta appositamente per lui e costruita secondo le sue specifiche. Come altre 355, Lucille ha il Vari-tone, un selettore rotativo che interviene inserendo diverse combinazioni R/C per dare diversi tagli al suono proveniente dai pickup; si va da un suono gonfio e rotondo fino a un suono pi\u00f9 fine e sottile, adatto al funky. A differenza delle normali ES-355, non ha le buche a effe pur essendo semiacustica, e ha il manico di acero anzich\u00e9 mogano."}
{"id": "122199", "revid": "436907", "url": "https://it.wikipedia.org/wiki?curid=122199", "title": "No Prayer for the Dying", "text": "No Prayer for the Dying \u00e8 l'ottavo album in studio del gruppo musicale britannico Iron Maiden, pubblicato il 1\u00ba ottobre 1990 dalla EMI.\nLa copertina.\nEddie viene raffigurato nel momento in cui esce dalla sua tomba e afferra il becchino per il collo. Nella versione rimasterizzata dell'album, pubblicata nel 1998, l'immagine si presenta orfana del becchino. Nella copertina originale della versione LP \u00e8 inserita un'iscrizione all'interno della placchetta posta sulla lapide della tomba: "}
{"id": "122202", "revid": "23629", "url": "https://it.wikipedia.org/wiki?curid=122202", "title": "Piece Of Mind", "text": ""}
{"id": "122203", "revid": "767487", "url": "https://it.wikipedia.org/wiki?curid=122203", "title": "Mikael \u00c5kerfeldt", "text": "\u00c8 stato il cantante degli Eruption, gruppo death metal che form\u00f2 nel 1988. Dopo che gli Eruption si sciolsero nel 1990 fond\u00f2 gli Opeth come bassista, insieme a David Isberg alla voce. Quando David Isberg lasci\u00f2 gli Opeth, Mikael lo rimpiazz\u00f2 come cantante e inoltre prese il ruolo di chitarrista.\nCollaborazioni.\nMikael ha collaborato con altri gruppi svedesi prestando la sua voce growl, considerata una delle migliori del genere. Ha inciso le voci addizionali dell'album \"Crimson\" degli Edge of Sanity. Ha poi cantato come voce principale in \"Brave Murder Day\" e in \"Sounds of Decay\" dei Katatonia. Ha cantato interpretando \"Fear\" (la Paura) nella rock opera \"The Human Equation\" degli Ayreon.\nHa inoltre partecipato al progetto Bloodbath insieme a Anders Nystr\u00f6m, Jonas Renkse e Dan Swan\u00f6 incidendo le voci principali dei primi due lavori: \"Breeding Death\" e \"Resurrection Through Carnage\". Ritorna per comporre anche l'EP di ritorno chiamato \"Unblessing the Purity\" nel 2008. Nel 2011 ha cantato nella canzone \"Stand\" dell'album Deconstruction del Devin Townsend Project.\nInsieme a Dan Swan\u00f6 ha creato un progetto chiamato S\u00f6rskogen con il quale ha registrato una sola canzone e nel quale ha cantato in svedese e suonato la chitarra, poi diventata To Rid The Disease inserita nell'album Damnation.\nSempre insieme a Dan Swan\u00f6, ma con anche la partecipazione di Anders Nordin alla batteria e Peter Lindgren al basso, ha creato un progetto dal nome Steel con il quale ha prodotto un unico EP nel 1998 chiamato \"Heavy Metal Machine\", caratterizzato da atmosfere heavy metal tipiche degli anni 80.\nHa partecipato al progetto \"Roadrunner United\", organizzato dalla Roadrunner Records per il suo 25\u00ba anniversario, cantando nella canzone \"Roads\" insieme a Josh Silver dei Type O Negative.\nIl 2008 lo vede partecipare alla registrazione per il brano \"Unhealer\" tratto dal 2\u00ba album solista di Ihsahn, dal titolo \"angL\".\nHa scritto e cantato la canzone \"Stockholm\" presente nell'album Blood, terzo lavoro del gruppo progressive rock OSI, uscito nell'aprile del 2009.\nHa collaborato con Steve Hackett (ex Genesis) nell'album \"Genesis Revisited II\" del 2012. In questo disco esegue la parte vocale in \"Supper's ready\", suite tratta dall'album \"Foxtrot.\"\nVita personale.\nIl 15 agosto 2003 Mikael ha sposato Anna Sandberg, sua fidanzata da lungo tempo. Il 13 settembre 2004 hanno avuto la prima figlia, che hanno chiamato Melinda come la protagonista del \"concept album\" degli Opeth \"Still Life\", mentre il 28 ottobre 2007 \u00e8 nata la secondogenita, Mirjam Ebba Maria. Nel 2016, durante un'intervista con la rivista online The Quietus, Akerfeldt ha rivelato di aver divorziato."}
{"id": "122204", "revid": "1305772", "url": "https://it.wikipedia.org/wiki?curid=122204", "title": "Fear of the Dark", "text": "Fear of the Dark \u00e8 il nono album in studio del gruppo musicale britannico Iron Maiden, pubblicato l'11 maggio 1992 dalla EMI.\nDescrizione.\nAnticipato ad aprile dal singolo \"Be Quick or Be Dead\", si tratta dell'ultimo album inciso dal gruppo insieme a Bruce Dickinson prima del suo abbandono lo stesso anno (far\u00e0 ritorno nella band nel 1999).\nPer la prima volta dall'inizio della saga di Eddie, la copertina non \u00e8 stata realizzata da Derek Riggs: in un'intervista ad MTV, Bruce Dickinson ha dichiarato che per questa cover furono chiamati tre differenti artisti ed alla fine fu scelto il progetto migliore, quello di Melvyn Grant che collaborer\u00e0 con la band anche per le copertine dei due successivi album. Questa volta Eddie viene rappresentato in simbiosi con un albero mentre allunga le sue braccia simili a rami in una notte di luna piena."}
{"id": "122208", "revid": "228587", "url": "https://it.wikipedia.org/wiki?curid=122208", "title": "Maria Rita Lorenzetti", "text": "Dal 2010 al 2013 ha svolto l'incarico di presidente di Italferr a Firenze, societ\u00e0 del gruppo Ferrovie dello Stato.\nBiografia.\nNel 1974 ha conseguito la laurea in filosofia presso alla facolt\u00e0 dell'Universit\u00e0 degli Studi di Perugia. Dipendente della Provincia di Perugia, ha iniziato la sua attivit\u00e0 politica nel 1975 come consigliere comunale del PCI. Ha inoltre ricoperto gli incarichi di assessore e sindaco del comune di Foligno.\nConsiderata politicamente vicina a Massimo D'Alema, Lorenzetti \u00e8 stata deputata del PCI per quattro legislature dal 1987. Durante il suo ultimo mandato parlamentare ha ricoperto anche l'incarico di Presidente della \"Commissione Lavori Pubblici e tutela ambientale\".\nNel 2000 si \u00e8 candidata come presidente della regione Umbria. Sostenuta dalla coalizione de L'Ulivo, ha ottenuto il 56,4% dei voti divenendo il primo, e per cinque anni l'unico, presidente di regione donna eletta direttamente. Nel 2005 si \u00e8 poi ricandidata ed \u00e8 stata riconfermata presidente con il 63,1% delle preferenze.\nDal 5 agosto 2010 al 17 settembre 2013 \u00e8 stata presidente di Italferr, societ\u00e0 del gruppo Ferrovie dello Stato che opera nel settore dell'ingegneria dei trasporti ferroviari e dell'Alta Velocit\u00e0.\nProcedimenti giudiziari.\nInchiesta sul TAV a Firenze.\nNel periodo in cui \u00e8 stata presidente di Italferr viene indagata, insieme a circa trenta persone, dalla Procura di Firenze nell'ambito dell'inchiesta sul passante ferroviario dell'alta velocit\u00e0 in costruzione con le accuse di associazione per delinquere, abuso di ufficio, corruzione e traffico illecito di rifiuti.\nSecondo la Procura di Firenze Lorenzetti, nella sua qualit\u00e0 di presidente di Italferr, avrebbe messo a disposizione di alcune ditte interessate all'appalto del sotto attraversamento fiorentino del Tav una vasta rete di contatti politici e personali, conseguendo inoltre incarichi professionali inerenti alla ricostruzione del terremoto in Emilia Romagna a favore del marito architetto Domenico Pasquale, di origini calabresi.\nLorenzetti inoltre avrebbe presumibilmente concorso, insieme a dirigenti delle societ\u00e0 vincitrici dell'appalto tecnici di Italferr componenti e funzionari della commissione di via del Ministero dell'Ambiente dell'autorit\u00e0 di vigilanza delle opere pubbliche e a dirigenti dell'unit\u00e0 di missione del Ministero delle Infrastrutture allo smaltimento illecito di rifiuti prodotti nel corso dei lavori per la costruzione dell'infrastruttura.\nPer i reati contestati, il 16 settembre 2013 Lorenzetti viene posta agli arresti domiciliari - nell'ordinanza di custodia cautelare, contenente anche stralci di diverse intercettazioni telefoniche la misura cautelare viene motivata con il rischio di reiterazione del reato - che le verranno revocati il 30 settembre dello stesso anno dopo le dimissioni dalla dirigenza Italferr.\nViene quindi rinviata a giudizio a conclusione delle indagini nell'ottobre 2014, diventando una dei principali accusati dalla Procura di Firenze.\nCondanna a 8 mesi per falso ideologico (2014-2017).\nIl 18 novembre 2014 Lorenzetti \u00e8 stata condannata a otto mesi di reclusione (con pena sospesa perch\u00e9 incensurata) dal Tribunale di Perugia per il reato di falso ideologico in merito ad una delibera di giunta del marzo 2010 con la quale si autorizzavano alcune aziende sanitarie locali umbre all'assunzione di personale; contestualmente ha annunciato la sua intenzione di appellare la sentenza. Il provvedimento viene quindi confermato prima dalla Corte d'appello di Perugia il 15 marzo 2016 e poi dalla Corte di Cassazione, che lo ha dichiarato definitivo il 28 settembre 2017."}
{"id": "122212", "revid": "1904508", "url": "https://it.wikipedia.org/wiki?curid=122212", "title": "Alfonso VI del Portogallo", "text": "Biografia.\nGiovinezza.\nGiovanni IV, padre di Alfonso, era salito al trono portoghese nel 1640 dopo una rivolta con la quale erano stati cacciati dal Portogallo gli Asburgo di Spagna, che dal 1580 vi avevano regnato con una unione personale fra i due paesi. \nIl re spagnolo Filippo IV (che fino a quel momento era stato anche re del Portogallo con il nome di Filippo III) aveva quindi perso il regno portoghese a favore della casa dei Braganza. La Spagna tuttavia, che al momento della rivolta era coinvolta in altre guerre, soprattutto contro la Francia, non era disposta ad accettare il distacco portoghese senza combattere ma il suo esercito, altrimenti impegnato, avrebbe potuto a mala pena sostenere una guerra anche contro il Portogallo.\nNel 1659 tuttavia la guerra fra Spagna e Francia termin\u00f2 e da quel momento il re spagnolo pot\u00e9 concentrarsi sulla questione portoghese: il suo esercito varc\u00f2 i confini per cacciare Alfonso VI, subentrato nel frattempo (1656) sul trono di Lisbona, e ristabilire la signoria asburgica sul territorio portoghese. L'8 giugno 1663 truppe alleate anglo-portoghesi sconfissero gli spagnoli a Ameixial, quindi l'anno successivo a Castel Rodrigo ed ancora il 17 giugno 1665 a Monte Claros. \nQueste battaglie sono state considerate come \"guerras das Restaura\u00e7ao\" (Guerra di restaurazione portoghese). Nel corso del 1665 Filippo IV mor\u00ec e fu l'ultimo sovrano della dinastia asburgica a portare il titolo di re del Portogallo. Gli spagnoli, indeboliti dalle sconfitte, dovettero riconoscere con la pace di Lisbona (1668) l'indipendenza del Portogallo. La vittoria lusitana, ottenuta grazie all'intervento inglese e alle capacit\u00e0 dei generali portoghesi, valse ad Alfonso VI il titolo di \"o vitorioso\" (il Vittorioso), bench\u00e9 non avesse contribuito in alcun modo al successo.\nAscesa al trono.\nAlfonso VI fu designato erede al trono del Portogallo nel 1653, dopo la morte di suo fratello Teodosio di Braganza, divenendo decimo \"Duca di Braganza\". Nominalmente re dal 6 novembre 1656, dopo la morte del padre Giovanni IV, a causa della sua minore et\u00e0 fu la madre, la regina Luisa, ad assumere la reggenza del trono portoghese. Il Principe inoltre era affetto da una forma di paralisi, oltre che da debolezza mentale, che lo segn\u00f2 per tutta la vita.\nNel 1662 divenne primo ministro del regno il Conte di Castelo Melhor dopo che, aiutato dai suoi sostenitori, aveva convinto il Principe a chiedere alla Regina madre la propria emancipazione e l'abbandono della sua reggenza, rimanendo poi al potere fino al 1667.\nMatrimonio ed abdicazione.\nNel 1666 Alfonso VI spos\u00f2 la principessa Maria Francesca di Savoia-Nemours, figlia di Carlo Amedeo di Savoia-Nemours, che tuttavia l'anno successivo, con l'appoggio del fratello minore del re, l'infante Pietro, interpretando lo scontento generale conseguente sia al malgoverno del regno sia alla perdita dell'isola di Ceylon e di altre colonie portoghesi in India ad opera degli olandesi, prima allontan\u00f2 il Conte di Castelo Melhor dal governo e poi convinse il marito a firmare un atto di abdicazione. Nel 1668 Maria Francesca di Savoia-Nemours ottenne l'annullamento del matrimonio con Alfonso perch\u00e9 \"non consumato\" e, dopo pochi mesi, spos\u00f2 il cognato Pietro che nel frattempo aveva assunto la reggenza del trono portoghese.\nEsilio e morte.\nDopo l'abdicazione Alfonso venne esiliato a Terceira, nelle Azzorre, e trascorse gli ultimi quindici anni della sua vita in una condizione di semi-prigionia, alternando la permanenza sulle isole in pieno Atlantico con brevi soggiorni nel castello reale di Sintra, dove mor\u00ec nel 1683. Alla sua morte il fratello minore lasci\u00f2 la reggenza e divenne re con il nome di Pietro II. La sua salma fu inumata nel Pantheon dei Braganza (Monastero di S\u00e3o Vicente de Fora)."}
{"id": "122214", "revid": "287204", "url": "https://it.wikipedia.org/wiki?curid=122214", "title": "Mikael Akerfeldt", "text": ""}
{"id": "122215", "revid": "727616", "url": "https://it.wikipedia.org/wiki?curid=122215", "title": "Pierre-Jules Hetzel", "text": "\u00c8 principalmente conosciuto per le sue straordinarie illustrazioni dei romanzi di Jules Verne, che sono grandemente apprezzati dai collezionisti di oggi. Hetzel fu anche l'editore principale di Victor Hugo. Fu anche un autore di narrativa per ragazzi, sotto lo pseudonimo P.-J. Stahl.\nStudi\u00f2 legge a Strasburgo e fond\u00f2 una casa editrice nel 1837. Fu editore di Honor\u00e9 de Balzac, di cui cominci\u00f2 a pubblicare la \"Commedia umana\" nel 1841, per Victor Hugo e per \u00c9mile Zola. Nel 1843 fond\u00f2 il \"Nouveau magasin des enfants\" (\"Nuovo negozio dei bambini\"). Nel 1848, Hetzel era un repubblicano conosciuto, capo del gabinetto per Alphonse de Lamartine (l'allora Ministro per gli Affari Esteri) e successivamente per il Ministro della Marina. Espatri\u00f2 in Belgio dopo il colpo di Stato che port\u00f2 al potere il Secondo Impero Francese e da l\u00ec continu\u00f2 le sue attivit\u00e0 politiche ed editoriali, pubblicando clandestinamente l'opera di Hugo \"Les Ch\u00e2timents\" (un duro pamphlet contro il Secondo Impero).\nQuando in Francia il regime politico venne liberalizzato ritorn\u00f2 e pubblic\u00f2 Pierre-Joseph Proudhon e Charles Baudelaire. Un'edizione notevole delle favole di Charles Perrault illustrata da Gustave Dor\u00e9 risale a questo periodo. Fond\u00f2 la \"Biblioth\u00e8que illustr\u00e9e des Familles\" (\"Biblioteca illustrata delle famiglie\"), che venne rinominata \"Magasin d'\u00e9ducation et de r\u00e9cr\u00e9ation\" (\"Negozio di educazione e di divertimento) nel 1864. La sua idea era di far collaborare scienziati, autori ed illustratori per creare opere educative. Nell'atmosfera di positivismo dell'epoca non era un lavoro facile.\nLa sua fama proviene principalmente dalle sue edizioni dei \"Voyages extraordinaires\" (\"Viaggi straordinari\") di Jules Verne. I testi pubblicati come serie e nei \"Magasin\", furono rese disponibili sotto tre collezioni a Natale: una economica, senza illustrazioni; una in piccolo formato con poche illustrazioni; l'ultima in un formato pi\u00f9 grosso, riccamente illustrato ed ora molto popolare tra i collezionisti.\nHetzel rifiut\u00f2 la versione del 1863 del manoscritto per \"Parigi nel XX secolo\" poich\u00e9 ritenne che presentasse una visione del futuro troppo negativa e poco credibile per il pubblico dell'epoca, sebbene per molti studiosi odierni quella storia fosse rimarchevolmente accurata nelle sue predizioni. Verne chiuse il manoscritto in un cassetto e non scrisse pi\u00f9 storie distopiche. \"Parigi nel XX secolo\" venne ritrovata solo dopo oltre un secolo fu pubblicata per la prima volta in Francia nel 1994.\nDopo la sua morte la sua casa editrice venne diretta da suo figlio e venne comprata dal suo concorrente Hachette nel 1914.\nVoci correlate.\nPer ulteriori esempi delle illustrazioni che compaiono nei libri:"}
{"id": "122227", "revid": "205250", "url": "https://it.wikipedia.org/wiki?curid=122227", "title": "Dar\u00edo Grandinetti", "text": "Biografia.\nInizia la sua carriera come attore televisivo, gradualmente passa al cinema. Debutta sul grande schermo nel 1984 con il film argentino \"Darse cuenta\". La sua filmografia \u00e8 prevalentemente argentina o di coproduzioni fatte con il suo paese. Il suo primo lavoro in una produzione straniera \u00e8 il film boliviano \"El D\u00eda que muri\u00f3 el silencio\" del 1998.\nNel 2002 interpreta la parte del giornalista argentino Marco Zuluaga amico di Benigno nel film di Pedro Almod\u00f3var \"Parla con lei\" (\"Hable con ella\") che vinse il Premio Oscar per la miglior sceneggiatura originale. Dopo questo successo recita ancora in Spagna in diversi film e partecipa come ospite in alcune serie televisive. In Italia \u00e8 stato diretto da Sergio Rubini nel film \"L'amore ritorna\" del 2004.\n\u00c8 considerato uno dei migliori attori argentini attuali.\nVita privata.\n\u00c8 stato sposato due volte e da questi matrimoni ha avuto tre figli."}
{"id": "122229", "revid": "1039155", "url": "https://it.wikipedia.org/wiki?curid=122229", "title": "Danguard", "text": " \u00e8 una serie televisiva anime, l'unica di genere \"mecha\" creata da Leiji Matsumoto, con la collaborazione di Dan Kobayashi, e prodotta dalla Toei Animation.\nProduzione.\nLa serie \u00e8 composta da 56 episodi e fu realizzata nel 1977 inaugurando la collaborazione della Toei con Leiji Matsumoto, all'indomani della rottura dei rapporti tra la casa giapponese e G\u014d Nagai. La caratterizzazione fu realizzata da Shing\u014d Araki, mentre le musiche sono di Shunsuke Kikuchi. Ne fu realizzato anche un manga, pubblicato in due tank\u014dbon (volumi). Alla serie televisiva si aggiungono anche due cortometraggi cinematografici usciti nei cinema giapponesi tra il 1977 e il 1978. Prodotto insolito sia per Matsumoto che per quanto realizzato fino a quel momento da Toei, Danguard anticipa alcuni concetti che diverranno comuni nel genere Real Robot che sarebbe nato di l\u00ec a poco con Gundam, quali una continuity serrata tra gli episodi, il conflitto tra esseri umani (senza ricorrere al nemico alieno), l'ambientazione relativamente ristretta al nostro sistema solare.\nEdizione italiana.\nIn Italia l'anime \u00e8 stato importato nel 1978, ed \u00e8 stato il primo ad essere trasmesso da una rete privata. Inizialmente era in onda all'interno di un programma contenitore condotto da Cino Tortorella dal dicembre 1978 al febbraio 1979 e gli episodi mandati in onda furono solo 9; successivamente furono comprati dal gruppo Olympus e trasmessi 26 episodi.\nSoltanto dopo molte repliche di questo blocco di episodi fu trasmesso interamente. L'adattamento italiano fu molto approssimativo, con i nomi di quasi tutti i personaggi cambiati. L'edizione italiana per l'home video ha avuto anch'essa una storia travagliata: inizialmente i diritti erano stati acquisiti dalla Granata Press che, prima di fallire, pubblic\u00f2 i primi 10 episodi in due VHS; in seguito la licenza fu rilevata dalla Dynamic Italia, che riusc\u00ec a pubblicare solo una VHS con gli episodi 11-18; infine, fu la Esplosion Video a pubblicare il resto della serie nel 2000 a partire dall'episodio 19 in 8 VHS, per un totale di 11 videocassette. Nel 2018 la Yamato Video ha pubblicato un'edizione DVD della serie. Le sigle italiane, \"Danguard\" e \"Danguard al decimo pianeta\", furono pubblicate dalla Ariston Records (codice AR 00872), con testo di Mario Bondi e musica di Gianfranco Tadini. La Veronica indicata come interprete dei due brani era una giovanissima Veronica Pivetti. I dialoghi, la direzione del doppiaggio e l'edizione italiana furono realizzati da Cesare Ferrario. I due cortometraggi sono stati pubblicati direttamente per l'home video da Yamato Video. Il manga \u00e8 stato invece pubblicato da Panini Comics.\nTrama.\nIl \"Satellizzatore\", ovvero il \"Danguard\", \u00e8 un robot trasformabile creato e progettato dal computer \"Urania\", grazie al quale venne elaborato il piano del progetto Prometeo, volto alla ricerca e colonizzazione del decimo pianeta.\nTuttavia, nel progetto iniziale del robot furono commessi degli errori, come rilevato da uno dei collaudatori, Kauban, il quale, durante i voli di addestramento effettuati sul tester \"Freccia del Cielo\", si rese conto che la spinta dei motori non era sufficiente a consentire la manovra di trasformazione dalla configurazione \"satellizzatore\" a quella del \"Danguard\".\nLa storia narra le vicissitudini del gruppo di ricerca del dottor Oedo (\"Galax\"), il cui obiettivo \u00e8 raggiungere il decimo pianeta del sistema solare, Prometeo, allo scopo di sfruttarne le risorse naturali e garantire un futuro all'umanit\u00e0. Prometeo \u00e8 per\u00f2 anche nelle mire di Doppler, un ricco e malvagio scienziato a capo di un'organizzazione paramilitare (che ricorda per divise e rituali i nazisti) che ha deciso di fare del decimo pianeta la patria di una nuova razza di eletti. Doppler invia molti mostri meccanici (i \"mechasatan\") per distruggere la base Yasdam, il quartier generale di Oedo, e i suoi attacchi vengono respinti a fatica, finch\u00e9 la base Yasdam, in grado di staccarsi da terra e volare, non decolla e inizia il suo viaggio verso il decimo pianeta in competizione con il Planester di Doppler. La storia ruota anche intorno al rapporto conflittuale tra il capitano Dan, un misterioso uomo con una maschera di ferro fuggito dalla base di Doppler e rifugiatosi a Yasdam, e l'aspirante pilota del robot Danguard, Takuma Ichimonji (\"Arin\"), del quale lo stesso Dan diventa istruttore. In realt\u00e0 il Capitano Dan \u00e8 Dantetsu Ichimonji (\"Cosmos\"), il padre di Takuma creduto morto dieci anni prima nel corso della prima \"missione Prometeo\", da lui stesso inspiegabilmente sabotata. Vittima di un condizionamento telepatico e ridotto in uno stato di amnesia, il padre di Takuma in effetti era stato uno strumento nelle mani di Doppler, che poi lo aveva fatto prigioniero e schiavo insieme a molti altri scienziati e piloti.\nIl capitano Dan recupera la memoria fortuitamente dopo un'esplosione, ma tiene nascosta la sua identit\u00e0 a Takuma Ichimonji fino all'incidente le cui conseguenze lo porteranno alla morte (che avviene un istante dopo che la base Yasdam decolli). In realt\u00e0 per\u00f2 il ricordo degli insegnamenti di suo padre accompagna Takuma per tutti gli episodi successivi.\nArmi e dotazioni.\nIn configurazione Robot:\nIn modalit\u00e0 satelizzatore:\nDoppiaggio.\nDoppiaggio italiano: Studio Monachesi, Milano\nCortometraggi.\nIl 17 luglio 1977, quattro mesi dopo l'inizio della trasmissione dell'anime televisivo, usc\u00ec nei cinema giapponesi , cortometraggio di 25 minuti diretto sempre da Leiji Matsumoto e prodotto dalla Toei. Il 18 marzo 1978, ad una settimana dal termine della serie televisiva, usc\u00ec infine un secondo cortometraggio, . Entrambi i film, tuttavia, non aggiungono nulla in termini narrativi alla trama sviluppata nell'anime televisivo, pur essendo di qualit\u00e0 tecnica superiore, trattandosi di produzioni cinematografiche. La trama del primo film \u00e8, infatti, del tutto slegata dalla trama generale della serie televisiva, mentre il secondo riprende la parte finale dell'anime."}
{"id": "122232", "revid": "124175633", "url": "https://it.wikipedia.org/wiki?curid=122232", "title": "Galaxy Express 999", "text": " \u00e8 una serie manga e anime creata da Leiji Matsumoto nel 1977 che si inserisce nello stesso universo narrativo di altre serie dello stesso autore come \"Capitan Harlock\" e \"Queen Emeraldas\", con le quali condivide anche alcuni personaggi.\nQuesta serie \u00e8 tratta dall\u2019opera di Kenji Miyazawa \"Una notte sul treno della Via Lattea\". L\u2019opera \u00e8 caratterizzata da un forte pessimismo che la distingue anche dalle altre opere. Dalla serie sono stati tratti alcuni lungometraggi cinematografici e altre serie televisive. Vi compaiono personaggi di altri lavori di Matsumoto, tra cui Capitan Harlock, Emeraldas, la nave di \"Star Blazers\" , creando una continuit\u00e0 nota come \"Leijiverse\". Nel 1996, Matsumoto ha iniziato una nuova serie di GE999, ambientata un anno dopo la prima, in cui la Terra viene distrutta e Masai cerca di scoprire l'origine dell'\"oscurit\u00e0\" che minaccia la vita di tutto l'universo.\nTrama del manga.\nNell'anno 2021, in un mondo altamente progredito, una rete ferroviaria si estende per tutta la galassia, con treni spaziali che fanno servizio giornaliero. Viene progettata Megalopolis, citt\u00e0 modernissima dal clima sempre controllato, dove gli abitanti pi\u00f9 ricchi hanno un corpo meccanico che consente loro di vivere fino a duemila anni grazie al ricambio dei pezzi che non funzionano pi\u00f9; i poveri invece non possono permettersi un corpo meccanico e vivono in tuguri ai margini della citt\u00e0. Il piccolo Tetsuro Hoshino (Masai Hoshino nella serie italiana) e sua madre, due persone molto povere, vengono a sapere che esiste un pianeta dove si pu\u00f2 ricevere gratuitamente un corpo meccanico. Per andarci devono raggiungere Megalopolis e da l\u00ec proseguire il viaggio con il \"Galaxy Express 999\", un treno spaziale. La madre viene presto uccisa in una caccia all'uomo organizzata dagli uomini meccanici, che a Megalopolis si divertono a cacciare gli umani per poi ibernarli come trofei, mentre Masai riesce a scappare. Viene salvato da una donna bellissima, Maetel (Maisha Hikoshino nell'anime italiano), che assomiglia a sua madre morta. Maetel gli offre un biglietto gratuito per un viaggio a bordo del Galaxy Express 999, destinazione Andromeda, il pianeta degli uomini meccanici, in cambio della sua compagnia durante il viaggio. Il bambino acconsente.\nTetsuro indossa sempre un vecchio plaid sforacchiato e un cappello a larghe falde donatigli dalla madre di Tochiro (l'inventore dell'Arcadia e grande amico di Capitan Harlock). Nel corso del viaggio spaziale in treno, Tetsuro vive numerose avventure e incontra molti \"uomini macchina\", incluso il conte Meccanico, l'assassino di sua madre, che sar\u00e0 vendicata. Col tempo per\u00f2 si rende conto sempre di pi\u00f9 che un corpo meccanico non potr\u00e0 risolvere tutti i suoi problemi. Infatti molte delle persone macchina da lui conosciute rimpiangono di aver rinunciato alla propria umanit\u00e0.\nMaetel fa visita al suo corpo originario su Plutone, dove i corpi umani sono conservati nel ghiaccio ma continua a presentare un aspetto umano. \nDopo molte avventure raggiungono Andromeda, dove Tetsuro scopre una terribile verit\u00e0: Prometheum, regina dei mille anni, capo dell'impero meccanizzato e madre di Maetel, controlla il pianeta Andromeda tramite componenti di provenienza umana ma completamente meccanizzate, usano il fuoco vitale umano per alimentare il pianeta in uno sconfinato calderone di parti connesse tra loro. Maetel e la Regina sono entit\u00e0 che vivono in simbiosi cerebrale. \nTetsuro non ha deciso in quale corpo meccanico trasferirsi e Menou, la madre di Clear, seguendo le disposizioni ne sceglie un modello per lui. Tetsuro diventer\u00e0 una vite, un organo cardine dell'immenso sistema che controlla il pianeta. Maetel per\u00f2 oramai nutre profondi sentimenti di affetto verso Tetsuro e si rivolta contro Prometheum. Con l'aiuto di Menou, che fornisce a Maetel una vite falsa di Tetsuro, la installa nel sistema e trova il coraggio di scagliare il pendente nel centro di controllo del pianeta; all'interno del pendente c'\u00e8 il Dott. Ban, suo padre, che blocca il sistema in modo da permettere la fuga del fuoco vitale che risiede nelle componenti. L'intero pianeta si spegne. Maetel e Tetsuro si dicono addio sperando sia solo un arrivederci.\nIl finale della serie televisiva.\nMasai e Maisha raggiungono Andromeda dove Masai potrebbe finalmente ottenere il desiderato corpo meccanico, ma nota la vacuit\u00e0 e la pigrizia degli uomini meccanici che popolano il pianeta, viziati dall'immortalit\u00e0 e dall'ozio. Masai decide pertanto di tenere il suo corpo umano. La regina Prometheum sperava di conquistare l'universo sfruttando l'intelligenza di Masai qualora fosse divenuto un uomo meccanico; venuta a conoscenza della definitiva decisione di Masai, ordina di ucciderlo. Maisha si rivolta contro la madre. Con l'aiuto di suo padre, il Dr. Ban, incastonato nel pendente che lei porta al collo, Maisha aiutata da Masai distrugge Prometheum e il pianeta. La vera natura di Maisha non viene svelata apertamente, ma da alcuni elementi sparsi nella serie si pu\u00f2 supporre che possieda delle minuscole parti di un cyborg; ad esempio Maisha non invecchia, come si deduce definitivamente dagli episodi 109-110. Il 999 dopo la distruzione di Andromeda torna alla stazione precedente; qui Maisha riparte per lo spazio sul treno 777 sul quale si intravede, seduto accanto a lei, un ragazzo bisognoso di aiuto come lo era stato Masai, il quale invece ritorner\u00e0 sulla terra col GE999.\nStoria editoriale.\nIl manga venne originariamente pubblicato tra il 1977 e il 1981 da Sh\u014dnen Gah\u014dsha sulla rivista \"Shounen King\", e in seguito raccolto in 18 \"tank\u014dbon\". Nel 1978 fu una delle prime serie a vincere lo Shogakukan Manga Award nella categoria \"sh\u014dnen\".\nDopo quindici anni, nel 1996, Matsumoto ha ripreso a disegnare la storia, continuando il manga con lo stesso titolo: i 41 capitoli della seconda parte della vicenda furono pubblicati da Shogakukan dapprima sulla rivista \"Big Gold\" e poi, in maniera irregolare dal 1999, su \"Gold Comic\". La serie completa \u00e8 stata poi raccolta in una nuova edizione da 20 \"tank\u014dbon\", pubblicati tra il 1997 e il 2000 (i primi quattordici coprono la serie storica, i restanti la seconda parte). Nel 2004 Matsumoto ha scritto e disegnato quattro ulteriori capitoli, pubblicati su \"Big Gold Comic\" e quindi raccolti nel ventunesimo \"tank\u014dbon\" della collezione.\nNonostante ci sia uno stacco narrativo tra la prima e la seconda parte dell'opera, il titolo di quest'ultima \u00e8 rimasto invariato. Per distinguerle, i lettori giapponesi \u2013 a livello non ufficiale \u2013 hanno ribattezzato la serie classica e la seconda .\nIl manga \u00e8 stato pubblicato in Italia per la prima volta da Planet Manga (Panini Comics) tra il 2005 e il 2011, con periodicit\u00e0 irregolare, proponendo l'edizione Shogakukan in 21 volumi (1-14 prima serie; 15-21 seconda serie).\nNel 2018 viene ripresa la serie con un nuovo racconto intitolato Ginga Tetsudou 999 Another Story: Ultimate Journey, che \u00e8 la trasposizione dell'omonimo romanzo scritto da Matsumoto nel 2013, il manga \u00e8 disegnato da Yuzuru Shimazai, la pubblicazione avviene in Giappone tramite la rivista Champion Red, la produzione \u00e8 tuttora in corso, al momento sono stati pubblicati 5 Titoli (Settembre 2020) con un parziale di 29 capitoli .\nDisegnata da L.Matsumoto e intitolata Galaxy Express 999 Dream Black Hole nel 2018 \u00e8 stato rilasciato il primo capitolo di una nuova avventura, che \u00e8 stato pubblicato nel libro celebrativo per gli 80 anni del fumettista : Leiji Matsumoto Mugen Sozo Kido - 80th Anniversary Chronicle.\nSerie televisiva.\nDalla serie a fumetti, la Toei Animation ha tratto una serie animata, trasmessa in Giappone tra il 1978 e il 1981. La serie si compone di 113 episodi, dai quali sono stati tratti anche tre episodi speciali che ripropongono in versione ampliata cinque puntate (12-13, 22, 51-52). Dall'opera sono stati tratti anche tre film d'animazione e due cortometraggi, nonch\u00e9 vari spin-off e prequel (sempre in versione animata).\nIn Italia, \u00e8 arrivata per prima la serie animata, trasmessa su Rai 2 dal 1982 e variamente replicata per anni sulle reti locali. La sigla italiana \u00e8 stata incisa dagli Oliver Onions col titolo \"Galaxy\".\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Galaxy Express 999\" si \u00e8 classificata al 73\u00ba posto."}
{"id": "122238", "revid": "1543377", "url": "https://it.wikipedia.org/wiki?curid=122238", "title": "Parigi nel XX secolo", "text": "Parigi nel XX secolo (\"Paris au XXe si\u00e8cle\") \u00e8 un romanzo di fantascienza dell'autore francese Jules Verne, scritto nel 1863 e pubblicato postumo nel 1994.\nStoria editoriale.\nIl suo editore, Pierre-Jules Hetzel, ritenendo il romanzo troppo pessimistico e temendo che avrebbe potuto danneggiare l'allora nascente carriera di Verne, gli sugger\u00ec di attendere 20 anni per pubblicarlo. Verne ripose il manoscritto in una cassaforte dove venne scoperto dal suo pronipote nel 1989. Fu infine pubblicato in Francia nel 1994.\nIn Italia \u00e8 stato pubblicato nel 1995.\nTrama.\nMichel J\u00e9r\u00f2me Dufr\u00e9noy \u00e8 un giovane e valente poeta in versi latini appena laureatosi in lettere antiche. Purtroppo il mondo del 1960, fatto di grattacieli di vetro, treni ad alta velocit\u00e0, automobili a gas, calcolatori ed una rete di comunicazioni mondiale, non ha bisogno di letterati o di musicisti, ma di abili ingegneri e tecnici. Michel, orgoglioso della sua cultura, non riesce ad inserirsi in quella societ\u00e0 che non capisce, governata com'\u00e8 dalla tecnologia e dal profitto economico. \u00c8 un grande artista e dedica tutti i suoi sforzi a comporre poemi che nessuno legger\u00e0 mai, ma \u00e8 incapace di lavorare per potersi mantenere e alla fine di una lenta parabola, disoccupato ed in miseria incontrer\u00e0 una fine tragica nella quale trasciner\u00e0 anche la donna che ama.\nIl futuro secondo Verne.\nDato il grande progresso tecnico del XIX secolo, Verne poteva immaginare una Parigi del 1960 non troppo diversa da quella ventura, industriale avanzata, con rete di metropolitana e centri meccanografici. Si parla di climatizzazione di ambienti, apparecchi televisivi, reti mondiali di trasmissione dati, sebbene ancora telegrafiche.\nL'autore cita un apparecchio chiamato \"facsimile\", concettualmente non lontano dall'attuale \"fax\". Viene descritto l'edificio del Louvre con una costruzione in vetro davanti al suo ingresso, e di un altissimo faro dove ha sede l'attuale Torre Eiffel. L'autore non aveva previsto lo sviluppo della penna (si usano ancora quelle d'oca) e del tessile, parlando di abiti in fibra metallica, elementi di secondaria importanza. Ben pi\u00f9 inquietante ed attuale un mondo contrassegnato da disagio sociale di cui fa le spese l'artista protagonista, divenuto perfettamente inutile in un contesto arido e pragmatico."}
{"id": "122239", "revid": "466539", "url": "https://it.wikipedia.org/wiki?curid=122239", "title": "Loira", "text": "La Loira (in francese \"Loire\" ), con un corso di totali, \u00e8 il secondo fiume di Francia per lunghezza. Il suo bacino \u00e8 assai esteso (117.000\u00a0km\u00b2).\nStoria.\nLa Loira, il cui nome sembra derivi dalla presenza in loco in epoca pregallica dei Liguri (il nome del fiume in latino \u00e8 Liger e gli abitanti della regione tutt'ora si chiamano lig\u00e9riens), sin dai tempi antichi importante asse di navigazione e di trasporto merci, \u00e8 oggi navigabile dalle grosse imbarcazioni solo nei pressi del suo estuario, circa fino a Nantes. \nSembra che originariamente la Loira si gettasse nella Senna, fino a che un evento geologico non ne dirott\u00f2 il suo percorso verso l'oceano.\nPercorso.\nLe sorgenti.\nLa Loira ha le sue sorgenti a sud-est del Massiccio centrale, nel Vivarais, ai piedi del monte Gerbier de Jonc, nel comune di Sainte-Eulalie. La presenza di una falda freatica sotto il monte Gerbier de Jonc d\u00e0 origine a una molteplicit\u00e0 di sorgenti relativamente vicine e tre fra queste sono considerate sorgenti del fiume:\nIl fiume al suo inizio non \u00e8 che una moltitudine di rivoli di acqua che costituiscono altrettanti piccoli ruscelli che si riuniscono rapidamente.\nEstuario.\nLa Loira sfocia nell'Oceano Atlantico con un estuario che si trova vicino a Saint-Nazaire, nel dipartimento della Loira Atlantica. \nLa Loira \u00e8 registrata al patrimonio dell'umanit\u00e0, riconosciuti dall'UNESCO,\nToponimi.\nLa Loira ha dato il suo nome ai dipartimenti:\nInoltre, ben due regioni francesi (Centro-Valle della Loira e Paesi della Loira) prendono il nome dal fiume.\nRegioni, dipartimenti e citt\u00e0 attraversate.\nLa Loira attraversa le seguenti regioni:\nnelle quali attraversa i dipartimenti:\ne le citt\u00e0 principali attraversate sono:\nPrincipali affluenti.\nDei molteplici affluenti della Loira, il pi\u00f9 lungo \u00e8 il fiume Allier che inizialmente scorre parallelo fin quando non diventa un affluente.\nI principali affluenti a partire dalla sorgente sono (D=destra orografica, S=sinistra): \nRegime idrologico.\nLa portata media del fiume \u00e8 assai irregolare: presenta una media di 350\u00a0m\u00b3/s a Orl\u00e9ans e di 931\u00a0m\u00b3/s alla foce. Tuttavia pu\u00f2 superare in caso di piene straordinarie i 2.000\u00a0m\u00b3/s in \"Alta Loira\" e addirittura gli 8.000\u00a0m\u00b3/s in \"Bassa Loira\". Per contro in estate la portata del fiume si pu\u00f2 ridurre pesantemente tanto che valori modestissimi di 10\u00a0m\u00b3/s a Orl\u00e9ans non sono da considerare rari. Queste variazioni fanno s\u00ec che la maggior parte del fiume non sia navigabile, anche a causa del suo letto larghissimo e ingombro di banchi di sabbia.\nI castelli della Loira.\nNella lunga valle della Loira e nelle sue valli trasversali vi sono oltre 300 castelli, nel centro della Francia. I castelli sono stati costruiti a partire dal X secolo, quando i sovrani di Francia, seguiti dalla nobilt\u00e0 di corte, scelsero la valle per le loro dimore estive.\nIn virt\u00f9 della presenza del gran numero di castelli, la valle stessa \u00e8 stata dichiarata Patrimonio dell'umanit\u00e0 dall'UNESCO.\nI principali castelli della Loira sono : Chambord, Chenonceau, Montsoreau, Amboise."}
{"id": "122241", "revid": "729019", "url": "https://it.wikipedia.org/wiki?curid=122241", "title": "Ruggero Settimo", "text": "Segu\u00ec con entusiasmo il movimento liberale. Caldeggi\u00f2 la promulgazione della costituzione del 1812 e fu ministro del Regno delle Due Sicilie. Si dimise subito dopo l'abrogazione della Costituzione siciliana. Durante la rivoluzione siciliana del 1848 fu capo del governo.\nBiografia.\nFormazione giovanile.\nRuggero Settimo nacque a Palermo da una famiglia di origine nobiliare, appartenente alla famiglia dei principi di Fitalia e dei marchesi di Giarratana.\nSi form\u00f2 presso l'Accademia Borbonica della Real Marina delle Due Sicilie di Napoli e divent\u00f2 nel 1793 ufficiale della flotta borbonica; combatt\u00e9 i corsari barbareschi.\nCombatt\u00e9 a fianco della flotta inglese nel Mare Mediterraneo contro i francesi di Napoleone Bonaparte. Riconquist\u00f2 l'isola di Malta e difese la citt\u00e0 di Gaeta.\nLa carriera politica.\nNel 1811 per problemi di salute si ritir\u00f2 dalla carriera di marina per darsi alla politica, dove in poco tempo divent\u00f2 il maggiore esponente del partito liberale siciliano e fu Ministro della Marina (1812-13) e della Guerra (1813-14) del Regno di Sicilia (1734-1816).\nDopo il ritorno di Ferdinando I di Borbone, and\u00f2 all'opposizione e fu tra coloro che chiesero il ripristino della Costituzione siciliana del 1812, soppressa nel 1816.\nLa rivolta del 1820.\nDurante i Moti del 1820-1821, Settimo fece parte del governo provvisorio di Palermo insieme al principe di Villafranca, Gaetano Bonanno, Padre Palermo dell'Ordine dei Teatini, il colonnello Resquens, il marchese Raddusa e Giuseppe Tortorici.\nLo stesso governo provvisorio aveva, seppur momentaneamente, dichiarato l'indipendenza da Napoli.\nLo stesso Settimo fu indicato come luogotenente della giunta provvisoria, ma rifiut\u00f2 e la offr\u00ec al principe della Scaletta e fu tra i membri della giunta provvisoria di governo. Si mise ai voti la scelta indipendentista, e i due terzi dell'isola si espressero favorevolmente.\nIl 7 novembre 1820 il Borbone invi\u00f2 un esercito agli ordini di Florestano Pepe (poi sostituito dal generale Pietro Colletta) che riconquist\u00f2 la Sicilia attraverso lotte sanguinose e ristabil\u00ec la monarchia assoluta risottomettendo la Sicilia a Napoli. Settimo accett\u00f2 di far parte del decurionato di Palermo che il 14 aprile 1821 firm\u00f2 \"l'atto di soggezione\", che valse ad alienargli allora l'animo dei liberali siciliani.\nLasci\u00f2 la vita politica e si dedic\u00f2 alla salute pubblica: dopo la morte del principe di Castelnuovo, \"il valoroso comandante non si estranea completamente dalla vita pubblica tanto che nel 1837, ad esempio, in occasione dello scoppio del colera in Sicilia accetter\u00e0 la carica di deputato straordinario del supremo magistrato di salute pubblica. Tuttavia, si incrinano proprio in questa occasione le speranze di una parte del ceto politico siciliano di arrivare ad una qualsiasi forma di collaborazione con la monarchia borbonica, nel clima generale di fiducia che la salita al trono di Ferdinando II nel 1830 aveva determinato. Proprio la terribile esperienza del colera e dei moti violenti che lo accompagnano mostrano, infatti, il progressivo sgretolamento di queste illusioni, sino a rivelare di li a poco l'estraneit\u00e0 di buona parte del mondo politico siciliano verso il governo borbonico\".\nIl 14 novembre 1847, adempiendo alle volont\u00e0 testamentarie di Carlo Cottone, Ruggero Settimo inaugur\u00f2 l'apertura dell'Istituto Agrario di Palermo presso Villa Castelnuovo.\nCapo del governo siciliano nel 1848.\nRuggero Settimo \u00e8 stato uno dei protagonisti della Rivoluzione siciliana del 1848, e il 2 febbraio fu presidente del comitato insurrezionale, con Mariano Stabile segretario generale.\nAppoggi\u00f2 sia le idee repubblicane di Pasquale Calvi, sia quelle filo-monarchiche di Vincenzo Fardella di Torrearsa. Nel marzo di quell'anno per le sue idee liberali venne scelto dal parlamento siciliano come presidente del consiglio del governo siciliano. Il 10 maggio dello stesso anno era stato dichiarato \"padre della patria siciliana\", e il 10 luglio nominato tenente generale dell'Esercito Nazionale Siciliano.\nI liberali come Pasquale Calvi e lo stesso Settimo appoggiarono una Sicilia indipendente da Napoli e confederata secondo l'idea di Gioberti alla condizione, per\u00f2, che fosse rispettata la Costituzione Siciliana. Fu famoso per il fervore con cui incit\u00f2 il popolo siciliano durante l'insurrezione, al quale scrisse una lettera per esortarlo:\n\u201cSono 33 anni, che il potere esecutivo non ha convocato il nostro parlamento. \u00c8 da tal epoca, che alle antiche leggi politiche si \u00e8 sostituito l\u2019assolutismo, ed a questa usurpazione di legittimi diritti \u00e8 seguita la miseria dei proprietari e l\u2019annichilamento di ogni industria per lo sovraccarico di dazi e di vincoli, che son l\u2019unico mezzo ed il solo intento di coloro, che lasciando l\u2019autorit\u00e0 di re han prediletto quella di tiranni. E pertanto, che il patrimonio attivo dello stato da onze 1,847687 \u00e8 asceso al triplo, non ostante che ci\u00f2 non si fosse potuto senza il voto dei rappresentanti della nazione, come in un suo decreto l\u2019istesso despota sanzionava. Noi protestammo nel 1\u00ba febbraio 1816 contro la gran Brettagna, su la di cui fede nel 1812 fu riformato lo statuto politico del secondo Federico aragonese, che forma il diritto pubblico della Sicilia. Noi al 1820 tentammo ripigliare con la forza il potere che la forza ci avea tolto, e le sole bajonette austriache poteron sopraffare i nostri voti. Noi al 1831 al 1837 ed al 1847 ci sforzammo in vari comuni esprimere con le armi un fermo volere per tornare al godimento di diritti cos\u00ec santi. Noi l\u2019abbiamo implorato ai Borboni in diverse rimostranze pacifiche, ed in molti reclami che gli si sono presentati. Ma i guai sono pervenuti al colmo, e la nostra voce non \u00e8 stata esaudita. Siciliani! Fu gi\u00e0 dato il segno con l\u2019alba del 12 gennaio 1848, che pu\u00f2 dirsi l\u2019alba della nostra salute. I palermitani da quel giorno hanno scosso il giogo della tirannia, han vinto, e cacciato le milizie reali al di l\u00e0 delle loro mura; vinceranno, ed insieme a voi ricostruiranno l\u2019edificio politico avvalendosi delle leggi del regno sin oggi messe in disuso. Mentre Pio IX in Roma, Leopoldo II in Toscana, o Carlo Alberto nel Piemonte volenterosi han dato ai loro popoli una pi\u00f9 civile forma di governo, noi non ultimi in Italia per cuore e mente ma primi nati alla libert\u00e0, dobbiam riprenderla a prezzo di sangue. Ma questa circostanza ce ne fa pi\u00f9 degni e gloriosi: e noi abbiam gi\u00e0 mostrato di non temere le bombe e le mitraglie, che nissun grave danno han prodotto, e con cui ci vuol metter paura il cadente governo dei Borboni. Messina, Trapani e tutti i comuni circostanti si son mossi con noi, n\u00e9 mancher\u00e0 il resto dei comuni. Siciliani seguiteci! La presente guerra \u00e8 una guerra santa, e mira al bene delle nostre propriet\u00e0 e delle nostre persone, alla vendetta di tanti martiri, che si sono sacrificati per la patria. Fin oggi abbiamo nella nostra citt\u00e0 una invitta armata di 20.000 uomini, che sempre cresce pel buon volere delle vicine popolazioni, abbiamo armi e munizioni di ogni sorta; abbiamo donne combattenti che ricordano il valore delle Amazoni, ed il nostro cannone ha fatto sentire ai nemici quanto valgano le nostre braccia. Siciliani! Seguiteci. La nostra guerra \u00e8 legittima, e poich\u00e9 poseremo le armi, e riapriremo il nostro parlamento vedrete che significhi per un popolo esser libero, e come diminuiti i dazi, che sono il vero cancro del nostro paese, e tolti i vincoli nelle industrie, questa terra divenga fiorente. Siciliani! Non cacciarono i nostri padri l\u2019infame Carlo d\u2019Angi\u00f2 e non difesero Federico aragonese contro tutta Europa? Che saran quindi le armi di Ferdinando II contro tutto un popolo che vuole? Siciliani? \u00c8 gettato il dado: compiamo la santa causa! Viva Pio IX! Viva la Sicilia! Viva i nostri fratelli italiani!\"\u201d.\"\nPalermo, 1848.\nAlla fine il Parlamento scelse di offrire la corona dell'isola al duca di Genova Ferdinando di Savoia che sarebbe diventato re dell'isola con il nome di Alberto Amedeo I di Sicilia, ma questi non accett\u00f2.\nSi continu\u00f2, ma invano, la ricerca di un nuovo regnante.\nLa Sicilia, dopo il rifiuto del duca di Genova, ebbe un governo senza carica centrale e divent\u00f2 instabile. Nel febbraio 1849 a Ruggero Settimo successe alla guida del governo il principe di Butera, Pietro Lanza.\nFerdinando II delle Due Sicilie invi\u00f2 16.000 uomini contro l'isola per riconquistarla.\nIl 15 maggio 1849 cadde Palermo e con essa l'intera isola: le speranze di tenere in vita uno stato indipendente svanirono a questo punto infatti definitivamente.\nI vertici della rivoluzione andarono in esilio e Ruggero Settimo, escluso dall'amnistia, fugg\u00ec a Malta (allora territorio britannico), con la nave \"HMS Bulldog\", dove venne accolto con gli onori di un capo di Stato.\nPresidente del Senato d'Italia.\nLo statista siciliano trascorse con malinconia in quell'isola gli anni dell'esilio, dal quale torn\u00f2 non appena la sua Sicilia venne annessa al neonato Regno d'Italia nell'ottobre 1860. Nel maggio 1860, poche ore dopo aver assunto la dittatura di Sicilia, a Salemi, Garibaldi invia delle accorate parole a Malta, all'indirizzo di Ruggero Settimo, invitandolo a tornare nell'isola, ma in quei giorni non pot\u00e9 farlo per ragioni di salute.\nApprov\u00f2 l'annessione al Regno d'Italia con il plebiscito e fu nominato senatore il 20 gennaio 1861.\nA Settimo venne offerta la carica di presidente del nuovo Senato del Regno, che egli guid\u00f2 dal febbraio 1861 fino alla morte, avvenuta a Malta nel 1863.\n\u00c8 sepolto nel Pantheon di Palermo, la chiesa di San Domenico, in un monumento progettato dall'ingegnere Ernesto Perez, con sculture realizzate da Domenico Costantino, in particolare l'angelo, e Salvatore Valenti.\nRiconoscimenti.\nVisse e oper\u00f2 alcuni anni a Caltanissetta, dove viene ricordato con il nome del Liceo Classico della citt\u00e0. A Palermo gli sono state dedicate una piazza, con annesso monumento, e una delle vie principali della citt\u00e0.\nLa Regia Marina gli ha intitolato il sommergibile in servizio dal 1932 al 1946."}
{"id": "122243", "revid": "123703984", "url": "https://it.wikipedia.org/wiki?curid=122243", "title": "German Marshall Fund", "text": "Il German Marshall Fund of the United States (GMF) \u00e8 un think tank apartitico statunitense volto a promuovere la cooperazione e la comprensione tra l'America del Nord e l'Europa.\nFondato nel 1972 attraverso una donazione da parte del governo della Germania Ovest in occasione del 25\u00ba anniversario del Piano Marshall, il GMF contribuisce alla ricerca e all'analisi sulle problematiche transatlantiche e globali, convoca leader politici ed economici in conferenze internazionali, fornisce opportunit\u00e0 di scambio per i leader emergenti americani ed europei e sostiene iniziative per rafforzare le democrazie. Il GMF si occupa principalmente di politica, leadership e societ\u00e0 civile.\nIl GMF ha sede a Washington ed ha uffici in diverse citt\u00e0 europee.\nPresidenti.\nDall'aprile 2014 il presidente in carica \u00e8 Karen Donfried, che \u00e8 stata in precedenza un'assistente speciale del Presidente degli Stati Uniti d'America Barack Obama. In passato hanno ricoperto la carica di presidente del GMF Benjamin H. Read (1973-1977), Robert Gerald Livingston (1977-1981), Frank E. Loy (1981-1995) e Craig Kennedy (1996-2014).\nMarshall Memorial Fellowship.\nIl Marshall Memorial Fellowship (MMF) \u00e8 un programma del GMF creato nel 1982 allo scopo di promuovere lo scambio e la cooperazione tra Europa e Stati Uniti.\nIl programma prevede un viaggio della durata compresa tra le 3 e le 4 settimane per visitare 5 o 6 citt\u00e0 ed incontrare politici, industriali, imprenditori, media, ecc. per migliorarne la conoscenza delle istituzioni politiche, sociali ed economiche.\nA titolo di esempio, nel 2004 i \"fellow\" americani hanno avuto modo di visitare 23 citt\u00e0 europee, tra cui Bruxelles, Berlino, Parigi, Sofia, Atene, Amsterdam, Amburgo, Barcellona, Varsavia e Torino, mentre i \"fellow\" europei hanno visitato 30 citt\u00e0 americane, tra cui Denver, Birmingham, Seattle, Chicago, Madison, Lincoln, Boise, Cleveland, Austin, e Washington.\nLo sponsor italiano del progetto \u00e8 la Fondazione Cariplo."}
{"id": "122247", "revid": "21880", "url": "https://it.wikipedia.org/wiki?curid=122247", "title": "Festuca (piante)", "text": ""}
{"id": "122248", "revid": "767487", "url": "https://it.wikipedia.org/wiki?curid=122248", "title": "Numero di Froude", "text": "Il numero di Froude (abbreviato come formula_1 o formula_2) \u00e8 un gruppo adimensionale che mette in relazione la forza d'inerzia e la forza peso; deve il suo nome a quello dell'ingegnere idrodinamico ed architetto navale inglese William Froude.\nDefinizione.\nIl numero di Froude \u00e8 definito come la radice quadrata del rapporto fra forza d'inerzia e forza peso, ovvero:\ndove:\nIl numero di Froude pu\u00f2 essere anche espresso in funzione del numero di Richardson (\u00e8 infatti il reciproco della sua radice quadrata).\nL'inverso del numero di Froude \u00e8 pari al numero di Reech.\nOrigine.\nPer ricavare l'espressione del numero di Froude, si esprime il rapporto tra forza d'inerzia e forza peso in termini generali.\nLa forza d'inerzia (formula_7) pu\u00f2 essere scritta, in base al secondo principio della dinamica classica, come prodotto tra massa (formula_8) ed accelerazione (formula_9):\nIn una situazione generica, considerando l'equazione in termini di modulo dei vettori, si considera una massa di riferimento formula_11, mentre l'accelerazione formula_12 pu\u00f2 essere espressa come il rapporto tra una lunghezza di riferimento formula_13 e il quadrato di un tempo di riferimento formula_14, cio\u00e8:\nmoltiplicando e dividendo per formula_13, si ottiene:\nSi pone formula_18 pari ad una velocit\u00e0 di riferimento formula_5, per cui:\nLa forza peso formula_21 risulta essere il prodotto tra massa di un corpo ed accelerazione di gravit\u00e0 agente su di esso, ovvero:\nRicorrendo a delle grandezze di riferimento, possiamo scrivere:\nDividendo membro a membro le espressioni delle due forze in termini di grandezze di riferimento, abbiamo:\na questo punto, mettendo il rapporto delle forze sotto radice, si ottiene l'espressione del numero di Froude:\nAdimensionalit\u00e0.\nPer verificare l'adimensionalit\u00e0 del numero di Froude si sfrutta l'analisi dimensionale, cio\u00e8 si esprimono i parametri in termini di grandezze fondamentali nel sistema internazionale di unit\u00e0 di misura.\nConsiderando l'equazione dimensionale: \nSiccome il risultato dell'eguaglianza \u00e8 un valore numerico privo di unit\u00e0 di misura, ne discende che il numero di Froude \u00e8 un numero adimensionale.\nApplicazioni.\nCorrenti fluviali a pelo libero.\nPer lo studio delle correnti a pelo libero, la lunghezza caratteristica formula_13 del numero di Froude assume il valore dell'altezza del tirante idrico formula_28 della sezione trasversale fluviale rettangolare di area uguale a quella della sezione trasversale considerata, quindi:\ndove:\nDal numero di Froude si pu\u00f2 determinare:\nCorrente subcritica, critica e supercritica.\nLa seguente trattazione parte dall'ipotesi che il vettore velocit\u00e0 della perturbazione abbia una componente verticale costante, perci\u00f2 non rientrano tra queste le comuni onde marine e le onde generate dalle navi con il loro moto (le onde a cui Froude era maggiormente interessato).\nIl numero di Froude ha un significato cinematico correlato alla tipologia di regime di moto di una corrente a pelo libero, che pu\u00f2 essere di tipo subcritico, critico o supercritico. Inoltre, si pu\u00f2 dimostrare che per un liquido incomprimibile confinato inferiormente in un canale, la quota del pelo libero dipende dal numero di Froude.\nA tal fine, si consideri una perturbazione della superficie libera di ampiezza infinitesima formula_34 che risale la corrente con velocit\u00e0 di modulo formula_35, assunto positivo quando il vettore velocit\u00e0 della perturbazione formula_36 \u00e8 di verso opposto al vettore velocit\u00e0 della corrente formula_37 e negativo quando il vettore formula_36 ha lo stesso verso del vettore formula_37. A causa dell'innalzamento della superficie libera in prossimit\u00e0 della perturbazione si ha un rallentamento infinitesimo della corrente formula_40.\nSi applicano i bilanci di massa e di energia , assunto il moto unidirezionale rispetto all'asse orizzontale e quindi considerando solo i moduli dei vettori velocit\u00e0, formula_30 per formula_37 e formula_35 per formula_36.\nDal bilancio di massa, trascurando gli infinitesimi di ordine superiore al primo, si ricava la seguente l'espressione:\nla quale semplificata equivale a:\nRiarrangiando i termini si ottiene:\nSfruttando l'equazione del bilancio di energia e trascurando gli infinitesimi di ordine superiore al primo, si ricava la seguente espressione:\nche semplificata equivale a:\nInserendo tale espressione di formula_34 nell'equazione del bilancio di massa, si ottiene:\nSemplificato il termine formula_40 e moltiplicando entrambi i membri dell'equazioni per formula_6, si ottiene:\nApplicando la radice quadra ad entrambi i membri dell'equazione si ottengono le seguenti due soluzioni distinte formula_58 e formula_59:\nEsplicitando formula_35 nelle due equazioni si ha:\nLa velocit\u00e0 di un lato del fronte d'onda della perturbazione (formula_59) \u00e8 sempre di segno negativo, essendo dato dalla somma cambiata di segno di due quantit\u00e0 sempre positive, e quindi discende sempre la corrente; la velocit\u00e0 dell'altro lato della perturbazione (formula_58), invece, pu\u00f2 essere di segno negativo o positivo a seconda che formula_30 sia rispettivamente maggiore o minore di formula_66.\nPerci\u00f2, qualora il fronte d'onda di monte della perturbazione non riesca a risalire la corrente, cio\u00e8 nel caso formula_30 sia maggiore di formula_68 e quindi maggiore di formula_58, il numero di Froude \u00e8 maggiore di 1, e si \u00e8 in condizioni supercritiche; nel caso in cui il fronte d'onda di monte della perturbazione riesca a risalire la corrente, cio\u00e8 nel caso formula_30 sia inferiore di formula_68 e quindi inferiore di formula_58, il numero di Froude \u00e8 minore di 1, e si dice che si \u00e8 in condizioni subcritiche.\nRicapitolando si ha che:\nA parit\u00e0 di condizioni al contorno, il tirante idrico formula_28 in regime di moto subcritico risulta essere maggiore di quello in regime di moto supercritico.\nRisalto idraulico.\nPer conoscere il tipo di risalto idraulico che si verifica si fa riferimento al valore del numero di Froude formula_77 nella sezione di monte al passaggio dalla corrente veloce alla corrente lenta; in particolare si hanno i seguenti intervalli di valori:\nIdrodinamica navale.\nNelle applicazioni idrodinamiche marine, il numero di Froude viene solitamente indicato con la notazione formula_2 ed \u00e8 definito come:\ndove:\n\u00c8 un parametro importante rispetto alla resistenza al moto della nave, specialmente in termini di resistenza d'onda.\nNel caso di imbarcazioni plananti, dove la lunghezza della linea di galleggiamento \u00e8 troppo dipendente dalla velocit\u00e0 per essere significativa, il numero di Froude \u00e8 meglio definito come \"numero di Froude volumetrico\" e la lunghezza di riferimento \u00e8 considerata come la radice cubica dello spostamento volumetrico dello scafo:"}
{"id": "122249", "revid": "380654", "url": "https://it.wikipedia.org/wiki?curid=122249", "title": "Ring of Honor", "text": "La Ring of Honor \u00e8 una federazione di wrestling statunitense con sede nella citt\u00e0 di Baltimora fondata nel 2002 da Rob Feinstein. Nel 2004 \u00e8 stata ceduta a Cary Silkin e nel 2011 \u00e8 diventata poi propriet\u00e0 del Sinclair Broadcast Group. \nAttualmente la ROH ha deciso di prendere una pausa per poter modernizzare il prodotto, annunciando il ritorno alla programmazione per Supercard of Honor il primo aprile 2022.\nStoria.\nIl primo show della Ring of Honor ebbe luogo il 23 febbraio 2002, quando Rob Feinstein, proprietario della RF Video, fond\u00f2 una nuova federazione di wrestling indipendente.\nA causa di uno scandalo, Feinstein lascio la federazione nel 2004 e, sempre per lo stesso motivo, molti wrestler come AJ Styles e Samoa Joe si trasferirono alla Total Nonstop Action Wrestling. \nFu nel 2007 che la ROH cominci\u00f2 i suoi primi rapporti di collaborazione con altre federazioni come la Full Impact Pro e le giapponesi Pro Wrestling Noah e Dragon Gate, e questo port\u00f2 al primo tour a Tokyo. \nFu in seguito lanciato il primo show settimanale della ROH, chiamato Ring of Honor Wrestling, e l'espansione \u00e8 continuata grazie a proficue collaborazioni con la Pro Wrestling Guerrilla e la New Japan Pro-Wrestling. \nNel 2018 i wrestler Cody Rhodes e gli Young Bucks hanno prodotto All In, considerato uno dei migliori show di wrestling non WWE dei tempi recenti. Ci\u00f2 ha portato i tre a lasciare la ROH l'anno seguente per concentrarsi sulla nuova federazione da loro fondata, la All Elite Wrestling. \nLa ROH ha risposto mantenendo sotto contratto Marty Scurll, e rendendolo il pi\u00f9 pagato del roster oltre che capo booker, ma il wrestler inglese ha poi lasciato dopo le accuse di violenze dovute al movimento noto poi come Speaking Out Movement. \nCome molte altre federazioni la ROH ha subito il tracollo dovuto alla pandemia di COVID tornando ad avere un pubblico presente soltanto a Best in the World nel luglio 2021.\nA ottobre dello stesso anno la ROH ha deciso di chiudere per un periodo di tre mesi in modo da focalizzare il loro prodotto su altri obiettivi, programmando di tornare con l'evento Supercard of Honor il primo aprile 2022.\nProdotto.\nIl \"Code of Honor\" consiste in un insieme di regole che i wrestler devono rispettare durante i match allo scopo di avvicinare lo stile della federazione a quello tipico del wrestling giapponese (il \"puroresu\") e distinguersi cos\u00ec da ogni altra promozione statunitense.\nLe cinque regole originali erano molto utili per rendere \"over\" gli \"heel\" specialmente la figura di Christopher Daniels, il pi\u00f9 importante tra gli heel della ROH, che assieme alla sua stable, \"The Prophecy\", non rispettava il codice, rifiutando in particolar modo la stretta di mano.\nAll'inizio del 2004 il booker Gabe Sapolsky inizi\u00f2 a capire che il \"Code of Honor\" avesse fatto il suo tempo e pertanto ai wrestler non fu pi\u00f9 richiesto di seguirlo. Il codice ricompar\u00ec in seguito in una nuova formulazione:\nHall of Fame.\nNel 2022 la ROH ha deciso di istituire la ROH Hall of Fame, seguendo l'esempio di altre federazioni, per onorare gli atleti che hanno fatto la storia della compagnia..\nI primi introdotti per la classe inaugurale del 2022 sono stati Jay e Mark Briscoe, Bryan Danielson, Samoa Joe e CM Punk."}
{"id": "122251", "revid": "1534511", "url": "https://it.wikipedia.org/wiki?curid=122251", "title": "Oscillazione del neutrino", "text": "L'oscillazione del neutrino \u00e8 un fenomeno quantomeccanico per cui un neutrino, creato con un certo sapore, pu\u00f2 assumere un sapore diverso al passare del tempo. La probabilit\u00e0 di misurare uno specifico sapore (che pu\u00f2 essere elettrone, muone o tauone) varia periodicamente durante la propagazione del neutrino. Il fenomeno \u00e8 stato predetto da Bruno Pontecorvo nel 1957 e osservato sperimentalmente, per la prima volta in ambito astrofisico nel 1998 (grazie all'osservatorio Super-Kamiokande), e in seguito tramite esperimenti di laboratorio (come OPERA, che sfrutta neutrini prodotti al CERN e inviati ai Laboratori Nazionali del Gran Sasso).\nIl fenomeno di oscillazione implica che la massa dei neutrini sia non nulla, fatto non previsto dal Modello standard della fisica delle particelle. Il meccanismo di generazione della massa dei neutrini \u00e8 tuttora un problema aperto e dibattuto.\nIl Premio Nobel per la Fisica 2015 \u00e8 stato assegnato al giapponese Takaaki Kajita e al canadese Arthur McDonald per \"la scoperta delle oscillazioni del neutrino, che dimostra che il neutrino ha massa\".\nProve dell'oscillazione del neutrino.\nNeutrini solari.\nIl modello solare standard predice che, durante le reazioni di fusione che avvengono nel nucleo solare, vengano prodotti neutrini di sapore elettronico. Tuttavia il flusso di neutrini elettronici osservati a Terra \u00e8 circa un terzo rispetto a quello previsto, come fu osservato da Ray Davis negli anni '60. Questa discrepanza ha originato il cosiddetto \"problema dei neutrini solari\", risolvibile ipotizzando il meccanismo di oscillazione dei neutrini. Nel 2001, il canadese Sudbury Neutrino Observatory ha dimostrato che dal sole proviene un flusso di neutrini muonici e tauonici, oltre che elettronici: la spiegazione pi\u00f9 accreditata \u00e8 che i neutrini siano inizialmente elettronici, ma cambino sapore all'interno del nucleo solare per il cosiddetto effetto Mikheyev-Smirnov-Wolfenstein.\nNeutrini atmosferici.\nDiversi osservatori, come l'italiano MACRO o Super-Kamiokande, hanno osservato un deficit nel rapporto tra i flussi di neutrini muonici ed elettronici prodotti dai raggi cosmici nell'atmosfera. Il fenomeno \u00e8 interpretato come un cambiamento di sapore, da muonico a elettronico, di parte dei neutrini.\nReattori nucleari.\nLe oscillazioni possono essere osservate nei neutrini prodotti nei reattori nucleari. Un recente esempio \u00e8 costituito dallo studio pubblicato nel marzo 2012 dalla collaborazione di Daya Bay (Cina), che descrive l'osservazione dell'oscillazione di antineutrini elettronici.\nAcceleratori di particelle.\nI fasci di neutrini prodotti in un acceleratore di particelle offrono buone opportunit\u00e0 di studio. Nel 2010, ad esempio, l'esperimento OPERA ha dimostrato la presenza di un neutrino tauonico in un fascio di neutrini muonici inviati dal CERN.\nTeoria.\nSecondo il modello standard, i neutrini sono creati, a seguito di interazioni deboli, con un sapore ben definito: sono cio\u00e8 in un autostato del sapore (a rigore, i neutrini sono inizialmente entangled con le altre particelle prodotte, ma questo fatto pu\u00f2 essere trascurato almeno in prima approssimazione). Supponiamo ora che un neutrino non sia prodotto con massa definita, ma sia piuttosto in una sovrapposizione di autostati della massa. In altri termini, un autostato del sapore non \u00e8 anche un autostato della massa. In tal caso, durante la propagazione del neutrino nello spazio, le fasi della funzione d'onda corrispondenti a ciascuno degli autostati della massa avanzano con velocit\u00e0 leggermente diverse. Ci\u00f2 provoca una diversa sovrapposizione di stati della massa, quindi una diversa sovrapposizione di stati del sapore. Ad esempio, il sapore di un neutrino inizialmente elettronico diventa una sovrapposizione dei tre sapori; se il neutrino percorre una distanza sufficiente, si potr\u00e0 osservare periodicamente in uno stato di sapore diverso da quello originario.\nLa matrice Pontecorvo\u2013Maki\u2013Nakagawa\u2013Sakata.\nLa proposta di Pontecorvo del 1957 sulle oscillazioni di neutrino fu sviluppata da Maki, Nakagawa e Sakata nel 1962, ed ulteriormente elaborata dallo stesso Pontecorvo nel 1967.\nL'operatore unitario che collega gli autostati di sapore e massa si pu\u00f2 scrivere come\ndove\nformula_8 \u00e8 la \"matrice Pontecorvo\u2013Maki\u2013Nakagawa\u2013Sakata\" (o \"matrice PMNS\"), analoga alla matrice CKM che descrive il cambiamento di sapore dei quark. Se la matrice PMNS fosse uguale alla matrice identit\u00e0, gli autostati del sapore sarebbero anche autostati della massa. L'osservazione delle oscillazioni di neutrino indica che questo non \u00e8 il caso.\nNel modello standard la matrice PMNS \u00e8 una matrice 3\u00d73 che descrive il cambiamento di sapore dei neutrini. La relazione tra campi quantizzati pu\u00f2 essere rappresentata cos\u00ec:\ndove \"c\"ij\u00a0=\u00a0cos\u03b8ij e \"s\"ij\u00a0=\u00a0sin\u03b8ij. I fattori di fase \"\u03b1\"1 e \"\u03b1\"2 hanno significato fisico solo se i neutrini sono particelle di Majorana \u2014 cio\u00e8 se un neutrino \u00e8 identico al proprio antineutrino (ad oggi, non ci sono conferme sperimentali di questa ipotesi, ma neanche del contrario). Il fattore di fase \"\u03b4\" \u00e8 diverso da zero solo se le oscillazioni di neutrino violano la simmetria CP, come ci si pu\u00f2 attendere per l'analogia con la matrice CKM. Nel 2020 il gruppo T2K ha osservato per la prima volta la possibilit\u00e0 di questa violazione lasciando aperte nuove possibili frontiere di ricerca.\nPropagazione e interferenza.\nPoich\u00e9 formula_4 sono autostati della massa, la loro propagazione si pu\u00f2 descrivere in termini di onde piane nella forma:\ndove\nNel limite ultrarelativistico, formula_21, l'energia si pu\u00f2 approssimare come\ndove E \u00e8 l'energia totale della particella. Questo limite \u00e8 generalmente valido per i neutrini, poich\u00e9 le masse sono minori di 1\u00a0eV e le energie maggiori di 1\u00a0MeV, e il fattore di Lorentz \u03b3 \u00e8 maggiore di 106 in ogni caso. Scrivendo \"t \u2248 L\", dove \"L\" \u00e8 la distanza percorsa, ed eliminando i fattori di fase, la funzione d'onda diventa:\nAutostati con diverse masse viaggiano a velocit\u00e0 diverse: i pi\u00f9 \"pesanti\" rimangono indietro. Poich\u00e9 gli autostati della massa sono combinazioni di autostati del sapore, la differenza di velocit\u00e0 dei primi causa interferenza tra le componenti del sapore corrispondenti. Diventa cos\u00ec possibile che il neutrino cambi sapore durante la propagazione: la probabilit\u00e0 che un neutrino con sapore iniziale \u03b1 sia osservato con sapore \u03b2 \u00e8\no meglio\ndove formula_26. La fase responsabile delle oscillazioni si pu\u00f2 scrivere (esplicitando \"c\" e formula_27)"}
{"id": "122252", "revid": "1844579", "url": "https://it.wikipedia.org/wiki?curid=122252", "title": "Impact Wrestling", "text": "Impact Wrestling \u00e8 una federazione di wrestling statunitense con sede nella citt\u00e0 di Nashville (Tennessee), fondata il 19 giugno 2002 dall'ex wrestler Jerry Jarrett e il figlio Jeff Jarrett.\nNota precedentemente come NWA: Total Nonstop Action, grazie ad un'accordo con la National Wrestling Alliance e, dal 2007, semplicemente come Total Nonstop Action.A partire dal 2017 la federazione \u00e8 di propriet\u00e0 dell'imprenditore Ed Nordholm, fondatore dell' Anthem Sports &amp; Entertainment e, a seguito di un rebranding, diviene Impact Wrestling.\nSin dalla sua fondazione \u00e8 stata considerata la seconda federazione pi\u00f9 importante al mondo dietro la WWE. A seguito del mancato rinnovo con Spike e una crisi finanziaria iniziata tra il 2013 e il 2014, Impact \u00e8 stata scalzata dalla Ring of Honor, anche grazie all'arrivo di numerose stelle TNA e alla collaborazione con la New Japan Pro-Wrestling. Dal 2019, grazie ad una serie di accordi di streaming e un nuovo canale, AXS, Impact \u00e8 tornata ad avere un buon seguito, anche se \u00e8 ancora vista come la terza compagnia d'America con la nascita della All Elite Wrestling.\nStoria.\nFormazione e origini (2002\u20132003).\nLa TNA nasce dopo la chiusura della World Championship Wrestling quando Jeff Jarrett, Jerry Jarrett e Bob Ryder ebbero l'idea di fondare una federazione che non fosse dipendente dai network e che trasmettesse direttamente in PPV. La TNA tenne il suo primo show dopo un anno, il 19 giugno del 2002 e all'inizio aveva una programmazione in PPV settimanali.\nLa TNA cre\u00f2 quindi una partnership con la National Wrestling Alliance (NWA) e questo gli diede un grande vantaggio poich\u00e9 poteva disporre dei migliori lottatori degli Stati Uniti e allo stesso tempo disponevano dell'NWA World Heavyweight Championship.\nL'ambiente dell'arena TNA dell'epoca (l'Asylum di Nashville) rispecchiava pienamente questa filosofia in quanto era strutturato in uno stile underground costellato di radar luminosi e ballerine in abiti succinti dedite alla pole dance. La compagnia punt\u00f2 sulla X Division (categoria ispirata agli X Games, dinamica e altamente spettacolare con ripetute manovre pericolose) dandogli molto spazio e inoltre, negli spettacoli di allora figuravano come stili di punta l'high flying, i tag team e l'hardcore wrestling.\nLa storyline principale fu sviluppata da Vince Russo che, con la sua stable dei SEX (Sport Entertaiment Extreme), e composta da lottatori come Raven, Sonni Siaki, Trinity, BG James, Chris Sabin e Christopher Daniels) portava sugli schermi le divergenze creative dei booker e mostrava i contrasti tra il tradizionalista Jeff Jarret con il suo opposto (e innovatore) Vince Russo ed era anche un progetto inedito nel mondo del wrestling professionale poich\u00e9 si introdusse l'improvvisazione come componente principale dello spettacolo e che si trattasse di interferenze durante lo svolgimento dei match o durante delle interviste o promo altrui, l'avversario di turno doveva reagire di proprio spunto e senza essersi accordato precedentemente nel backstage. Tutto questo portava sia gli spettatori sia i protagonisti dello spettacolo a non capire pi\u00f9 il confine tra \"shoot\" e \"worked shoot\". \nAlcuni di questi episodi vengono descritti in dettaglio nel secondo libro di Vince Russo e in seguito, visti i reali screzi tra Jeff Jarrett e Russo e la conversione di quest'ultimo al cristianesimo, la storyline fin\u00ec concludendo la prima fase della storia della TNA. Questo periodo fu caratterizzato dal ritorno di leggende come Raven, Roddy Piper, Sting, Scott Hall, Mr. Perfect, The Sandman, Sabu, i Road Warriors, Dusty Rhodes, Terry Funk, Dory Funk Jr., Ricky Steamboat e Larry Zbyszko.\nNel 2002 l'imprenditrice Dixie Carter incominci\u00f2 a occuparsi del marketing e della pubblicit\u00e0 e verso la fine dello stesso anno, vedendone l'enorme potenziale e a seguito del ritiro dei primi finanziatori ne acquist\u00f2 il 71% e nella primavera del 2003 ne viene designata come presidente.\nCrescita mediatica (2004\u20132009).\nNel maggio del 2004 la TNA ha il suo primo show televisivo su Fox Sports denominato iMPACT! e dove si vide per la prima volta il ring esagonale che per anni ha caratterizzato la federazione di Orlando e trasmettendo via cavo pot\u00e9 sostituire i PPV settimanali per incominciare la promozione di PPV mensili della durata di tre ore come avevano gi\u00e0 fatto le federazioni World Championship Wrestling ed Extreme Championship Wrestling in passato.\nA novembre dello stesso anno la TNA realizza il suo primo PPV mensile (Victory Road e la card sembr\u00f2 rispecchiare le indicazioni di quel periodo poich\u00e9 viene concesso molto spazio sia all'X-Division sia alla nella divisione tag team e dove fu disputato il primo last man standing match a coppie della storia. La TNA si dimostrava una federazione sovversiva, ribelle e poetica nella sua voglia di mostrare qualcosa di diverso e originale rispetto alla piattezza della concorrenza monopolistica ed era una federazione con pochi soldi ma molte idee, ricca di entusiasmo e passione, nonch\u00e9 portata avanti da volti nuovi che cercavano d'imporsi.\nNel 2005, dopo l'ennesimo litigio con la dirigenza, Dusty Rhodes lascia il posto di head booker e il suo posto viene preso da Scott D'Amore, un canadese gi\u00e0 road agent della societ\u00e0 e che si stava occupando dell'X Division. Alla fine di maggio 2005 scade il contratto annuale con la Fox Sports e, a causa dei bassissimi ratings della compagnia (0,4/0,5% in media), il network decide di non rinnovarlo costringendo la TNA a trasmettere i suoi spettacoli in streaming.\nRiprender\u00e0 una programmazione televisiva nell'ottobre 2005 grazie a un contratto con l'emittente Spike TV.\nNel giugno dello stesso anno a Slammiversary Raven conquista a sorpresa il titolo mondiale NWA-TNA vincendo il King of the Mountain match e dopo aver preso il posto di Jeff Jarret (squalificato per aver attaccato un fan) e quello fu l'inizio di quello che \u00e8 tuttora considerato il miglior regno da campione mondiale in TNA per qualit\u00e0 dei match disputati, intensit\u00e0, partecipazione del pubblico, qualit\u00e0 dei promo e delle faide, l'evoluzione del personaggio e dell'interesse suscitato. Il regno di Raven termina in un house show a favore di Jeff Jarrett. Verso la fine del 2005 inizia il momento di maggior lustro nella federazione grazie all'arrivo di ex WWE quali Kurt Angle, Christian Cage, Booker T, Mick Foley, Shannon Moore e il Team 3D, un periodo florido e di successo e che durer\u00e0 fino alla fine 2009.\nEra Hogan-Bischoff (2010\u20132014).\nNel 2010 avviene l'ingaggio di Hulk Hogan e del presidente della ex WCW Eric Bischoff e durante la loro gestione vennero assunte molte ex star della WWE come Ric Flair, Rob Van Dam, Mr. Anderson e Jeff Hardy nonch\u00e9 fu sostituito il tradizionale ring a sei lati con quello pi\u00f9 diffuso di quattro ma questa politica gestionale ridimension\u00f2 i giovani wrestler gi\u00e0 presenti nel roster (come James Storm, Bobby Roode, Hernandez, Eric Young, Christopher Daniels, Nigel McGuinness, D'Angelo Dinero e Matt Morgan), i quali sino ad allora erano stati gli unici beniamini del pubblico e coloro che pi\u00f9 o meno sin dai primi anni avevano creduto e si erano impegnati per far crescere la TNA stessa.\nL'inizio della nuova gestione ebbe un breve successo e nei primi mesi dello stesso anno ci fu anche un breve guerra di ascolti tra la TNA e la WWE e il record per la TNA (circa tre milioni di telespettatori), fu segnato nella prima puntata trasmessa in diretta il luned\u00ec 8 marzo e in contemporanea con Raw ma la cosa dur\u00f2 poco e gi\u00e0 dalla prima settimana di maggio e a seguito dei bassi rating, Impact! torn\u00f2 a essere trasmesso di gioved\u00ec.\nNello stesso periodo ci fu un cambio di nome al programma televisivo che da un iniziale 'TNA Thursdays' divent\u00f2 in seguito 'Impact Wrestling'.\nIl 7 novembre 2011 fu annunciato che la Ohio Valley Wrestling (OVW) sarebbe diventato territorio di sviluppo ufficiale della TNA, un sodalizio che continu\u00f2 fino alla fine del 2013.\nDal giugno 2013 ci fu anche un sodalizio con la societ\u00e0 giapponese 'Wrestle-1' e che vide AJ Styles combattere per difendere il titolo di TNA World Heavyweight Championship nel mese di novembre e proprio in Giappone.\nIn questi tre anni per\u00f2 e a causa delle varie modifiche apportate dalla gestione Hogan-Bischoff, il prodotto televisivo divent\u00f2 molto diverso dal punto di vista del contenuto e questo contribu\u00ec a fermare (o far diminuire) gli ascolti. Questa crisi costrinse la compagnia a non rinnovare il contratto di Hogan in scadenza nell'ottobre 2013 e fece decidere al fondatore Jeff Jarrett di ritirarsi dalla compagnia nella scadenza di dicembre per cimentarsi con una nuova realt\u00e0 di wrestling, la Global Force Wrestling. La TNA comunque, precis\u00f2 che Jarrett rimaneva ancora un socio azionista.\nInfine AJ Styles, vistosi proporre un taglio del suo compenso del 60 per cento in occasione del rinnovo di contratto per il 2014 decise di andarsene lasciando la compagnia orfana di uno dei suoi pi\u00f9 grandi campioni.\nPeriodo di crisi (2015\u20132016).\nTra la fine del 2013 e durante tutto il 2014 numerose stelle della TNA decisero di lasciare la compagnia e tra queste ci furono i pi\u00f9 noti Sting, Chris Sabin, Hernandez, Christopher Daniels, Kazarian e del Team 3D (Bully Ray e Devon). e questo contribu\u00ec all'acuirsi della crisi degli ascolti. Durante l'edizione 2014 di Bound for glory In Giappone addirittura il world championship non venne difeso cos\u00ec come i titoli di coppia. La fine del 2014 sanc\u00ec anche il termine del rapporto con l'emittente televisiva Spike e nel periodo successivo la promozione fu impegnata nella ricerca di un contratto televisivo a lungo termine. Inizialmente la TNA firm\u00f2 un contratto con la Discovery Communications e tramite questo nuovo canale l\u00e0 vennero trasmessi nuovi spettacoli: \"Impact Wrestling: Unlocked\" condotto da Mike Tenay e \"TNA Wrestling's Greatest Matches\" ovvero una serie basata sui grandi match avvenuti nella compagnia. Da novembre 2014 a marzo 2015 venne attuato un severo rinnovo di contratti per molti lottatori, come Kurt Angle, Jeff Hardy, Gail Kim, Mr. Anderson, Abyss e Matt Hardy e seguirono poi gli abbandoni di altre figure di rilievo come Samoa Joe e il commentatore Tazz.. Intanto sempre nel 2014 la TNA collabora con la federazione italiana EPW prestandogli Bobby Roode e Magnus in occasione di un evento benefico. In seguito nell'ottobre 2015 Austin Aries ed Eddie Edwards partecipano all'evento Total Honor dove l'incontro di punta vedeva lo scontro tra Christopher Daniels (che all'epoca militava in ROH) e A.J. Styles (all'epoca IWGP Heavyweight Champion della NJPW). Nel 2017 Eddie Edwards partecipa a un altro evento della EPW in Italia.\nA partire dal 7 gennaio 2015 e dopo due mesi di inattivit\u00e0, il programma televisivo \"Impact Wrestling\" torn\u00f2 in onda con nuove puntate settimanali e durante il corso dell'anno molte puntate vennero registrate presso il Manhattan Center di New York nell'auditorium Grand Ballroom. Nell'aprile 2015 Billy Corgan divenne il produttore esecutivo e dello sviluppo dei talenti. In seguito agli ascolti sempre bassi degli spettacoli vennero cancellati gli avvenimenti iniziati con la messa in onda su Destination America fino alla fine dell'anno e anche il programma \"Impact Wrestling\" venne sospeso per due mesi.\nCon la volont\u00e0 di ravvivare gli ascolti, \"Impact Wrestling\" inizi\u00f2 a essere trasmesso sulla rete televisiva Pop a partire dal gennaio 2016 e durante la prima puntata Live sul nuovo canale vennero presentati un nuovo stage, logo, theme song e vi fu disputata la finale del TNA world title (vinto da EC3) e si vide il debutto di Mike Bennett e Maria Kanellis. Dopo questa puntata ci fu il tour d'addio di Kurt Angle che durante il tour in Inghilterra diede il suo addio alla compagnia. Il 19 marzo segn\u00f2 anche l'addio di altri originals come Eric Young e Bobby Roode e Velvet Sky. Segu\u00ec un tentativo di ripresa, con la scelta di puntare su nuovi talenti come Ethan Carter III, Drew Galloway, Moose e Lashley mentre nel mese di agosto Billy Corgan fu annunciato come nuovo presidente della compagnia. Nell'ottobre 2016 Billy Corgan fece causa alla TNA e a Dixie Carter chiedendole di rimborsare i soldi che aveva investito. Sull'orlo della bancarotta, la Carter ritorn\u00f2 temporaneamente presidente e sigl\u00f2 un accordo finanziario con la compagnia Fight Network, che invest\u00ec sulla TNA e si offr\u00ec di ripagare Billy Corgan.\nCambio di propriet\u00e0 (2017\u20132018).\nIl 5 gennaio 2017 Dixie Carter vende la TNA alla Anthem Sports &amp; Entertainment rimanendo socia di minoranza e la nuova propriet\u00e0, presentatasi con ambiziosi propositi di rinnovamento, riporta in compagnia il suo creatore Jeff Jarrett in qualit\u00e0 di consulente esecutivo e assume il booker Dutch Mantell con il ruolo di consulente creativo. Vengono inoltre siglati importanti accordi con la Pro Wrestling Noah e la Crash mentre a causa di un cambiamento di politica interna avviene l'abbandono di alcuni nomi di punta quali i fratelli Hardy, Drew Galloway, Mike Bennett e Jade. Per ovviare a tali perdite la federazione sceglie di aggiungere al proprio roster volti come Alberto El Patr\u00f3n, Low Ki e Cody Rhodes oltre a ingaggiare alcuni talenti della Global Force Wrestling (GFW) come Magnus, i Reno Scum, Chris Adonis, per i quali in alcuni casi si tratta di un ritorno in TNA.\nPer ribadire la volont\u00e0 di ammodernamento, nel marzo 2017 la TNA cambia ufficialmente il proprio nome in Impact Wrestling. Lo stesso mese viene annunciata una nuova collaborazione con la federazione messicana AAA. Il 20 aprile 2017 viene confermata la fusione (con conseguente chiusura) con la Global Force Wrestling (GFW) (un'altra federazione statunitense guidata da Jeff Jarrett) e nelle registrazioni successive del programma \"Impact Wrestling\" vengono difesi i titoli della GFW, quello mondiale viene vinto da Alberto El Patron il 22 aprile mentre un giorno prima (21 aprile), quello femminile viene conquistato da Sienna. Il 23 aprile quelli di coppia vengono vinti dai LAX. L'unificazione dei titoli mondiali \u00e8 avvenuta a Slammiversary XV. Dopo la sospensione di Alberto El Patr\u00f2n, e l'abbandono di Low Ki e Magnus si decide di puntare su talenti come Johnny Impact, Eli Drake, Eddie Edwards e i LAX. Da settembre 2017 Anthem ha ricominciato a chiamare la compagnia Impact Wrestling dopo l'abbandono di Jeff Jarrett. Il 24 ottobre 2017 ufficializza il ritorno al brand Impact Wrestling, di conseguenza il termine GFW torna di propriet\u00e0 di Jeff Jarrett. In seguito la sede viene spostata da Nashville a Toronto. Il 10 gennaio 2018 mentre stanno registrando le puntate viene fatto un tweet dove viene mostrato un ring normale \u00e8 non pi\u00f9 a 6 lati.\nIl 14 gennaio 2018 Austin Aries diventa per la prima volta Impact Grand Championship e lo unifica al Impact Global Championship rinominandolo Impact World Championship. In seguito avvengono i debutti di muovi wrestler fra i quali Su Yung, Kiera Hogan, Brian Cage, Pentag\u00f3n Jr. e F\u00e9nix. Il 20 marzo 2018 Impact Wrestling e Lucha Underground annunciano un evento fra le due federazioni chiamato appunto Impact Wrestling vs. Lucha Underground che sar\u00e0 situato nella stessa citt\u00e0 di WrestleMania e lo show avverr\u00e0 24 ore prima ovvero il 6 aprile 2018. Il 23 aprile 2018 Impact Wrestling presenta i nuovi titoli della federazione che compaiono per la prima volta a Redemption. Nell'agosto 2018 Jeff Jarrett e la sua compagnia (la GFW) ha annunciato di aver intentato una causa contro la compagnia per aver utilizzato i marchi della GFW nonostante Jarrett fosse il creatore nel 2014. A dicembre Calliss annuncia che dopo tre anni di collaborazione a gennaio del 2019 Impact lascia Pop TV per trasferirsi su Pursuit channel\nPassaggio a AXS TV (2019\u20132020).\nIl nuovo anno per Impact inizia con Impact Wrestling Homecoming, tenuto il 6 gennaio presso L'Asylum Arena di Nashiville, Tennessee. Durante l'evento Josh Mathews ha annunciato che Impact sarebbe stato trasmesso il venerd\u00ec su Pursuit Channel in contemporanea con la trasmissione su Twitch. In un incontro fra Ed Nordholm e gli atleti del roster dopo alcune registrazioni il presidente della compagnia annuncia che ad aprile ci sar\u00e0 il nuovo evento a pagamento di Impact, ovvero il ritorno di Lockdown. Nella puntata di Impact del 2 febbraio tenuta a citt\u00e0 del Messico Josh Matthews annuncia che il prossimo PPV non sar\u00e0 Lockdown come era stato vociferato, ma si tratter\u00e0 di Rebellion, che si terr\u00e0 il 28 aprile al Rebel Complex di Toronto. Il 20 marzo viene annunciato che Impact ha firmato un nuovo accordo con l\u2019OVW come territorio di sviluppo, dopo la prima collaborazione fra il 2010 e il 2013.Il 4 aprile si \u00e8 tenuto un nuovo PPV, ovvero United We Stand, dove \u00e8 avvenuto il ritorno di RVD e Sabu. Il 9 settembre 2019 Anthem annuncia di aver acquisito le azioni del canale televisivo AXS TV e HDNet Movies e tre giorni dopo viene comunicato che Impact si sposter\u00e0 sul nuovo canale di Anthem subito dopo Bound for Glory, il 29 ottobre.\nIl 2020 si apre con Hard To Kill, PPV dove Tessa Blanchard diventa la prima donna a vincere il titolo mondiale sconfiggendo Sami Callihan. A seguito della pandemia di COVID-19 Impact \u00e8 costretta a spostarsi presso gli Skyway Studios a Nashville, registrando i suoi show senza pubblico. A giugno dello stesso anno esce lo scandalo dello speking out e a causa di ci\u00f2, Joey Ryan, Dave Crist e Micheal Elgin vengono rilasciati, mentre a cause di divergenze contrattuaili, viene licenziata Tessa Blanchard. Durante la road to Slammiversary vengono mandati in onda dei promo che preannunciano dei nuvoi arrivi nella federazione, che si rivelano essere i Good Brothers (Karl Anderson e Luke Gallows), Heath, Bryan Myers, Ethan Carter III anche se quest'ultimo lascer\u00e0 subito dopo per accasarsi in ROH ma soprattutto il ritorno a Impact di Eric Young dopo quattro anni.\nAccordi con AEW e NJPW (2021\u2013presente).\nNel dicembre del 2020 viene annunciata una storica partneship con la AEW e Kenny Omega ha preso parte a Hard To Kill, primo ppv di Impact del 2021. Nello speciale No Surrender (TNA) viene annunciato che i FinJuice approderanno ad Impact, sancendo dunque una nuova partneship con la New Japan Pro-Wrestling, dopo una prima collaborazione tra il 2007 e il 2009.A Rebellion Kenny Omega batte Rich Swann, diventando per la prima volta in carriera Impact World Champion, difendendo poi il titolo ad Against All Odds contro Moose e a Slammiversary contro Sami Callihan; Inoltre, dopo il main fa il suo debutto Jay White, leader del Bullet CLub, sancendo di fatto la prima apparizione della storica stable in un'arena di Impact.\nProgrammazione.\nPrecedente.\nPrima di trovare uno spazio fisso nel panorama televisivo statunitense, la TNA ha fatto ricorso a una tecnica non convenzionale per promuovere i propri spettacoli e dal mese di giugno 2002 a quello di settembre 2004 la federazione ha infatti trasmesso spettacoli settimanali della durata di due ore ciascuno solo ed esclusivamente in pay-per-view. I prezzi erano notevolmente pi\u00f9 bassi rispetto all'acquisto di un PPV mensile della WWE, ma il numero di spettatori fu comunque molto basso e quando nel novembre 2004 la TNA decise di mandare in onda il primo spettacolo di tre ore in pay-per-view a cadenza mensile (il Victory Road), il risultato in termini di numero di acquisti fu tutt'altro che entusiasmante. Tuttavia con questo sistema la TNA riusc\u00ec a tenere bassi i costi di produzione di ogni spettacolo e non incapp\u00f2 nel classico errore delle piccole federazioni che invece gi\u00e0 nel passato avevano cercato di fare il salto di qualit\u00e0 per trovarsi dopo costrette a chiudere entro pochi mesi a causa di una situazione finanziaria estremamente deficitaria.\n\"Xplosion\" \u00e8 la seconda trasmissione per ordine di importanza e consta del recap dei fatti accaduti a iMPACT! con l'aggiunta di match esclusivi. Xplosion era prodotto solo per il mercato internazionale, visto che in America non aveva nessuna copertura televisiva. Kevin Sullivan, responsabile delle trasmissioni televisive TNA, in un'intervista dichiar\u00f2 che era pronto un nuovo show, TNA Epics. Questo, della durata di un'ora e a cadenza settimanale, era un programma totalmente dedicato ai match, alle rivalit\u00e0 e agli avvenimenti pi\u00f9 importanti della storia della federazione, dalla sua nascita nel 2002 fino ai giorni nostri. Il tutto verr\u00e0 presentato con materiale esclusivo e commenti attuali da parte dei lottatori protagonisti. L'ultima puntata di TNA Epics \u00e8 stata trasmessa il 15 aprile 2010.\nAttuale.\nLa trasmissione di punta della federazione, \"Impact Wrestling\" (in precedenza \"iMPACT!\"), ha debuttato a fine 2005 sulla rete televisiva americana Spike TV ed era trasmessa il gioved\u00ec sera negli Stati Uniti. Dall'8 marzo 2010 \u00e8 andata in onda tutti i luned\u00ec in contemporanea con WWE Raw come aveva fatto in passato la WCW. \nQuesta nuova guerra degli ascolti \u00e8 terminata il 13 maggio 2010 quando l'allora TNA \u00e8 tornata ad andare in onda di gioved\u00ec. Nel 2013 ha accorciato i PPV live da 12 a 4 per adottare il sistema dei PPV denominati \"One Night Only\" e consistenti in programmi tematici registrati. Il 14 marzo 2013 \"Impact\", per la prima volta, and\u00f2 on the road in giro per l'America e la puntata si tenne al Sears Centre di Chicago. Alcuni Ex-PPV, quali Destination X, Hardcore Justice e No Surrender, sono stati replicati come puntate speciali di Impact Wrestling. A oggi Impact \u00e8 un prodotto semi-itinerante, difatti gli spettacoli si svolgono in principio in vari soundstage e raramente le puntate sono registrate in palazzetti.\nLa puntata di iMPACT! del 23 ottobre, andata in onda in diretta da Las Vegas, fu la prima ad andare in onda in alta definizione. Against All Odds 2009 \u00e8 stato il primo pay-per-view in alta definizione della federazione e lo spettacolo \u00e8 avvenuto l'8 febbraio 2009, nella Impact Zone a Orlando.\nDopo gli anni 2013-2015 che portarono la TNA on the road, la compagnia decise di tornare stabilmente presso gli Impact Zone, anche per abbassare gli enormi costi dei tour e delle live; Durante il 2016 e il 2017 sono state rare le uscite fuori dagli studios.\nSuccessivamente Anthem decise, durante la met\u00e0 del 2018, di abbandonare definitivamente gli studios, anche per il fatto che ormai i fan presenti all'arena erano prettamente turisti che poco avevano a che fare con il wrestling, show molto silenziosi e anche introiti molto a bassi causa del fatto che i fan presenti non pagavano direttamente Impact ma gli studios. Si torn\u00f2 all'on the road ma questa volta ,per contenere i costi, si punt\u00f2 sui tapings, con i soli eventi speciali e ppv live.\nTra il marzo 2020 e ottobre 2021 a causa del covid Impact si \u00e8 stabilita presso gli Skyway Studios, per poi tornare in tour a partire dal 2021.\nItalia.\nLa prima vera e propria possibilit\u00e0 per trovare facilmente la NWA-TNA in Italia fu all'incirca sul finire del 2004, quando Dubai Sport (canale satellitare che trasmetteva sullo stesso satellite Hotbird 13\u00b0 est, utilizzato per la maggior parte dei canali satellitari italiani), mandava in onda i PPV settimanali della NWA-TNA in ritardo di due anni e mezzo dalla prima messa in onda negli USA.\nAlcuni episodi di iMPACT! del 2005 furono mandati in onda dalla trasmissione di pro wrestling Nu Wrestling TV sul canale satellitare Play Tv Italia, condotta da Fabrizio Vaccaro e Roberto Indiano. Le puntate furono direttamente acquistate in quel di Orlando dal duo di commentatori, che si erano recati per seguire le registrazioni. Negli anni 2005 e 2006 era possibile seguire le puntate di iMPACT! (con un ritardo di sei mesi) su Eurosport, con il commento di Paolo Lanati; in un primo momento venivano mandati in onda solamente i match, mentre i promo dei lottatori e i segmenti nel backstage venivano tagliati (per esaltare di pi\u00f9 la disciplina strettamente dal punto di vista sportivo).\nCon il seguire dei mesi Eurosport acquis\u00ec i pay-per-view mandandoli in onda integralmente con un ritardo temporale di tre mesi, sempre mantenendo Paolo Lanati nel ruolo di commentatore unico.\nDal 2007 fino al 2009 lo show \u00e8 trasmesso su GXT, inizialmente con un ritardo cospicuo poi ridottosi di qualche settimana rispetto agli Stati Uniti. Lo show non viene pi\u00f9 trasmesso a causa del mancato rinnovo del contratto. GXT aveva un'ampia programmazione comprensiva di episodi degli anni precedenti e in diverse domeniche proponeva PPV passati partendo dal primo, Victory Road 2004. Per un certo periodo la TNA \u00e8 sbarcata anche in chiaro, anche sulle tv regionali italiane (come ad esempio 7 Gold), grazie al circuito televisivo Deka (ovvero alcuni programmi di GXT rivenduti in vari orari della giornata alle tv regionali).\nNella seconda met\u00e0 del 2011, in Italia, \u00e8 stato possibile vedere la TNA del periodo 2007-2009 in TV sul canale tematico CanalOne.\nTra il 2012 e il 2013, sul canale di Sky Extreme Sports Channel, \u00e8 andata in onda la trasmissione \"TNA Greatest Matches\", una raccolta dei match pi\u00f9 belli in TNA con il commento inglese e i sottotitoli in italiano.\nDal 2014 al luglio 2015 la TNA \u00e8 stata trasmessa tutti i gioved\u00ec alle 21:05 su Nuvolari con il commento di Alessio Di Nicolantonio e Daniele De Micco. Nonostante il rinnovo del contratto nel mese di giugno, la trasmissione delle puntate di \"Impact Wrestling\" \u00e8 stata interrotta in seguito a un cambiamento di direzione da parte di Nuvolari. Anche i pay-per-view mensili della TNA sono stati trasmessi regolarmente sul medesimo canale televisivo.\nDal gennaio 2017 a luglio 2017 Impact Wrestling \u00e8 andato in onda su Fight Network Italia al canale 804 di Sky mentre da febbraio 2017 a aprile 2017 andava in replica su Nuvola61 canale 61 del digitale terrestre con il commento di Alessio Di Nicolantonio e Daniele De Micco.\nDal 1\u00ba dicembre 2017 Impact Wrestling torna in Italia sul canale ufficiale della compagnia Figth Network Italia, canale 62 del digital terrestre, dal 29 dicembre trasmette gli show della compagnia con un ritardo di 2 settimane. Dal gennaio 2019 il ritardo con la trasmissione negli USA viene ridotto a una sola settimana.\nDal 1\u00ba febbraio 2019 Impact Wrestling va in onda sul canale Twitch della compagnia e gratuitamente sul network Impact Plus\nCaratteristiche.\nRing e arene.\nLa caratteristica principale dell'allora TNA \u00e8 stata quella di utilizzare un ring di forma esagonale, differentemente da quanto accade in qualunque altra federazione di wrestling. Il ring in questione \u00e8 stato introdotto con la primissima puntata di iMPACT!, trasmessa il 4 giugno 2004 sulla tv americana Fox Sports Net, mentre prima di questa data veniva usato il classico ring a quattro lati, che \u00e8 stato riadottato dal pay-per-view Genesis del 17 gennaio 2010. Il ring a sei lati fu riadottato per una notte a Destination-X 2011. Nel luglio del 2014 venne riadottato permanentemente.\nLa maggioranza degli spettacoli dell'allora TNA si svolsero presso la Impact Zone negli Universal Studios di Orlando, mentre agli inizi venivano svolti alla Martin Van Buren Arena a Huntsville, Alabama, e successivamente alla Tennessee State Fairgrounds Arena a Nashville, nel Tennessee. Da marzo a novembre 2013 la compagnia fu totalmente itinerante. La TNA ritorn\u00f2 agli Universal Studios il 21 novembre 2013, nel Soundstage 19, utilizzato dal 2004 al 2008 prima delle trasmissioni in HD. Da allora in poi poche volte si \u00e8 spostata da Orlando.\nX Division.\nSin dalle origini l'allora TNA ha puntato molto sul tipico stile di lotta di molti wrestlers dei pesi leggeri chiamando la loro categoria X Division . La velocit\u00e0, la pericolosit\u00e0 di manovra, la regola di non avere limiti di peso han sempre permesso match dinamici e anche molto diversi tra loro con vari scontri tra wrestlers di categorie di peso contrastanti.I pesi massimi partecipanti nella categoria hanno sempre accentuato uno stile di lotta fuori dall'ordinario dei tipici canoni di peso, talvolta modificando anche le loro tipiche stesse caratteristiche. Samoa Joe, Shawn Hernandez, Abyss, Kurt Angle ne furono alcuni esempi passati, Brian Cage, Hijo del Fantasma esempi attuali.\nI nomi pi\u00f9 importanti tra coloro che han costruito e caratterizzato la categoria AJ Styles, Low Ki, Jerry Lynn, Chris Sabin, Christopher Daniels, Petey Williams. Altri nomi importanti che han transitato o che attualmente partecipano e/o han vinto alcuni riconoscimenti nella X Division Austin Aries, Kazarian, Rob Van Dam, Dezmond Xavier, Taiji Ishimori, Doug Williams, Sunjay Dutt. L'azione sul ring e di conseguenza la popolarit\u00e0 di questa categoria arriv\u00f2 a livelli altissimi tant'\u00e8 che nel 2005 il \"main event\" di un PPV - esattamente \"Unbreakable 2005\" - fu un \"triple threat match\" tra AJ Styles Christopher Daniels e Samoa Joe ed \u00e8 ritenuto uno dei match migliori di sempre nella storia del pro wrestling e il match meglio valutato nella storia della compagnia da parte dei critici di categoria.\nTempo limite.\nAltra caratteristica su Fox Sports Net era che ogni match normale aveva la durata massima di 10 minuti, con un countdown sullo schermo TV, mentre se il match era titolato la durata massima era 30 minuti. Se un match non terminava entro i 10 o 30 minuti di tempo, la TNA delegava per ogni puntata un membro diverso della NWA, che decideva il verdetto del match giudicando sul merito del lottatore. Ovviamente questa regola del time limit era presente sono negli show settimanali, mentre in pay-per-view non vi era nessun limite di tempo. Quando la TNA sbarc\u00f2 su Spike TV la regola del time-limit fu eliminata e quindi da allora ogni match non ha pi\u00f9 nessun limite di tempo. L'organizzazione ha inoltre legittimato il passaggio di titolo dal campione allo sfidante anche nel caso in cui quest'ultimo vinca il match per squalifica.\nWellness Program.\nL'allora TNA, dal mese di ottobre 2008, ha predisposto il proprio Wellness Program, simile a quello della WWE, ovvero dei test antidoping nei confronti dei propri dipendenti. I test vengono effettuati su tutti gli atleti, senza essere preventivamente comunicati, e se qualche lottatore viene trovato positivo sar\u00e0 sospeso per 30 giorni con tanto di stipendio trattenuto in quel periodo di inattivit\u00e0. Pi\u00f9 aspre le pene saranno dal secondo caso di positivit\u00e0 in poi.\nHall of Fame.\nLa creazione della \"Hall of Fame\" di Impact Wrestling \u00e8 stata annunciata il 31 marzo 2012."}
{"id": "122253", "revid": "1745361", "url": "https://it.wikipedia.org/wiki?curid=122253", "title": "Loira (disambigua)", "text": "Con il termine Loira si possono intendere diversi significati:"}
{"id": "122254", "revid": "228587", "url": "https://it.wikipedia.org/wiki?curid=122254", "title": "Combat Zone Wrestling", "text": "La Combat Zone Wrestling (CZW) \u00e8 una federazione di wrestling statunitense indipendente fondata nel 1998 da John Zandig e cinque dei suoi allievi (Ric Blade, Lobo, TKC, Nick Gage e Justice Pain). Essi iniziarono ad organizzare spettacoli in New Jersey e Dealware, che crearono un nuovo ramo dell'Hardcore Wrestling e chiamato \"Ultraviolence\", il quale prevede l'utilizzo di oggetti come scale, lampade al neon, tavoli, decespugliatori, sedie, puntine da disegno, filo spinato, cactus, oggetti infuocati o taglienti e chiodi durante i match. Con questo stile di wrestling, comunque incorporato agli altri stili, complice anche l'utilizzo della storica 2300 Arena, la CZW si \u00e8 proposta nel cuore dei fans come erede della Extreme Championship Wrestling, chiusa nel 2001.\nStoria.\nNascita.\nIl primo show in assoluto fu \"The Opening Night\", si tenne il 19 febbraio 1999 a Mantua (New Jersey), e tra coloro che vi parteciparono gli atleti principali furono Ric Blade, Lobo, BJ Whitmer, Justice Pain, Nick Gage, Axl Rotten, Jay Briscoe e TCK. Zandig Far\u00e0 il suo debutto al secondo show, \"The Staple Gun\", combattendo nella 20 man battle royal vinta da Nick Gage proprio ai danni di Zandig.\nLa CZW inizia dunque a far parlare di s\u00e9, la fama dei \"death match\" fa rapidamente il giro dello Stato; la CZW in questo periodo ha anche un suo Hardcore Title che passer\u00e0 da Gage, primo detentore, a Lobo, nel maggio del 1999, in un periodo in cui per\u00f2 la CZW non aveva indetto show: tale passaggio \u00e8 avvenuto probabilmente tramite match privato. Il primo anno della CZW ha dunque l'ultraviolent death match come perno.\nSotto la guida di Zandig.\nDurante il suo primo periodo la CZW ha aperto la CZW Wrestling Academy, collaborando anche con la scuola di wrestling della Chikara, e form\u00f2 un'alleanza con la Big Japan Pro Wrestling, federazione giapponese anch'essa basata sull'hardcore wresting, basata sugli scontri fra le due federazioni e scambiandosi spesso i talenti. Tale alleanza si concluse in modo controverso nel 2001, senza aver compreso a fondo i motivi della rottura.\nNel 2000 la CZW spost\u00f2 la sua sede in New Jersey, per poi spostarsi nel Delaware dopo che lo stato del New Jersey band\u00ec spettacoli cos\u00ec cruenti.Sempre nel 2000 fu la volta in cui la CZW produsse il suo primo spettacolo in pay-per-view.\nNel 2001, in concomitanza con la chiusura della ECW, la CZW si spost\u00f2 nella 2300 Arena, dove la ECW era solita esibirsi e, due anni dopo, nel 2003, fu fatto il primo spettacolo in Italia, alla Palasport Arena di Pistoia.\nSotto la guida di DJ Hyde.\nNel 2009 DJ Hyde compr\u00f2 la CZW da John Zandig, e contribu\u00ec al ritorno in Giappone della promotion, riportando anche nel roster vecchie conoscenze come Homicide e i fratelli Briscoe. Per la prima volta la compagnia fece spettacolo nel Regno Unito, in collaborazione con la Tidal Championship Wrestling \nEventi Annuali.\nCage of Death.\nL'evento pi\u00f9 importante della CZW \u00e8 senza dubbio i Cage of Death, che si svolgono alla fine dell'anno e sono dei Cage Match con vari oggetti contundenti come gabbie elettrificate, sedie, tavoli, vetri, puntine a quant'altro.\nTournament of Death.\nIl Tournament of Death \u00e8 un torneo a eliminazione diretta dove ogni round \u00e8 un death match. Ecco la lista dei vincitori, anno per anno, dal 2002 a oggi:\nBest of the Best.\nAltro torneo pi\u00f9 votato per\u00f2 all'atletismo pi\u00f9 che all'hardcore \u00e8 il Best of the Best vinto nella sua ultima edizione da John Silver."}
{"id": "122255", "revid": "1924342", "url": "https://it.wikipedia.org/wiki?curid=122255", "title": "Nursery Cryme", "text": "Nursery Cryme \u00e8 il terzo album in studio del gruppo musicale britannico Genesis, pubblicato il 12 novembre 1971 dalla Charisma Records.\nDescrizione.\nSi tratta del primo album del gruppo inciso dalla formazione storica, con Phil Collins alla batteria e Steve Hackett alle chitarre, che rester\u00e0 immutata fino all'abbandono da parte di Peter Gabriel nel 1975.\nIl titolo allude alle \"nursery rhymes\", le filastrocche per bambini diffuse nella cultura anglosassone, e gioca con l'assonanza di \"rhyme\" (rima) con \"crime\" (crimine), da cui la particolare grafia di \"cryme\". Il riferimento \u00e8 soprattutto al brano di apertura \"The Musical Box\", che narra di un bimbo \"decapitato con grazia\" da una coetanea mentre i due giocano a croquet.\nLa poetica dei contrasti gi\u00e0 introdotta in \"Trespass\" (con la copertina in stile primo Novecento sfregiata da un coltello, e musicalmente con l'accostamento di temi acustici e pastorali ad altri pi\u00f9 marcatamente rock) prosegue in quest'album a partire proprio da \"The Musical Box\", il cui testo accosta il candore del mondo infantile (rappresentato appunto da filastrocche, come \"Old King Cole\") al macabro e al sesso, incarnati nella figura del piccolo protagonista, tornato dall'aldil\u00e0 sotto forma di un vecchio lascivo, che cercher\u00e0 invano di soddisfare le pulsioni carnali di una vita intera proprio sulla piccola compagna che l'aveva ucciso. Bench\u00e9 incisa dalla nuova formazione, \"The Musical Box\" era stata composta per una buona parte dal precedente chitarrista, Anthony Phillips; nel suo album \"Archive Collection Volume One\" \u00e8 possibile ascoltarne una versione embrionale, intitolata \"F Sharp\". Il brano, per il suo \"climax\" e per l'interpretazione di Gabriel sul palco, rimarr\u00e0 un caposaldo dei concerti dei Genesis sino all'abbandono del cantante nel 1975.\n\"For Absent Friends\" \u00e8 un breve brano acustico il cui testo raffigura due vedove che rimpiangono i giorni con i loro mariti; \u00e8 al contempo il primo brano cantato da Phil Collins e la prima composizione di Steve Hackett nella storia dei Genesis.\n\"The Return of the Giant Hogweed\" \u00e8 un altro lungo brano che lascia largo spazio alla tecnica dei musicisti. \u00c8 ritenuto assieme a \"The Musical Box\" il primo esempio dell'uso, nel rock, della tecnica esecutiva detta \"tapping\", gi\u00e0 utilizzata in ambito folk e jazz, inaugurata qui da Steve Hackett (che, a suo dire, la riscopr\u00ec da solo) e sviluppata ampiamente da vari chitarristi rock in anni seguenti. Il testo \u00e8 la storia surreale di una pianta erbacea originaria della Russia che, introdotta in Inghilterra da esploratori vittoriani per l'esposizione ai Giardini Reali Botanici di Kew, si vendica dell'esilio propagandosi a dismisura in tutto il Paese, fino ad ordire \"un assalto, minacciando la razza umana\". La storia trae spunto da una specie botanica realmente esistente, l'Heracleum mantegazzianum (il testo del brano cita tale nomenclatura latina, sebbene con un errore: \"mantegazziani\"), pianta dagli effetti altamente urticanti sull'uomo la cui diffusione in Europa costituisce una minaccia per la biodiversit\u00e0, specialmente in Inghilterra.\nIl lato B si apre con \"Seven Stones\", brano melodicamente complesso con arrangiamenti e produzione molto vicini ai contemporanei King Crimson pi\u00f9 sinfonici di \"In the Wake of Poseidon\" (in particolare per l'uso del Mellotron) e dal testo in stile narrativo sull'influsso del caso nelle vicende umane.\n\"Harold the Barrel\" \u00e8 una sorta di mini-operetta comica in tre minuti, con temi musicali ripartiti tra i vari personaggi, racconta di \u00abun noto ristoratore di Bognor\u00bb braccato da polizia, stampa e \u00abopinione pubblica britannica\u00bb poich\u00e9 \u00absi \u00e8 tagliato le dita dei piedi e le ha servite per il t\u00e8\u00bb. Tra \"flash\" di inviati della TV e invettive moralistiche del sindaco e dell'uomo della strada, il protagonista finisce sul cornicione di un palazzo minacciando il suicidio; sua madre, dalla finestra accanto, lo rimprovera: \u00abhai la camicia tutta sporca, e qui c'\u00e8 un tipo della BBC\u00bb, frecciata satirica all'ossessione degli inglesi per l'apparenza, anche in circostanze tragiche.\nL'album prosegue con \"Harlequin\", altro interludio acustico dal testo impressionistico, e si chiude con la lunga \"The Fountain of Salmacis\", nuova narrazione epica in chiave rock del mito Ovidiano di Ermafrodito e Salmace.\nLa copertina.\nAutore della copertina \u00e8 il disegnatore Paul Whitehead che per i Genesis aveva gi\u00e0 realizzato \"Trespass\" l'anno prima. Soggetto principale dell'illustrazione \u00e8 la bambina di \"The Musical Box\" che sorridendo brandisce la mazza da \"croquet\" con la quale ha gi\u00e0 decapitato diversi bimbi, le cui teste giacciono sparse attorno a lei; alle sue spalle, una bambinaia accorre su strani pattini a rotelle ed un frustino in mano. Il resto della scena raccoglie elementi tratti dai testi degli altri brani dell'album: il gi\u00e0 citato \"Heracleum Mantegazzianum\", la Venere di Milo (riferimento ad Afrodite, la madre di Ermafrodito narrato in \"The Fountain of Salmacis\"), l'albero e il vecchio di \"Seven Stones\" (il vecchio gioca anch'egli a \"croquet\" con una testa di bimbo), in lontananza sullo sfondo: le due vedove e il parroco di \"For Absent Friends\" e, in bilico su un cornicione, \"Harold\" \"The Barrel\". Lo stile a pastello \u00e8 intenzionalmente antiquato, con finte crepe nel colore e buffi errori prospettici e di proporzione; l'autore si firma in un angolo, aggiungendo ironicamente al suo nome un \"copyright\" retrodatato di un secolo (\"\u00a9 1871\"). Analoghi disegni in stile vittoriano accompagnano anche i testi dei brani nella copertina interna.\nIl soggetto della bambina sul campo da \"croquet\" verr\u00e0 ripreso da Whitehead l'anno seguente, in miniatura, anche sulla copertina di \"Foxtrot\", in cui il testo di \"Willow Farm\" dal brano \"Supper's Ready\" cita proprio \"The Musical Box\".\nAccoglienza e lascito.\nNel Regno Unito l'album venne inizialmente accolto con una certa freddezza, nonostante un'entusiastica nota promozionale di Keith Emerson, approdato l'anno prima con i Nice alla stessa etichetta dei Genesis, la Charisma. Riusc\u00ec ad entrare nella top 40 della Official Albums Chart solo alcuni anni dopo, in seguito al successo ottenuto dal gruppo con gli album successivi, nel maggio 1974.\nL'album tuttavia inizi\u00f2 a piazzarsi bene all'estero, precisamente in Francia e in Belgio, dove arriv\u00f2 dritto al primo posto in classifica. Il \"management\" della Charisma organizz\u00f2 di conseguenza un tour in quei Paesi, accolto entusiasticamente. A Bruxelles, il 20 e 21 marzo 1972, i Genesis eseguirono dal vivo per il programma TV \"Pop Shop\" i brani \"The Fountain of Salmacis\", \"Twilight Alehouse\", \"The Musical Box\" e \"The Return of the Giant Hogweed\".\n\"Nursery Cryme\" segna inoltre l'inizio del buon rapporto dei Genesis con l'Italia, che tributer\u00e0 loro un successo allora imprevedibile per dimensioni e intensit\u00e0; l'album, infatti, si piazza rapidamente nella \"top ten\" delle classifiche ed il primo tour italiano sigler\u00e0 un sodalizio fra il gruppo e l'Italia che durer\u00e0 sino alla fine della loro carriera: l'ultimo concerto dei Genesis in assoluto, al Circo Massimo di Roma il 14 luglio 2007 davanti a 500.000 persone, sar\u00e0 anche immortalato nel DVD \"When in Rome 2007\".\nNel film comico italiano \"Charleston\" (1977) di Marcello Fondato, il protagonista Bud Spencer fa la sua prima entrata in scena camminando per le strade di Londra con sotto braccio una copia di \"Nursery Cryme\": il dettaglio non ha alcun collegamento evidente con la trama della commedia e pertanto potrebbe trattarsi di un omaggio del regista al gruppo inglese.\nLa pi\u00f9 nota \"tribute band\" dei Genesis, i canadesi The Musical Box, devono il loro nome al brano omonimo tratto da quest'album.\nTracce.\nTesti e musiche di Tony Banks, Phil Collins, Peter Gabriel, Steve Hackett, Mike Rutherford."}
{"id": "122262", "revid": "599013", "url": "https://it.wikipedia.org/wiki?curid=122262", "title": "Tna", "text": ""}
{"id": "122263", "revid": "599013", "url": "https://it.wikipedia.org/wiki?curid=122263", "title": "Czw", "text": ""}
{"id": "122264", "revid": "88740", "url": "https://it.wikipedia.org/wiki?curid=122264", "title": "Roh", "text": ""}
{"id": "122267", "revid": "33689", "url": "https://it.wikipedia.org/wiki?curid=122267", "title": "Cesare Alfieri di Sostegno", "text": "Biografia.\nNato da Carlo Emanuele e Carlotta Duchi dei conti della Cassa, cugino di Vittorio Alfieri, inizi\u00f2 la carriera diplomatica nel 1816 come allievo presso la Segreteria di Stato, dopodich\u00e9 venne assegnato col grado di applicato all'ambasciata di Parigi, dove il padre era rappresentante del Regno di Sardegna. Da cui pass\u00f2 al seguito del Conte di Sales, presso le ambasciate dell'Aia e di Berlino, quindi del marchese Grimaldi al congresso di Aquisgrana nel 1818 e poi del marchese di San Marzano e del de La Tour, rispettivamente assistiti dal giovane diplomatico ai congressi di Troppau (1820) e Lubiana (1821). L'esperienza in tal modo maturata e la sua naturale intraprendenza gli fruttarono la nomina a titolare della legazione di Pietroburgo nel gennaio 1824 e durante tale incarico non manc\u00f2 di distinguersi, riuscendo a stipulare un contratto postale con la Turchia.\nNel 1826 torn\u00f2 a Torino per sposarsi e prendere servizio nell'incarico di primo scudiero dell'erede al trono, Carlo Alberto. La scomparsa di Carlo Felice e l'avvento al trono del principe di Carignano ne favorirono il progressivo ingresso nella vita pubblica: membro del Consiglio di Stato appena costituito nel 1838; presidente dell'Associazione agraria di Torino nel 1842; magistrato per la riforma degli studi; primo titolare del neocostituito Ministero della Pubblica Istruzione nel 1847; estensore dello Statuto Albertino assieme a Luigi Des Ambrois e Giacinto Borelli; Senatore del Regno dal 3 aprile 1848; presidente del Consiglio dall'agosto all'ottobre del 1848; vicepresidente del Senato dal 1848 al 1855 e presidente del Senato del Regno di Sardegna dal 1855 al 1860. Nel 1861 fece parte della deputazione per presentare l'indirizzo al Re in risposta al discorso della Corona al primo parlamento italiano. La facolt\u00e0 di scienze politiche dell'Universit\u00e0 degli Studi di Firenze ha assegnato il suo nome alla denominazione della scuola, in onore del suo ruolo da diplomatico.\nIncarichi di Governo.\nRegno di Sardegna ante 4 marzo 1848:\nRegno di Sardegna post 4 marzo 1848 - Regno d'Italia:"}
{"id": "122270", "revid": "119250709", "url": "https://it.wikipedia.org/wiki?curid=122270", "title": "Predizione delle diramazioni", "text": "In informatica, la predizione delle diramazioni (\"branch prediction\") \u00e8 il compito della BPU (\"Branch Prediction Unit\"), una componente della CPU che cerca di prevedere l'esito di un'operazione su cui si basa l'accettazione di una istruzione di salto condizionato, evitando rallentamenti che possono essere molto evidenti in una architettura con pipeline.\nPer fare un esempio molto pratico, la CPU si comporta come un turista che non sa quale strada prendere ad un bivio; mentre consulta la cartina, imbocca una strada sperando nell'intuito. Se indovina, evita di fermarsi al bivio e perdere tempo; se non indovina, non deve tornare al bivio, ma \u00e8 come se ripartisse istantaneamente dal bivio. L'importanza di questa operazione \u00e8 evidente soprattutto per i microprocessori moderni, superscalari e con lunghe pipeline, che per ogni errore di previsione devono sprecare molti cicli di clock di lavoro prezioso.\nLa predizione delle diramazioni non va confusa con la predizione dell'indirizzo di arrivo della diramazione. Questa predizione \u00e8 svolta dall'unit\u00e0 branch target predictor che, data la predizione dell'unit\u00e0 di predizione delle diramazioni, cerca di predire l'indirizzo di arrivo del salto e di caricare le istruzioni corrispondenti prima che il salto sia svolto, in modo da evitare rallentamenti dovuti al caricamento delle istruzioni dopo il salto.\nPredizione elementare.\nI primi esemplari di SPARC e MIPS (due delle prime architetture RISC commerciali) eseguivano una specie di predizione, molto elementare: non consideravano mai il salto accettato, e decodificavano l'istruzione seguente. L'operazione di salto era effettuata solo dopo che la condizione era stata valutata.\nEntrambe le CPU effettuavano questa predizione in fase di decodifica, e dedicavano al \"fetch\" delle istruzioni un solo ciclo di clock. In questo modo per effettuare un salto servivano due cicli di clock, ma dopo il primo la CPU aveva gi\u00e0 effettuato il \"fetch\" dell'istruzione subito successiva al salto, l'esecuzione di questa istruzione non necessaria \u00e8 definito branch delay slot.\nPredizione statica.\nI processori che impiegano questa tecnica considerano sempre i salti verso la parte precedente del codice come \"accettati\" (ipotizzando che siano le istruzioni riguardanti un ciclo) e i salti in avanti sempre come \"non accettati\" (ipotizzando che siano uscite precoci dal ciclo o altre funzioni di programmazione particolari). Per cicli che si ripetono molte volte, questa tecnica fallisce solo alla fine del ciclo.\nLa predizione statica \u00e8 usata come paracadute quando non ci siano elementi per usare altre tecniche come la predizione dinamica e il processore deve andare alla cieca.\nPredizione della linea successiva.\nAlcuni processori superscalari (es.: MIPS R8000 e DEC Alpha EV6/EV8) eseguivano col \"fetch\" di una linea di istruzioni, quello di un puntatore alla successiva. Questo metodo \u00e8 piuttosto diverso dagli altri trattati perch\u00e9 esegue la previsione sia della scelta della diramazione che dell'obiettivo del salto.\nQuando un puntatore indica un gruppo di 2, 4 o 8 istruzioni, solitamente l'istruzione ricercata non \u00e8 la prima (per un fatto statistico), cos\u00ec la scansione delle prime istruzioni \u00e8 tempo perso. Generalizzando, sono scartate rispettivamente 0,5, 1,5 e 3,5 istruzioni decodificate. Lo stesso discorso vale per le istruzioni successive all'istruzione di salto, scartate con identica distribuzione media.\nLe istruzioni scartate dall'unit\u00e0 di predizione fanno guadagnare quasi un completo ciclo di \"fetch\", anche con predizioni eseguite solo sulla linea successiva e in un solo ciclo di clock.\nPredizione bimodale.\nQuesta tecnica sfrutta una tabella di contatori a due bit, indicizzata con i bit meno significativi dell'indirizzo dell'istruzione cui si riferiscono (a differenza della cache per le istruzioni. Questa tabella non ha \"tag\", quindi uno stesso contatore pu\u00f2 essere riferito a pi\u00f9 istruzioni: ci\u00f2 \u00e8 definito \"interferenza\" o \"aliasing\" e porta a una perdita di precisione nella previsione). Ogni contatore pu\u00f2 trovarsi in uno di quattro stati:\nOgni volta che una condizione \u00e8 valutata, il contatore relativo \u00e8 aggiornato secondo il risultato, e la volta successiva \u00e8 preso come riferimento per la previsione. Un pregio di questo sistema \u00e8 che i cicli sono sempre accettati, e fallisce solo la previsione relativa all'uscita del ciclo, mentre un sistema con contatori a bit singolo fallisce sia la prima che l'ultima istruzione.\nEsempi di unit\u00e0 di predizione molto grandi basate su questo sistema hanno ottenuto una percentuale di successo pari al 93,5% su benchmark SPEC.\nPredizione locale.\nLa predizione bimodale fallisce all'uscita di ogni ciclo: per cicli che si ripetono con andamento sempre simile a se stesso si pu\u00f2 fare molto meglio.\nCon questo metodo ci si avvale di due tabelle. Una \u00e8 indicizzata con i bit meno significativi dell'istruzione relativa, e tiene traccia della condizione nelle ultime \"n\" esecuzioni. L'altra \u00e8 una tabella molto simile a quella usata nella predizione bimodale, ma indicizzata sulla base della prima. Per effettuare una predizione, l'unit\u00e0 cerca, grazie alla prima tabella, la parte della seconda che tiene traccia del comportamento della condizione non in media, ma a quel punto del ciclo.\nSui benchmark SPEC, sono stati ottenuti risultati intorno al 97,1%.\nQuesta tecnica \u00e8 pi\u00f9 lenta perch\u00e9 richiede il controllo di due tabelle per effettuare ogni previsione. Una versione pi\u00f9 veloce organizza un insieme separato di contatori bimodali per ogni istruzione cui si accede, cos\u00ec il secondo accesso all'insieme pu\u00f2 procedere in parallelo con l'accesso all'istruzione. Questi insiemi non sono ridondanti, poich\u00e9 ogni contatore traccia il comportamento di una singola condizione.\nPredizione globale.\nNella predizione globale si fa affidamento sul fatto che il comportamento di molte condizioni si basa su quello di condizioni vicine e valutate da poco. Si pu\u00f2 cos\u00ec tenere un unico registro che tenga conto del comportamento di ogni condizione valutata da poco, e usarne i valori per indicizzare una tabella di contatori bimodali. Questo sistema \u00e8 di per s\u00e9 migliore della predizione bimodale solo per grandi tabelle, e in nessun caso \u00e8 migliore della predizione locale.\nSe invece si indicizzano i contatori bimodali con la storia recente delle condizioni, concatenata ad alcuni bit dell'indirizzo delle istruzioni, si ottiene un previsore \"gselect\", che supera la previsione locale in tabelle piccole ed \u00e8 staccato di poco in tabelle maggiori di un KB.\nSi ottiene un metodo ancora migliore per le tabelle pi\u00f9 grandi di 256 B, detto \"gshare\", sostituendo nel \"gselect\" la concatenazione con l'operazione logica XOR.\nQuest'ultimo metodo ottiene nei benchmark un'efficienza del 96,6%, di poco inferiore alla predizione locale.\nLe predizioni globali sono pi\u00f9 facili da rendere pi\u00f9 veloci della predizione locale poich\u00e9 richiedono il controllo di una sola tabella per ogni previsione."}
{"id": "122272", "revid": "57342", "url": "https://it.wikipedia.org/wiki?curid=122272", "title": "Gaspare Coller", "text": "Carriera in magistratura.\nLa sua brillante carriera di magistrato, svolta principalmente presso la Regia Camera dei conti del Piemonte, di cui divent\u00f2 primo presidente nel 1841, culmin\u00f2 con la nomina a Primo presidente della Corte di cassazione di Torino (2 novembre 1847).\nCarriera politica.\nNel 1816 fu nominato senatore del ducato di Savoia e dal 1820 fu membro del senato del Piemonte, di cui fu presidente dal 1844 al 1847. Con la fusione perfetta del 1847 fra gli stati dei Savoia e l'istituzione del Senato del Regno, il 3 aprile del 1848 venne nominato senatore da Carlo Alberto, che il 3 maggio lo nomin\u00f2 anche presidente, il primo della serie. Prest\u00f2 giuramento l'8 maggio ma rest\u00f2 in carica solo fino al 30 dicembre per l'esaurirsi della prima legislatura. Rest\u00f2 membro del senato sino alla morte, partecipando fra l'altro alla Commissione per l'esame del progetto di legge sul Codice civile (20 giugno 1853)."}
{"id": "122274", "revid": "1305772", "url": "https://it.wikipedia.org/wiki?curid=122274", "title": "L'Atlantide", "text": ""}
{"id": "122276", "revid": "16073", "url": "https://it.wikipedia.org/wiki?curid=122276", "title": "Giovanni II di Bragan\u00e7a", "text": ""}
{"id": "122277", "revid": "52076", "url": "https://it.wikipedia.org/wiki?curid=122277", "title": "Tutmosi III", "text": ""}
{"id": "122278", "revid": "52076", "url": "https://it.wikipedia.org/wiki?curid=122278", "title": "Tutmosis III", "text": ""}
{"id": "122279", "revid": "35813", "url": "https://it.wikipedia.org/wiki?curid=122279", "title": "Tutmosis IV", "text": ""}
{"id": "122280", "revid": "228587", "url": "https://it.wikipedia.org/wiki?curid=122280", "title": "Acquaviva (Montepulciano)", "text": "Acquaviva \u00e8 una frazione del comune italiano di Montepulciano, nella provincia di Siena, in Toscana.\nSituata a circa 9\u00a0km dal capoluogo, a 300\u00a0m s.l.m. nella Valdichiana, conta oltre abitanti. La strada principale del paese \u00e8 \"Via Fratelli Celso e Claudio Braschi\": da qui si articola un centro abitato in lenta ma costante espansione. Il Santo patrono \u00e8 San Vittorino a cui \u00e8 dedicata la chiesa ottocentesca con pianta a croce greca. Ma a San Vittorino \u00e8 intitolata anche una via, la pi\u00f9 ripida del paese, situata sul fianco della chiesa.\nStoria.\nLe prime tracce di Acquaviva si trovano su un documento dell'803, firmato a \"San Vittorino de Acquaviva\", pieve di cui si \u00e8 persa traccia.\nEra abitata gi\u00e0 dai Romani, come testimonia il pavimento di un edificio romano ritrovato nel 1957.\nCultura.\nTeatro.\nIl Teatro della Societ\u00e0 dei Concordi, ristrutturato negli anni '90, \u00e8 un gioiellino \"belle\" \"\u00e9poque\", che attualmente ospita il festival del teatro amatoriale, oltre agli spettacoli del Cantiere Internazionale d'Arte di Montepulciano.\nEconomia.\nLe attivit\u00e0 produttive si concentrano sui settori delle eccellenze locali: l'enologia, il turismo (soprattutto con l'agriturismo), l'agricoltura. Ma non mancano i piccoli insediamenti industriali, per lo pi\u00f9 a conduzione familiare."}
{"id": "122283", "revid": "536103", "url": "https://it.wikipedia.org/wiki?curid=122283", "title": "Uruk", "text": "Uruk (sumero: \ud808\udc15\ud808\udda0 \"Unugki\"; accadico: \ud808\udf37\ud808\udc15 \"URUUNUG\" \ud808\udf37\ud808\udc14 \"Uruk\"; aramaico/ebraico: \u05d0\u05b6\u05e8\u05b6\u05da\u05b0 \"\u02bcErech\"; greco: \u03a9\u03c1\u03cd\u03b3\u03b5\u03b9\u03b1 \"\u014cr\u00fdgeia\", \u039f\u03c1\u03ad\u03c7 \"Or\u00e9ch\" od \u039f\u03c1\u03c7\u03cc\u03b7 \"Orch\u00f3\u0113\"; latino: Orcho\u00eb; e in arabo l'odierna \u0648\u0631\u0643\u0627\u0621 \"Wark\u0101\u02bc\" o \u0623\u0648\u0631\u0648\u0643 \"\u2019Auruk\") \u00e8 un'antica citt\u00e0 dei Sumeri e successivamente dei Babilonesi, situata nella Mesopotamia meridionale. Nel IV millennio a.C. il piccolo insediamento divenne una vera e propria citt\u00e0, la prima per cui sia possibile utilizzare questo termine; questo perch\u00e9 fu la prima ad avere due caratteri fondamentali per una citt\u00e0: la stratificazione sociale e la specializzazione del lavoro.\nUruk si trova oggi 20 chilometri ad est del fiume Eufrate, in una regione paludosa a circa 230 chilometri a sud-est di Bagdad. Secondo una moderna ipotesi, tuttora puramente speculativa, il nome \"Iraq\" deriverebbe da Uruk.\nNel suo momento di massimo splendore, Uruk contava una popolazione di circa 80.000 abitanti che vivevano in 6 chilometri quadrati racchiusi da una doppia cinta di mura lunga 10 chilometri, rappresentando, al suo tempo, la pi\u00f9 grande e popolosa citt\u00e0 del mondo, oltre che una delle pi\u00f9 antiche nella storia dell'uomo.\nStoria.\nIl sito di Uruk fu occupato per almeno 5.000 anni, dal tardo periodo di Ubaid (4000 a.C.) fino all'inizio del III secolo a.C. Alla fine del IV millennio a.C. era uno dei pi\u00f9 grandi insediamenti urbani della Mesopotamia, se non del mondo.\nL'origine della citt\u00e0 sembra derivare da due primi insediamenti, successivamente conosciuti come \"Kullab\" (anche \"Kulaba\" o \"Kullaba\") ed \"Eanna\". Queste due zone della citt\u00e0 erano caratterizzate da ampie piattaforme costruite con mattoni di fango aventi in cima i templi dedicati al culto: \"Kullab\" era l'area dedicata al dio maggiore del pantheon, Anu, nell\"'Eanna\" vi erano invece i templi associati al culto della dea dell'amore e della guerra Inanna (Ishtar).\nUruk, fin dai primi tempi, ebbe un ruolo molto importante nella storia politica e religiosa del paese. Agli inizi del III millennio a.C. la citt\u00e0, sotto la terza dinastia di Uruk, estese la sua egemonia sulla Babilonia e divenne un grande centro di culto del dio Anu e in generale uno dei maggiori centri religiosi del regno.\nUruk fu la citt\u00e0 dello storico re Gilgame\u0161, eroe della famosa epopea. Le mura di Uruk si dice fossero state costruite proprio da questo re, oppure dal suo predecessore Enmerkar (il fondatore della citt\u00e0 secondo la Lista dei re), che fece anche costruire il famoso tempio di Eanna, dedicato al culto di Inanna (Isthar).\nOppenheim al riguardo ha detto: \u201c\"Ad Uruk, nella Bassa Mesopotamia, la civilt\u00e0 sumera sembra raggiungere il suo massimo picco creativo. Ci\u00f2 \u00e8 sottolineato dai ripetuti riferimenti a questa citt\u00e0 in ambito religioso e, in particolare, dai testi letterari, compresi quelli di ordine mitologico; anche la tradizione storica della lista dei re sumeri lo conferma. Da Uruk il centro del potere politico sembra poi muoversi verso la citt\u00e0 di Ur.\"\nAttorno al 2100 a.C., con il governo della terza dinastia di Ur, il prestigio e il potere di Uruk iniziano a declinare. Successivamente la citt\u00e0 ebbe un ruolo primario nelle lotte dei Babilonesi contro gli Elamiti fino al 2004 a.C., anno in cui fu gravemente danneggiata; i ricordi di alcuni di questi conflitti si ritrovano nell'epopea di Gilgamesh.\nLa citt\u00e0 continu\u00f2 ad esistere sino all'epoca seleucide, nel III-II secolo a.C., periodo nel quale la citt\u00e0 trov\u00f2 nuovo splendore, con la costruzione di alcuni templi. Anche in epoca successiva, sotto i Parti (141 a.C. - 225 d.C.) furono erette nuove costruzioni, come l'imponente santuario di Eanna.\nLa citt\u00e0 fu definitivamente abbandonata a partire dal V secolo d.C.\nStruttura.\nIl centro della citt\u00e0 era il quartiere di Kullaba che probabilmente era il toponomastico di un primigenio insediamento che si perde nella notte dei tempi, successivamente inglobato nell'agglomerato urbano dell'antichissima metropoli. Ad Uruk vi erano tre zone sacre. La pi\u00f9 importante era quella di Eanna, dove erano raggruppati la maggior parte dei santuari. La zona sacra di Eanna era separata dal resto della citt\u00e0 con un muraglione. Fu dapprima consacrata al dio Anu, in seguito alla dea Inanna. Il principale monumento di questa zona era lo ziqqurat, oggi quasi totalmente eroso. Il primo documento scritto della Mesopotamia fu scoperto proprio nell'Eanna, bench\u00e9 sia difficile datarlo con precisione.\nLa seconda zona sacra era quella dello ziqqurat di Anu. In realt\u00e0 non era propriamente uno ziqqurat, ma un'alta terrazza su cui si trovava lo splendido Tempio Bianco di Anu.\nLa terza zona comprendeva il tempio di epoca ellenistica.\nUruk e la \"Lista dei re\".\nSecondo la \"Lista dei re\", Uruk fu fondata da Enmerkar che port\u00f2 la regalit\u00e0 dalla citt\u00e0 di Eanna. Suo padre, Mesh-ki-Aag-gasher, secondo la leggenda \"entr\u00f2 nel mare e spar\u00ec\"\". Altri re storici di Uruk sono Lugalzagesi di Umma (oggi Djokha) che conquist\u00f2 Uruk (III millennio a.C.) e Utukhegal. Il pi\u00f9 famoso re di Uruk secondo la leggenda fu Gilgame\u0161 a cui \u00e8 dedicata l'antichissima raccolta di vicende della cosiddetta Epopea di Gilgamesh del 2500 a.C.\nUruk nella Bibbia.\nSecondo la Bibbia, Erech, quasi certamente Uruk, \u00e8 indicata come la seconda citt\u00e0 fondata dal biblico re Nimrod. Inoltre sembra essere la sede del Archavites, esiliato da Asnapper a Samaria (Libri di Esdra 4:9 - 10). I luoghi accennati nei Libri di Esdra appartengono tutti alla Mesopotamia del sud e sembra che Asnapper possa essere il re assiro Assurbanipal, che condusse una campagna contro i Babilonesi del sud.\nArcheologia.\nI resti della citt\u00e0 furono esplorati per la prima volta dall'inglese W.K. Loftus nel 1849 e nel 1853. I primi scavi furono condotti nel 1912 da una squadra tedesca sotto la supervisione di Julius Giordano e furono poi interrotti con la prima guerra mondiale. Questi furono poi ripresi a partire dal 1928 e interrotti nuovamente nel 1939 per la seconda guerra mondiale. Dopo la guerra gli scavi sono stati ripresi dai tedeschi e sono tuttora in corso.\nLe ricerche testimoniano la successione di pi\u00f9 di 18 livelli di insediamenti urbani e sono stati riportati alla luce alcuni dei pi\u00f9 antichi documenti sumerici. I risultati delle scoperte sono stati pubblicati da Adam Falkenstein ed altri epigrafisti tedeschi.\nI livelli della citt\u00e0.\nTra i principali livelli, che si susseguono, dall'alto in basso, si possono citare:\nAd Uruk \u00e8 stato ritrovato il pi\u00f9 grande tempio sumerico, il famoso tempio D, che misurava 80 x 30 metri. La navata centrale era grande 62 x 11,30 metri. La struttura comprendeva nartece, navata, transetto, abside centrale con due annessi, diaconicon e protiro. Si tratta della stessa struttura con cui saranno costruite le chiese cristiane, dopo tre millenni. Altri splendidi edifici ritrovati sono lo Scrigno di Anu, l'archivio e la gi\u00e0 menzionata ziggurat.\nAltri famosi reperti portati alla luce sono il cosiddetto Vaso di Warka, un vaso in pietra scolpito con scene del mito della dea \u2018In-ninn\u2019, datato circa al 3000 a.C., e la Dama di Warka, un volto femminile in marmo, forse della dea Inanna, del periodo protostorico.\nDagli scavi degli ultimi anni si apprende dell'esistenza di colonie commerciali urukite in Iran, Turchia, Siria e Palestina nelle quali la cultura di Uruk si trasmise alle popolazioni locali."}
{"id": "122286", "revid": "2179435", "url": "https://it.wikipedia.org/wiki?curid=122286", "title": "Agnano", "text": "Agnano \u00e8 un vulcano quiescente dei Campi Flegrei. Oggi corrisponde all'omomima frazione di Agnano Terme compresa nella decima municipalit\u00e0 del comune.\nGeologia e storia passata.\nAgnano \u00e8 un vulcano attualmente in quiescenza, appartenente al sistema dei Campi Flegrei, la cui ultima eruzione ha avuto luogo anni fa. Durante l'eruzione del complesso di Agnano-Montespina, le pomici si sono accumulate su uno spessore di 10\u00a0cm fino a 42\u00a0km dal vulcano e un collasso della struttura vulcanoci-tettonica lungo le faglie del settore nord-est ha generato l'attuale piana di Agnano. \nIl suo perimetro \u00e8 di 6,5\u00a0km e il suo fondo si colloca a 2\u00a0m s.l.m. Le sue vette pi\u00f9 alte sono: a sud-ovest il Montespina (162\u00a0m); a est il monte Sant'Angelo (173\u00a0m).\nDate le sue sorgenti di acqua termale che vi sgorgano copiose, nell'XI secolo la conca si trasform\u00f2 in un lago: numerose sono le incisioni e le guaches (di XVI - XIX secolo) che lo ritraggono.\nIl lago di Agnano \u00e8 stato prosciugato con una bonifica nel 1870: dei canali a raggiera convogliano le acque in una vasca centrale dalla quale si diparte un emissario che, passando sotto il monte Spina, sfocia a mare a Bagnoli.\nEtimologia del nome.\nNei secoli non vi \u00e8 stata concordia da parte degli eruditi e degli studiosi nella individuazione dell'origine del toponimo.\nSecondo Benedetto Di Falco, a met\u00e0 del Cinquecento, il nome della localit\u00e0 sarebbe derivato da \"Anguignano\", per la moltitudine di serpi che si annidavano tra le felci che contornavano il lago (dal latino \"anguis\", \"serpente\"). In effetti nell'opera di Pietro da Eboli, la miniatura che illustra la sorgente termale di Agnano, chiamata \"Balneum Sudatorium\", mostra il lago pieno di rane e di serpenti. Una tale etimologia, per\u00f2, non ha basi linguisticamente probanti.\nTralasciando numerose altre ipotesi, parimenti poco credibili, formulate tra il Seicento e l'Ottocento, risale al 1931 il primo lavoro in cui l'etimologia del toponimo Agnano viene trattata in maniera scientifica. L'autore, Raimondo Annecchino, dopo un'attenta disamina delle fonti, fa risalire il toponimo Agnano ad un ipotetico praedium Annianum, cio\u00e8 ad un fondo di propriet\u00e0 di esponenti della gens Annia, attestata a Pozzuoli in epoca romana. Cita, infatti, vari documenti medioevali in cui compare il toponimo \"Anianum\" o \"Annianum\".\nLa teoria \u00e8 stata di recente criticata da Gaetano Barbarulo in un saggio in cui evidenzia come il toponimo originario fosse \"Angulanum\" (luogo a forma di angolo) e traesse origine dalle caratteristiche geomorfologiche del luogo. Da \"Angulanum\" (attestato gi\u00e0 in una fonte del VI secolo), attraverso le forme intermedie \"Anglanum\" e \"Agnanum\", si sarebbe giunti alla moderna forma Agnano.\nOggi.\nOggi Agnano corrisponde ad una zona di Napoli, tra i quartieri di Fuorigrotta, Bagnoli (che fanno parte della decima municipalit\u00e0 del Comune) e Pianura.\nUna piccola parte di Agnano rientra nel tenimento del comune di Pozzuoli (frazione Pisciarelli).\nIn passato c'era una frazione del comune di Napoli denominata \"Agnano Terme\". Tale toponimo \u00e8 rimasto nella denominazione del stazione ferroviaria, oggi inglobata nella linea 2 della metropolitana, denominata \"Bagnoli - Agnano Terme\".\nNei pressi del raccordo per la tangenziale ad Agnano accade un fenomeno singolare. Piccole fumarole sulfuree sbuffano da alcune aperture create da loro stesse nell'asfalto della strada andando ad incrostare di zolfo, alcuni guard-rail laterali. Con il passare del tempo l'incrostazione di zolfo diventa cos\u00ec spessa e pesante da cadere nei laterali della strada. Infatti in quel punto sorgono alti accumuli di pietre sulfuree a forma di guard-rail che raramente vengono rimosse. Il fenomeno \u00e8 strettamente relazionato alla vicina Solfatara di Pozzuoli.\nNel giugno 2008 Agnano era stato identificato come luogo ove realizzare\nl'inceneritore che avrebbe dovuto incenerire i rifiuti dell'intera citt\u00e0 di Napoli, ma il luogo \u00e8 stato giudicato non idoneo dalla commissione governativa.\nMonumenti e luoghi d'interesse.\nInsieme al quartiere di Fuorigrotta Agnano \u00e8 uno dei cuori del divertimento napoletano. Si trovano infatti in questa zona alcune delle pi\u00f9 grandi discoteche di Napoli, una di queste risiede all'interno dell'ippodromo, una struttura che ospita anche grandi concerti. Inoltre, vi sono tra i maggiori centri sportivi come il famoso Campo Scarfoglio (oggi Green Sport) e tanti altri campi di calcio a 11, calcio a 5 e calcio a 8.\nPer lungo tempo la conca \u00e8 stata sede della base NSA (Base di appoggio) della Marina Statunitense, ora trasferita a Gricignano di Aversa.\nTrasporti.\nLa zona \u00e8 servita dall'uscita omonima della Tangenziale di Napoli e da numerose linee urbane di autobus.\nPer quanto riguarda le ferrovie, Agnano non risulta servita direttamente da una ferrovia, ma dista meno di tre chilometri dalla metropolitana di Bagnoli."}
{"id": "122290", "revid": "122187317", "url": "https://it.wikipedia.org/wiki?curid=122290", "title": "La gatta sul tetto che scotta", "text": ""}
{"id": "122296", "revid": "1226", "url": "https://it.wikipedia.org/wiki?curid=122296", "title": "Ring Of Honor", "text": ""}
{"id": "122297", "revid": "111946930", "url": "https://it.wikipedia.org/wiki?curid=122297", "title": "Process control block", "text": "Il process control block o PCB (in italiano: \"blocco di controllo del processo\") \u00e8 la struttura dati di un processo, del nucleo del sistema operativo, che contiene le informazioni essenziali per la gestione del processo stesso.\nInformazioni generali.\nLe informazioni contenute variano a seconda delle implementazioni, ma in generale sono presenti:\nDurante la commutazione di contesto, \u00e8 necessario salvare in memoria centrale lo stato di esecuzione del processo che viene fermato. Queste informazioni vengono memorizzate proprio nel PCB del processo, e sar\u00e0 sempre dal PCB che esse verranno ricaricate quando si dovr\u00e0 proseguire l'esecuzione.\nInformazioni superflue.\nAlcuni sistemi operativi inseriscono nel PCB di ogni processo delle informazioni superflue per la sua gestione:"}
{"id": "122298", "revid": "436907", "url": "https://it.wikipedia.org/wiki?curid=122298", "title": "Elements of Persuasion", "text": "Elements of Persuasion \u00e8 il terzo album in studio del cantante canadese James LaBrie, pubblicato il 29 marzo 2005 dalla Inside Out Music.\nDescrizione.\nSi tratta del primo pubblicato da LaBrie utilizzando il suo nome, in quanto i due album precedenti, ovvero \"Keep It to Yourself\" (1999) e \"James LaBrie's MullMuzzler 2\" (2001), erano stati pubblicati attraverso lo pseudonimo MullMuzzler. Nonostante questo cambiamento, lo stile musicale di \"Elements of Persuasion\" si rif\u00e0 a quello dei due dischi precedenti ma con sonorit\u00e0 pi\u00f9 pesanti. Inoltre, l'album \u00e8 il primo che vede alla chitarra Marco Sfogli nonch\u00e9 l'ultimo con il batterista Mike Mangini.\nConfusione con \"Octavarium\".\nIntorno alla primavera del 2005 l'album ha iniziato a circolare tramite i circuiti peer-to-peer rinominato come \"Octavarium\", ovvero l'ottavo album in studio del gruppo di LaBrie, i Dream Theater, previsto per quel periodo. Nello specifico, il disco che veniva trovato conteneva i primi otto brani di \"Elements of Persuasion\" e numerosi critici musicali recensirono il lavoro come se fosse effettivamente l'ultimo album dei Dream Theater. Anche il sito italiano \"Metallus\" incapp\u00f2 in questo errore, pubblicando tale recensione come un'anteprima, in quanto antecedente all'uscita del disco. L'episodio venne scoperto dagli utenti del forum del sito \"Eutk\" e fece indignare i fan dei Dream Theater, ricevendo anche le rimostranze degli iscritti al fan club. Infatti, non solo il redattore non fu in grado di riconoscere il disco solista di LaBrie, ma dimostr\u00f2 di aver recensito un disco scaricato illegalmente. A seguito della segnalazione, la rivista cancell\u00f2 immediatamente la recensione e present\u00f2 delle scuse in cui veniva dichiarato l'errore era dovuto ad un semplice scambio di fogli su cui compariva il nome di James LaBrie."}
{"id": "122301", "revid": "123221894", "url": "https://it.wikipedia.org/wiki?curid=122301", "title": "Cesano (fiume)", "text": "Il Cesano \u00e8 un fiume delle province di Pesaro e Urbino e di Ancona.\nPercorso.\nIl Cesano nasce nel comune di Serra Sant'Abbondio, sul monte Catria, ha come affluente principale il \"torrente Cinisco\" e sfocia nel mare Adriatico al confine fra i Comuni di Mondolfo (PU) e Senigallia (AN), scorre nell'omonima valle marchigiana facendo da confine tra la provincia di Pesaro e Urbino e la provincia di Ancona. Sfocia nel Mare Adriatico, dopo circa 62\u00a0km dalla propria sorgente.\nNome e storia.\nIl suo nome latino era \"Suasanus\" perch\u00e9 attraversava la citt\u00e0 romana di Suasa.\nNel Medio Evo, gi\u00e0 in epoca longobarda, faceva da confine tra l'Esarcato bizantino di Ravenna (territorio di Luceoli) e il Ducato di Spoleto con il Gastaldato-Contea di Nocera, dalle sorgenti nel monte Catria fino al Ponte della Pergola. Nei documenti avellaniti infatti, Leccia, Percozzone, Sterleto, Serralta, Colgodeccio, Pantana, Ferbole e Valrea, erano \"in Comitatu Nucerino\". Poco dopo il villaggio di Valrea, il fiume formava un grande gorgo, detto \"Gorgo delli Radunati\"; era il luogo di confine e di incontro, per le diocesi dei vescovi di Nocera, Gubbio e Fossombrone.\nSotto il suo letto \u00e8 stata scoperta una foresta fossile risalente a anni fa.\nComuni e localit\u00e0 attraversate.\nNel proprio corso attraversa i seguenti comuni:"}
{"id": "122302", "revid": "9416", "url": "https://it.wikipedia.org/wiki?curid=122302", "title": "Process Control Block", "text": ""}
{"id": "122310", "revid": "212348", "url": "https://it.wikipedia.org/wiki?curid=122310", "title": "Teraelettronvolt", "text": ""}
{"id": "122311", "revid": "1318658", "url": "https://it.wikipedia.org/wiki?curid=122311", "title": "Elp", "text": "Elp \u00e8 un piccolo villaggio nella provincia dei Paesi Bassi del Drenthe.\nSi trova nella regione geografica del Midden-Drenthe e a circa 15\u00a0km a sud di Assen.\nLa cultura Elp prende il nome del villaggio.\nNel 2001, il villaggio di Elp contava 264 abitanti. L\u2019abitato del paese era di 0,20\u00a0km e conteneva 105 residenze. L\u2019area statisica \"Elp\", che pu\u00f2 comprendere anche la campagna circostante, ha una popolazione di circa 410 abitanti."}
{"id": "122317", "revid": "125790464", "url": "https://it.wikipedia.org/wiki?curid=122317", "title": "David Bowie", "text": "La passione per la musica port\u00f2 Bowie a imparare a suonare il sassofono quando era ancora giovanissimo. Dopo aver partecipato alla formazione di varie band, raggiunse il successo da solista nei primi anni settanta, attraversando cinque decenni di musica rock e conquistandosi la fama di aver perfezionato il genere glam rock. Significative e proficue sono state le collaborazioni con Tony Visconti e Brian Eno, reduci dal glam rock dei primi settanta, con i quali instaur\u00f2 una solida e profonda amicizia che dur\u00f2 svariati anni.\nPur non essendo le sue attivit\u00e0 principali, Bowie si dedic\u00f2 anche alla pittura e al cinema, lavorando come attore con registi come Martin Scorsese, David Lynch e Christopher Nolan. Tra i vari film in cui recit\u00f2, vi sono \"L'uomo che cadde sulla Terra\", \"Furyo\", \"Miriam si sveglia a mezzanotte\", \"Absolute Beginners\", \"Labyrinth\", \"Basquiat\", \"The Prestige\" e \"Il mio West\".\nCon circa 140 milioni di album venduti in vita, David Bowie figura tra gli artisti con il maggior numero di vendite e nel 2007 fu indicato dalla rivista \"Forbes\" come il quarto cantante pi\u00f9 ricco al mondo. Ampiamente considerato uno degli artisti musicali pi\u00f9 influenti del XX secolo, nel 2008 fu inserito al 23\u00ba posto nella lista dei cento migliori cantanti secondo \"Rolling Stone\", che ha individuato tra i suoi migliori brani \"Life on Mars?\", \"Space Oddity\", \"Fame\" e \"Heroes\". Inoltre cinque dei suoi album sono inseriti nella lista dei 500 migliori album secondo \"Rolling Stone\". Nel 2019 Bowie \u00e8 stato nominato \u00abil pi\u00f9 grande intrattenitore del ventesimo secolo\u00bb tramite un sondaggio condotto da BBC Two.\nBiografia.\nInfanzia e adolescenza (1947-1961).\nDavid Robert Jones nacque a Brixton, sobborgo sud di Londra, l'8 gennaio 1947. La madre, Margaret Mary Burns, detta \"Peggy\", era cassiera presso un cinema, mentre il padre, Haywood Stenton Jones, era un ex militare da poco ritornato dal fronte che in seguito divent\u00f2 direttore del carcere di Bromley. All'et\u00e0 di sei anni si trasfer\u00ec con la famiglia dalla casa natale di Stansfield Road 42 in una nuova abitazione a Bromley, altro sobborgo a sud di Londra, dove cominci\u00f2 da subito a mostrare interesse per la musica che giungeva dagli Stati Uniti: \u00ab\"Quando ero molto piccolo vidi mia cugina ballare Hound Dog di Elvis\"\u00bb, raccont\u00f2 in seguito, \u00ab\"e non l'avevo mai vista alzarsi e dimenarsi a quel modo per nessun'altra canzone. Il potere di quella musica mi colp\u00ec moltissimo\"\u00bb. David inizi\u00f2 sin dall'et\u00e0 scolastica ad ascoltare dischi di Fats Domino e Little Richard e a coltivare un crescente interesse per il rhythm and blues, lo skiffle e il rock 'n' roll, oltre che per altre forme d'arte. Quando un insegnante gli chiese cosa volesse fare da grande, rispose di voler diventare l'Elvis britannico.\nUn ruolo fondamentale nella sua formazione musicale lo svolse il fratellastro Terry Burns, nato nel 1937 da una precedente relazione della madre. \u00ab\"Terry \u00e8 stato l'inizio di tutto per me\"\u00bb, raccont\u00f2 David anni dopo, \u00ab\"leggeva un sacco di scrittori beat e ascoltava jazzisti come John Coltrane e Eric Dolphy... mentre io frequentavo ancora la scuola, lui ogni sabato sera andava in centro a sentire il jazz in diversi locali... si faceva crescere i capelli e, a suo modo, era un ribelle... tutto questo ebbe una grande influenza su di me\"\u00bb. Affetto da schizofrenia paranoide e confinato nel reparto psichiatrico del Cane Hill Hospital di Londra dagli anni settanta al 1985, anno in cui si tolse la vita gettandosi sotto un treno, Terry avrebbe ispirato il cantante in diverse circostanze come dimostrano l'album \"The Man Who Sold the World\" del 1970 o brani come \"The Bewlay Brothers\" del 1971 e \"Jump They Say\" del 1993.\nNel 1958 David inizi\u00f2 a cantare come corista nella chiesa di St. Mary, insieme agli amici George Underwood e Geoffrey MacCormack, e l'anno successivo ricevette in regalo dalla madre il primo sassofono. Consigliato da Terry cominci\u00f2 a prendere lezioni dal sassofonista jazz Ronnie Ross: \u00ab\"Per me il sassofono rappresentava la Beat Generation della West Coast, quel periodo della cultura statunitense mi affascinava molto. Quello strumento divenne per me un emblema, un simbolo di libert\u00e0\"\u00bb. Nel corso della carriera avrebbe imparato a suonare molti strumenti, dimostrando pi\u00f9 estro alla chitarra ritmica rispetto a quella solista.\nUn'altra esperienza formativa nell'educazione musicale di David fu il breve impiego nel negozio di dischi di Bromley, durante il quale rest\u00f2 affascinato dalla musica di James Brown, Ray Charles e Jackie Wilson, all'epoca ancora poco conosciuti in Europa. Nel 1960 entr\u00f2 in un gruppo di studenti della Bromley Technical High School interessati all'arte e le sue doti creative furono incoraggiate dall'insegnante progressista Owen Frampton, padre del chitarrista Peter Frampton con il quale avrebbe collaborato in seguito. Due anni dopo si present\u00f2 la possibilit\u00e0 di entrare con George Underwood in uno dei gruppi musicali della scuola e l'avventura artistica di David ebbe inizio.\nGli anni pre-Deram (1962-1966).\nA met\u00e0 del 1962 David e Underwood si unirono ad alcuni studenti che avevano formato un gruppo chiamato The Kon-rads, che era stato fondato da Neville Wills e Dave Crook, allievi della Bromley Technical High School, all'inizio del 1962; Underwood si offr\u00ec di cantare per loro e, a giugno port\u00f2 con s\u00e9 David per cantare \"A Picture of You\" di Joe Brown e dare una mano con la voce per una cover di \"Hey! Baby\" di Bruce Channel. David cominci\u00f2 ad utilizzare il suo sax tenore e i Kon-rads ebbero un rilancio. Il primo concerto documentato si tenne il 16 giugno a una festa della scuola. \u00abI Kon-rads facevano cover di tutte le canzoni entrate in classifica\u00bb, raccont\u00f2 David trent'anni dopo. \u00abEravamo una delle migliori cover band della zona e lavoravamo un sacco\u00bb.\nAlla fine dell'anno Underwood lasci\u00f2 la band e fu sostituito da un nuovo cantante, Roger Ferris, mentre David Crook fu sostituito alla batteria da Dave Hadfield. I ranghi del gruppo furono accresciuti dall'arrivo di Rocky Shahan al basso, del chitarrista Alan Dodds e delle coriste Christine e Stella Patton. \u00ab\"All'inizio entrai come sassofonista\"\u00bb, disse David, \u00ab\"ma poi il nostro cantante Roger Ferris venne picchiato da alcuni greaser al Civic di Orpington e allora mi misi a cantare io\"\u00bb. I Kon-rads suonavano nelle associazioni giovanili, nelle sale parrocchiali e avevano anche un'uniforme di velluto a coste marrone. David cominci\u00f2 a sperimentare con il suo atteggiamento sul palco e ad introdurre nuove idee per rendere la band pi\u00f9 \"attraente\", cambi\u00f2 il nome in Dave Jay, ispirato dal gruppo beat Peter Jay and the Jaywalkers, e cominci\u00f2 anche a comporre brani suoi, alcuni dei quali furono aggiunti al repertorio del gruppo che comprendeva canzoni come \"In the Mood\", \"China Doll\" e \"Sweet Little Sixteen\". Fu in questo periodo che Underwood, durante un litigio a scuola a causa di una ragazza di nome Carol Goldsmith, lo colp\u00ec con un pugno nell'occhio sinistro e con l'anello che portava al dito gli caus\u00f2 una midriasi traumatica cronica. Il risultato fu la dilatazione permanente della pupilla, che avrebbe caratterizzato per sempre il suo sguardo e che lo avrebbe lasciato con una percezione alterata della profondit\u00e0 e della luce (\u00ab\"quando guido non vedo le auto che vengono verso di me, le vedo solo diventare pi\u00f9 grosse\"\u00bb, dir\u00e0 nel 1999). Il risultato pi\u00f9 evidente di quel pugno fu che la pupilla dell'occhio sinistro rimase perennemente dilatata. Al contrario di quanto si crede comunemente, l'iride non cambi\u00f2 colore, anche se a causa della pupilla paralizzata si pu\u00f2 avere l'impressione che l'occhio sinistro sia verdastro, mentre quello destro \u00e8 rimasto azzurro.\nNell'agosto 1963 il manager della Decca Records Eric Easton invit\u00f2 i Kon-rads per un'audizione dopo averli visti in concerto a Orpington. Il 30 agosto, negli studi Decca di West Hampstead il gruppo decise di eseguire \"I Never Dreamed\", un brano che David aveva scritto basandosi sulla notizia di un incidente aereo. Oltre ad aver scritto il testo della canzone, il sedicenne David appare come voce d'accompagnamento e suona il sassofono in quella che viene considerata la sua prima registrazione in studio di cui si abbia notizia. In ogni caso l'audizione non ebbe buon esito e contribu\u00ec alla sua uscita dai Kon-rads. Nel giro di poco tempo i Kon-rads divennero troppo limitanti per David: \u00ab\"Volevo passare al rhythm and blues\"\u00bb, raccont\u00f2 pi\u00f9 tardi, \u00ab\"ma loro non erano d'accordo. Volevano limitarsi alla Top 20. Cos\u00ec me ne andai\"\u00bb.\nLasciata la Bromley Technical High School, David inizi\u00f2 a lavorare come apprendista illustratore per l'agenzia pubblicitaria americana J. Walter Thompson. \u00abEro un junior visualizer\u00bb, racconter\u00e0 nel 1993, \u00abera una qualifica importante ma in realt\u00e0 facevo solo dei collage. E non ho mai avuto l'occasione di dimostrare quanto valevo veramente perch\u00e9 l'agenzia pullulava di talenti\u00bb. Un lato positivo di quel lavoro fu l'incontro con Ian, un collega appassionato di John Lee Hooker: \u00abIn un negozio di Soho trovai l'album di John Lee Hooker e uno di Bob Dylan. Acquistai due copie di entrambi e, dato che Ian mi aveva fatto scoprire John, gli regalai l'album di Dylan. Scoprii questi due artisti in un giorno solo. Fu qualcosa di magico... \u00bb L'influenza della musica del bluesman statunitense \u00e8 evidenziata dal nome del trio che David avrebbe formato dopo i Kon-rads con George Underwood a chitarra e armonica e con il batterista Viv Andrews, The Hooker Brothers (anche se in alcune occasioni si facevano chiamare con altri nomi come The Bow Street Runners e Dave's Reds &amp; Blues). La band eseguiva cover e si guadagn\u00f2 alcune serate al Bromel Club di Peter Melkin e al Ravensbourne College of Art, ma ebbe vita breve e dopo alcuni concerti Andrews se ne and\u00f2. David e Underwood gettarono cos\u00ec le basi per il trio con il quale avrebbero inciso il primo disco, i King Bees, un 45 giri intitolato \"Liza Jane\". Il nome del gruppo era stato ispirato da un brano del bluesman Slim Harpo, \"I'm a King Bee\". Gli altri componenti, oltre a David e Underwood, erano Roger Bluck, Dave \"Frank\" Howard e Bob Allen, rispettivamente chitarra, basso e batteria. \u00ab\"Non mi ricordo nemmeno come si chiamavano\"\u00bb confesser\u00e0 nel 1993, \u00ab\"erano della zona nord di Londra ed erano quasi dei professionisti. Piuttosto spaventoso\"\u00bb. Tuttavia lui e Underwood, come ha confidato quest'ultimo, assunsero presto il controllo della band: \u00ab\"Imponemmo i nostri gusti agli altri\"\u00bb.\nNella primavera del 1964 David entr\u00f2 in contatto con il manager Leslie Conn, che procur\u00f2 ai King Bees un'audizione con la Decca e la possibilit\u00e0 di registrare il singolo, nonch\u00e9 una serata al Marquee Club e la partecipazione ai programmi televisivi della BBC \"Juke Box Jury\" e \"The Beat Room\". \nInizialmente Conn procur\u00f2 ai King Bees un concerto alla festa dell'anniversario di matrimonio di Bloom a Soho. \u00abFu tutto piuttosto imbarazzante\u00bb raccont\u00f2 David anni dopo. Ebbero il tempo di suonare \"Got My Mojo Working\" e \"Hoochie Coochie Man\" prima che Bloom urlasse: \"Fateli scendere! Mi stanno rovinando la festa!\". \nL\u2019audizione con la Decca si rivel\u00f2 pi\u00f9 soddisfacente e poco tempo dopo permise loro di registrare finalmente \"Liza Jane\". Cos\u00ec, il 5 giugno 1964 usc\u00ec il primo 45 giri ufficiale di Bowie, anche se accreditato a Davie Jones with the King Bees, e il cantante abbandon\u00f2 il suo lavoro all'agenzia pubblicitaria. Per promuovere il singolo, Conn procur\u00f2 alla band una serie di apparizioni in svariati locali londinesi. David ebbe l\u2019occasione di fare la sua prima apparizione al Marquee Club, e nei programmi programmi della BBC \"Juke Box Jury\" (6 giugno) e \"The Beat Room\" (27 giugno). Tuttavia, lo scarso successo di \"Liza Jane\", che vendette pochissime delle 3500 copie stampate, decret\u00f2 la fine della sua militanza nel gruppo.\nAd agosto si un\u00ec ai Manish Boys, gi\u00e0 attivi da quattro anni e considerati all'avanguardia nel cosiddetto \"Medway beat\", e alla fine dell'anno concesse la sua prima intervista televisiva: accompagnato da una fluente chioma bionda, nel tentativo di farsi pubblicit\u00e0 sostenne di aver fondato un'associazione chiamata \"Lega Internazionale per la Salvaguardia del Crine Animale\". Gi\u00e0 attivi da quattro anni, Johnny Flux, Paul Rodriguez, Woolf Byrne, Johnny Watson, Mick White e Bob Solly non furono proprio entusiasti dell'arrivo di David, come ha affermato lo stesso Solly nel 2000 al mensile inglese \"Record Collector\": \u00abAll'inizio non volevamo, ma Conn replic\u00f2 \"Ha un contratto discografico, ha appena fatto uscire un disco e per voi potrebbe rappresentare un vantaggio\"\u00bb. David assunse una posizione di predominio e fece virare il gruppo verso il rhythm and blues. Il 18 agosto il \"Chatham Standard\" annunci\u00f2: \u00ab [...] un'altra novit\u00e0 da parte dei ragazzi \u00e8 che ora accompagnano la stella della Decca Davie Jones, il cui gruppo, i King Bees, l'ha abbandonato\u00bb. Il giorno seguente David suon\u00f2 per la prima volta con i Manish Boys all'Eel-Pie Island, celebre locale jazz di Twickenham.\nIl 6 ottobre la band fece la sua prima incisione ai Regent Sound Studios, dove vennero registrate le cover di \"Hello Stranger\" di Barbara Lewis, \"Duke of Earl\" di Gene Chandler e \"Love is Strange\" di Mickey &amp; Sylvia. Anche se per il primo pezzo si pens\u00f2 alla possibilit\u00e0 di farne un 45 giri, nessuno dei brani venne pubblicato. Un mese dopo Bowie concesse la sua prima importante intervista televisiva anche se ebbe ben poco a che fare con la sua musica. Ormai accompagnato da una fluente chioma bionda, nel tentativo di farsi pubblicit\u00e0 il cantante sostenne di aver fondato un'associazione chiamata \"Lega Internazionale per la Salvaguardia del Crine Animale\", e fu proprio in veste di \"presidente\" che si ritrov\u00f2 intervistato dal romanziere Leslie Thomas nell'edizione del 2 novembre dei quotidiani inglesi \"Evening News\" e \"Star\" (il titolo dell'articolo era \"Chi c'\u00e8 dietro la frangia?\"). Il 1\u00ba dicembre il gruppo inizi\u00f2 una tourn\u00e9e di sei date nelle quali suonarono come band di supporto a Gene Pitney, i Kinks, Marianne Faithfull e Gerry and the Pacemakers. Ad eccezione di \"Liza Jane\" e \"Last Night\" (scritta dai Manish Boys e usata come apertura dei concerti) il sound delle loro performance si basava soprattutto sul blues e il soul americano spaziando tra James Brown, Ray Charles e gli Yardbirds.\nLa carriera discografica dei Manish Boys ebbe una svolta all'inizio del 1965 quando il gruppo venne notato dal produttore statunitense Shel Talmy, noto per aver arrangiato e prodotto \"You Really Got Me\" dei Kinks e, poco pi\u00f9 tardi, l'album di debutto degli Who. Come risultato, il 5 marzo la band pubblic\u00f2 per la Parlophone il 45 giri \"I Pity the Fool\", al quale contribu\u00ec anche l'allora sconosciuto turnista Jimmy Page. La registrazione e il missaggio del singolo non incontrarono per\u00f2 il gradimento degli altri componenti e il risultato finale scontent\u00f2 gran parte del gruppo. Quando l'8 marzo Leslie Conn riusc\u00ec a procurare loro un passaggio televisivo sulla BBC per il programma \"Gadzooks! It's All Happening\", David si trov\u00f2 coinvolto nella seconda campagna pubblicitaria improntata sulla lunghezza dei suoi capelli. Il \"Daily Mirror\" pubblic\u00f2 un articolo intitolato \"Guerra per i capelli di David\" e il giorno seguente il \"Daily Mail\" rifer\u00ec che la band era stata cacciata dal programma e che David aveva affermato: \u00abNon mi farei tagliare i capelli nemmeno se me lo chiedesse il Primo ministro, figuriamoci per la BBC\u00bb. Il giorno della trasmissione, l\"'Evening News\" pubblic\u00f2 una foto del pi\u00f9 pubblicizzato cantante pop della settimana nell'atto di farsi tagliare i capelli per partecipare al programma.\n\"I Pity the Fool\" non ricevette beneficio n\u00e9 dall'apparizione televisiva n\u00e9 dalla pubblicit\u00e0 che ne era derivata e David si separ\u00f2 dal gruppo dopo un litigio sulla comparsa del suo nome sul singolo (il brano era stato attribuito semplicemente ai Manish Boys nonostante all'inizio si fossero messi d'accordo per farla apparire come opera di Davie Jones and the Manish Boys). Nonostante il fallimento di \"I Pity the Fool\", il produttore Shel Talmy riusc\u00ec ad ottenere un contratto con la Parlophone. Ad aprile David era gi\u00e0 alla guida dei Lower Third. La band, che proveniva da Margate e si era formata nel 1963, aveva bisogno di nuovi membri dopo l'abbandono di tre dei suoi componenti e David fece un'audizione a La Discotheque di Soho insieme a Steve Marriott, che se ne and\u00f2 subito per formare gli Small Faces. In quei giorni Bowie fece audizioni (soprattutto al Marquee Club) anche per altri gruppi tra cui gli High Numbers, che di l\u00ec a poco sarebbero esplosi come gli Who. Il 17 maggio 1965, con una esibizione al Grand Hotel di Littlestone nacquero ufficialmente Davy Jones and the Lower Third che comprendevano Denis \"Tea-Cup\" Taylor alla chitarra, Graham \"Death\" Rivens al basso e Les Mighall alla batteria (sostituito poi da Phil Lancaster). \u00abCredo di aver voluto che diventasse un gruppo rhythm and blues\u00bb, ha affermato Bowie nel 1983. \u00abFacevamo un sacco di pezzi di John Lee Hooker e cercavamo di adattare le sue cose al big beat, senza riscuotere un gran successo. Ma allora era di moda: tutti si sceglievano un musicista blues... il nostro era Hooker\u00bb.\nIl gruppo pubblic\u00f2 il 20 agosto il singolo \"You've Got a Habit of Leaving\", registrato agli IBC Studios durante una sessione in cui vennero messi su nastro, oltre al lato B \"Baby Loves That Way\", altri due demo (ascoltabili nella raccolta \"Early On\" del 1991): \"I'll Follow You\" e \"Glad I've Got Nobody\". Lo stesso giorno dell'uscita del singolo, i Lower Third aprirono il concerto degli Who al Bournemouth Pavilion e David incontr\u00f2 per la prima volta Pete Townshend, altra grande fonte d'ispirazione per il cantante inglese. Poco dopo lasci\u00f2 Leslie Conn per il suo primo manager a tempo pieno, Ralph Horton. Anche questo 45 giri si rivel\u00f2 un insuccesso e David scaric\u00f2 Leslie Conn per il suo primo manager a tempo pieno Ralph Horton, la cui prima decisione fu quella di supervisionare la trasformazione dei quattro adolescenti capelloni: addobbati con pantaloni all'ultima moda e cravatte a fiori di Carnaby Street, li costrinse ad un taglio di capelli in stile mod e incoraggi\u00f2 l'uso della lacca. Quest'ultima novit\u00e0 turb\u00f2 alcuni membri del gruppo ma non David, che era gi\u00e0 infatuato dall'immagine dandy dei mods e dei loro nuovi portavoce, gli Who. Horton assicur\u00f2 ai Lower Third una serie di concerti estivi e la band cominci\u00f2 a comportarsi come il gruppo di Roger Daltrey e Pete Townshend sfasciando gli strumenti alla fine delle esibizioni. \u00abEravamo conosciuti come il secondo gruppo pi\u00f9 casinista di Londra\u00bb, raccont\u00f2 Denis Taylor anni dopo. Il 31 agosto i Lower Third registrarono il demo di due brani, \"Baby That's a Promise\" e \"Silly Boy Blue\", in cui si continuava a notare l'influenza di gruppi come Kinks e Small Faces ma anche quella del r&amp;b della Motown.\nIn questo periodo il cantante adott\u00f2 ufficialmente il nome d'arte \"David Bowie\", per evitare di essere confuso con Davy Jones dei Monkees. In seguito raccont\u00f2 di aver scelto quel nome ispirandosi agli omonimi coltelli da caccia: \u00abVolevo qualcosa che esprimesse un desiderio di tagliare corto con le bugie e tutto il resto\u00bb. A quanto pare, l'ispirazione venne a David dopo aver visto il film \"La battaglia di Alamo\" del 1960, nel quale il creatore dei coltelli Jim Bowie era interpretato da Richard Widmark.\nRalph Horton non si dimostr\u00f2 l'acquisto migliore dei Lower Third in quanto ad abilit\u00e0 e capacit\u00e0 finanziarie tanto che fu lui stesso, consapevole dei propri limiti, a contattare Kenneth Pitt, manager di Manfred Mann (e di Bob Dylan quando era in tour in Gran Bretagna) e chiedergli di assistere i Lower Third. Pitt rifiut\u00f2, ma consigli\u00f2 a David di cambiare nome per evitare di essere confuso con il Davy Jones che stava diventando celebre con i Monkees. Qualche giorno dopo, il 17 settembre 1965, David annunci\u00f2 al resto della band che da quel momento in poi si sarebbe chiamato David Bowie. Poco dopo Bowie e i Lower Third si assicurarono un contratto con la Pye Records che di l\u00ec a poco avrebbe fruttato il primo disco con il produttore Tony Hath.\nIl 2 novembre la band fall\u00ec un'audizione per un programma televisivo della BBC in cui suon\u00f2 una versione rock di \"Chim Chim Cheree\" (canzone del film \"Mary Poppins\"), \"Out of Sight\" (cover di James Brown) e \"Baby That's a Promise\". \u00abUn tipo cockney, non particolarmente originale, un cantante privo di personalit\u00e0 che canta le note sbagliate e in modo stonato\u00bb, fu uno dei lapidari commenti della commissione a proposito di Bowie.\nIl 1965 si chiuse con la registrazione di tre canzoni ai Pye Studios di Marble Arch: \"Now You've Met The London Boys\" (rielaborata e pubblicata un anno dopo come \"The London Boys\"), e quelli che sarebbero stati il lato A e lato B del nuovo 45 giri: \"Can't Help Thinking About Me\" e \"And I Say To Myself\". A capodanno il gruppo suon\u00f2 con Arthur Brown a Parigi e vi rest\u00f2 un paio di giorni. Era imminente la pubblicazione del singolo ma il trattamento preferenziale riservato a David durante la campagna pubblicitaria fu determinante nel creare una frattura tra lui e il resto del gruppo. I nodi vennero al pettine il 29 gennaio 1966 al Bromel Club di Bromley, quando i Lower Third si rifiutarono di suonare dopo aver saputo da Horton che quella sera non sarebbero stati pagati. Lo scioglimento della band lasci\u00f2 Bowie con un singolo da promuovere e senza un gruppo che lo accompagnasse. Malgrado alcune recensioni incoraggianti il disco (il primo pubblicato anche negli Stati Uniti) fu un flop come quelli che lo avevano preceduto ma suscit\u00f2 sufficiente interesse da far guadagnare al cantante la sua prima intervista su \"Melody Maker\", il 26 febbraio, e la partecipazione al programma \"Ready Steady Go!\" di ITV, dove il 4 marzo esegu\u00ec il brano accompagnato da una nuova band, The Buzz.\nDavid Bowie e i Buzz, ovvero John Hutchinson (chitarra), Derek Fearnley (basso), John Eager (batteria) e Derek Boyes (tastiere), avevano tenuto la prima di una serie di esibizioni dal vivo alla Leicester University il 10 febbraio 1966. A proposito del suo incontro con Bowie, Hutchinson ha dichiarato anni dopo: \u00abL'ho incontrato la prima volta dopo che avevo trascorso un anno a suonare rhythm and blues con gli Apaches a G\u00f6teborg, nel 1965. Mi presentai a un'audizione molto professionale al Marquee Club di Wardour Street, a Londra, un sabato mattina e mi and\u00f2 bene. Credo che David mi abbia scelto perch\u00e9 indossavo abiti svedesi, una giacca scamosciata, jeans e zoccoli blu, nessuno in Inghilterra aveva visto roba del genere fino ad allora e credo che Bowie rimase impressionato. Ero anche il migliore dei chitarristi che si erano presentati all'audizione in ogni caso!\u00bb\nTre giorni dopo l'apparizione televisiva a \"Ready, Steady, Go!\" la band registr\u00f2 \"Do Anything You Say\", che il 1\u00ba aprile sarebbe stata pubblicata come 45 giri e accreditata al solo David, evitando cos\u00ec gli equivoci presenti nei gruppi precedenti. \u00abFin dal primo giorno\u00bb, disse il batterista John Eager, \u00abci rendemmo conto che in realt\u00e0 eravamo David e il suo gruppo spalla\u00bb. Ralph Horton contatt\u00f2 nuovamente Kenneth Pitt e nel frattempo la band cominci\u00f2 una serie di concerti al Marquee Club, chiamati \"Bowie Showboat\", che si sarebbero tenuti la domenica pomeriggio fino al 12 giugno. Dopo aver assistito al secondo di questi concerti Pitt divenne ufficialmente il manager di Bowie e Horton assunse il ruolo di assistente e di organizzatore dei concerti.\nIl 15 giugno John Hutchinson decise di lasciare i Buzz a causa di mancati pagamenti e nelle settimane successive Bowie fu costretto a fare un paio di concerti senza chitarrista prima di ingaggiare l'ex Anteeeks Billy Gray. In ogni caso, il produttore Tony Hatch decise di escludere ci\u00f2 che rimaneva della band dalla registrazione del nuovo singolo \"I Dig Everything\", programmato per essere pubblicato il mese successivo, e di utilizzare alcuni turnisti. Il 45 giri usc\u00ec il 19 agosto e si rivel\u00f2 l'ennesimo insuccesso commerciale nonostante alcune recensioni incoraggianti sulla stampa specializzata, cos\u00ec che a settembre Tony Hatch e la Pye liberarono Bowie dal suo contratto. il nuovo manager riusc\u00ec a suscitare l'interesse della Deram Records e del produttore Mike Vernon, con il quale avrebbe presto registrato il suo album di debutto intitolato semplicemente \"David Bowie\".\nLa nuova direzione narrativa in cui si muovevano le canzoni di Bowie fu all'origine di alcune controversie con i Buzz: \u00abTrovo incredibile che il 99% dei nostri pezzi dal vivo fossero soul, e che io scrivessi in uno stile cos\u00ec da musical/vaudeville\u00bb, ha osservato il cantante nel 1999. Il gruppo cess\u00f2 di esistere il 2 dicembre, anche se partecip\u00f2 alla registrazione dell'album e dei singoli \"Rubber Band\" e \"The Laughing Gnome\", e alla fine dell'anno David scrisse la canzone \"Over the Wall We Go\", pubblicata nel gennaio 1967 come singolo dall'attore e cantante inglese Paul Nicholas. A met\u00e0 del 1966 David era quindi un cantante che era stato in una manciata di band, con 6 singoli fallimentari all'attivo e, soprattutto, senza un contratto. L'unico aspetto positivo era che Kenneth Pitt si stava impegnando nel promuovere la sua carriera nella giusta direzione e riusc\u00ec a suscitare l'interesse della Deram Records, una controllata di nuova costituzione della Decca per la quale Bowie avrebbe presto registrato il suo album di debutto. Insieme al bassista Derek Fearnley, pens\u00f2 di recuperare alcuni dei suoi vecchi pezzi e Pitt permise loro di registrarli con l'intenzione di avere abbastanza materiale per un EP. Il 18 ottobre, agli R.G. Jones Studios di Londra furono incise \"Rubber Band\", \"The Gravedigger\" (che poi sarebbe diventata \"Please Mr. Gravedigger\") e \"The London Boys\". Sia il capo della promozione della Decca, Tony Hall, che il manager Hugh Mendl furono abbastanza colpiti dal risultato: quattro giorni dopo Pitt incontr\u00f2 il produttore Mike Vernon e riusc\u00ec ad assicurarsi il primo album per David Bowie, di cui \"Rubber Band\" sarebbe stato il primo singolo estratto.\nMa nei Buzz le cose non andavano bene, soprattutto per la nuova direzione narrativa in cui si muovevano le canzoni di Bowie. Il gruppo cess\u00f2 di esistere il 2 dicembre dopo un concerto a Shrewsbury, lo stesso giorno della pubblicazione di \"Rubber Band\", anche se Boyes, Fearnley e Eager continuarono a partecipare alle registrazioni di \"David Bowie\" (e di altri brani non inclusi nell'album come \"The Laughing Gnome\") fino al febbraio del 1967.\nAlla fine dell'anno, durante le sessioni dell'album David scrive anche una canzone per l'attore e cantante inglese Paul Nicholas, alla quale contribuisce anche con i cori. Quello che nel giugno 1967 sar\u00e0 il terzo singolo di Oscar (il nome d'arte usato da Nicholas) si intitola \"Over the Wall We Go\" e parla con tono scherzoso di detenuti evasi e poliziotti incapaci.\n\"Space Oddity\" e i primi successi (1967-1969).\nSempre pi\u00f9 orientato verso una carriera da solista, nel 1967 fece parte per brevi periodi di pi\u00f9 formazioni e, con i Riot Squad, incise \"Little Toy Soldier\", una canzone a tema sadomasochistico con evidenti richiami a \"Venus in Furs\" dei Velvet Underground. La vena decadente di Lou Reed lascia per\u00f2 il posto a un'atmosfera da music-hall arricchita da schiamazzi, colpi di tosse, molle scricchiolanti, esplosioni e altri rumori opera dell'ingegnere del suono e futuro produttore di \"Space Oddity\", Gus Dudgeon.\nNell'aprile successivo usc\u00ec il nuovo 45 giri, \"The Laughing Gnome\", definito da Roy Carr e Charles Shaar Murray di \"NME\" \u00ab\"senza dubbio l'esempio pi\u00f9 imbarazzante dei iuvenalia di Bowie\"\u00bb, e, dal biografo David Buckley, \u00ab\"completamente stupida, anche se perversamente accattivante\"\u00bb. Malgrado lo scarso successo del singolo, nel giugno del 1967 usc\u00ec il suo primo album, \"David Bowie\", che ebbe scarsi riscontri commerciali nonostante avesse ricevuto alcune critiche positive. Nel frattempo vennero registrate altre tracce per la Deram, che per\u00f2 rifiut\u00f2 di pubblicarle, anche per le scarse vendite dell'album. L'attore e mimo Lindsay Kemp in seguito afferm\u00f2: \u00ab [...] \"l'ho ascoltato fino a consumarlo.\"\u00bb Nell'autunno dello stesso anno furono registrate \"Let Me Sleep Beside You\" e \"Karma Man\". Anche queste non vennero pubblicate dalla Deram, ma la prima delle due rappresent\u00f2 l'inizio di una delle collaborazioni fondamentali di Bowie, quella con Tony Visconti, conosciuto negli studi del proprio editore David Platz.\nIn questo stesso periodo ebbe inizio la sua esperienza cinematografica con la partecipazione al cortometraggio di Michael Armstrong, \"The Image\"; riparlandone nel 1983, Bowie lo descrisse come \u00ab [...] \"roba d'avanguardia underground in bianco e nero, fatta da un certo tizio... Voleva fare un film su un pittore che fa un ritratto ad un teenager, ma il ritratto prende vita e, in pratica, si scopre che \u00e8 il cadavere di qualcuno. Non ricordo bene la trama... era terribile\"\u00bb.\nDopo l'esecuzione del nuovo singolo \"Love You Till Tuesday\" nel programma televisivo olandese \"Fanclub\" e l'esibizione allo Stage Ball di Londra, ballo per l'organizzazione di beneficenza British Heart Foundation, dove cant\u00f2 accompagnato dalla Bill Savill Orchestra, il 18 dicembre 1967 si esib\u00ec in una \"BBC session\" per il programma radiofonico \"Top Gear\" di John Peel, nella quale Bowie fu accompagnato dai sedici elementi dell'orchestra di Arthur Greenslade. Poi, il 28 dicembre, alla Oxford Playhouse, si concluse una prima serie di repliche dello spettacolo \"Pierrot in Turquoise\", imperniato su un triangolo amoroso tra Pierrot, Colombina e Arlecchino. Il ruolo di Cloud, interpretato da Bowie, fu quello di una sorta di personaggio-narratore, i cui continui mutamenti erano impegnati a illudere e ingannare lo sfortunato protagonista. Durante lo spettacolo interpret\u00f2 \"When I Live My Dream\" e \"Sell Me a Coat\", insieme a tre composizioni scritte appositamente per l'occasione (\"Threepenny Pierrot\", \"Columbine\" e \"The Mirror\"), tutte accompagnate al piano da Michael Garrett. Il locale quotidiano \"Oxford Mail\" scrisse: \u00ab\"David Bowie ha composto alcune affascinanti canzoni, che canta con una splendida voce da sogno\"\u00bb, pur trovando che lo spettacolo nel suo insieme \u00ab\"riesce solamente ad accennare alle verit\u00e0 universali che Marcel Marceau riesce ad esprimere\"\u00bb.\nIl 27 febbraio 1968 Bowie si rec\u00f2 ad Amburgo per registrare tre canzoni per il programma \"4-3-2-1 Musik F\u00fcr Junge Leute\" della rete ZDF. Al suo ritorno registr\u00f2 con Visconti \"In the Heat of the Morning\" e \"London Bye Ta-Ta\", ma l'ennesimo rifiuto della Deram alla pubblicazione spinse il cantante a lasciare definitivamente la casa discografica.\nNella primavera proseguirono con un certo successo le rappresentazioni di \"Pierrot in Turquoise\" al Mercury Theatre e all'Intimate Theater di Londra. Bowie registr\u00f2 quindi una seconda sessione di brani alla BBC, seguita da un concerto al Middle Earth Club di Covent Garden, dove fece da supporto ai T. Rex, e uno alla Royal Festival Hall. In entrambe le apparizioni esegu\u00ec il breve brano di mimo \"Jetsun and the Eagle\", che diede origine a \"Wild Eyed Boy from Freecloud\", ispirato al religioso e poeta tibetano Milarepa e recitato con un sottofondo musicale che incluse \"Silly Boy Blue\".\nDopo una fugace apparizione in \"The Pistol Shot\", sceneggiato della BBC basato sulla vita del poeta russo Pu\u0161kin, Bowie and\u00f2 a vivere con la compagna Hermione a Londra, a South Kensington, e cominci\u00f2 a progettare un one man show pensato appositamente per il circuito dei cabaret mettendo insieme un repertorio che alternava le sue canzoni (\"When I'm Five\", \"Love You Till Tuesday\", \"The Laughing Gnome\", \"When I Live My Dream\", \"Even a Fool Learns to Love\") a cover dei Beatles come \"Yellow Submarine\" e \"All You Need Is Love\"; nell'estate tenne due audizioni per proporre il suo spettacolo ma entrambe non ebbero successo. Mise quindi in piedi il trio acustico Turquoise insieme a Hermione e a Tony Hill, ex chitarrista dei Misunderstood, con un repertorio che incluse alcune delle sue composizioni pi\u00f9 bizzarre, tra cui l'inedita \"Ching-a-Ling\" e una selezione di cover che rappresentarono la prima sortita di Bowie nell'opera di Jacques Brel.\nIl primo vero concerto di Bowie si tenne il 14 settembre alla Roundhouse di Londra; dopo poche date il chitarrista Tony Hill se ne and\u00f2 e venne sostituito da John Hutchinson. Ribattezzato Feathers, il gruppo debutt\u00f2 il 17 novembre al Country Club di Haverstock Hill. Oltre alle canzoni i componenti del trio si alternarono nel recitare poesie mentre Bowie interpret\u00f2 il suo brano di mimo \"The Mask\".\nMentre i due gruppi Slender Plenty e The Beatstalkers pubblicarono il brano che Bowie aveva scritto l'anno precedente, \"Silver Tree Top School for Boys\", gli ultimi impegni dell'anno furono entrambi per la televisione tedesca: la seconda apparizione in \"4-3-2-1 Musik F\u00fcr Junge Leute\" e quella a \"F\u00fcr Jeden Etwas Musik\", dove Bowie recit\u00f2 un pezzo per mimo e cant\u00f2 una canzone.\nAll'inizio del 1969 avvenne un altro incontro importante per Bowie, quello con la diciannovenne statunitense Mary Angela Barnett, che quattro mesi pi\u00f9 tardi divenne la sua compagna e poi sua moglie nel marzo 1970; ma l'incontro con Barnett fu legato soprattutto alla frequentazione comune di Calvin Mark Lee, direttore per l'Europa della divisione A&amp;R della Mercury Records di New York, che Bowie conobbe gi\u00e0 nel 1967, all'incontro con il direttore generale Simon Hayes. Stando a quanto dichiarato dai biografi Peter e Leni Gillman, sembra inoltre che Calvin Mark Lee fosse coinvolto con il cantante in un rapporto che andasse al di l\u00e0 della semplice amicizia e sarebbe forse stato questo il \"rapporto a tre\" a cui fece riferimento Bowie molti anni pi\u00f9 tardi quando afferm\u00f2, in modo provocatorio, in un'intervista di aver conosciuto la futura moglie quando \u00ab\"entrambi uscivamo con lo stesso uomo\"\u00bb.\nIl 22 gennaio Bowie registr\u00f2 uno spot pubblicitario per il gelato \"Luv\" della Lyons Maid, diretto da Ridley Scott e quattro giorni dopo cominci\u00f2 le riprese del videoalbum \"Love You Till Tuesday\". In questo periodo esegu\u00ec insieme a John Hutchinson la sua prima performance dal vivo dell'anno all'Universit\u00e0 del Sussex. Partecip\u00f2 anche ad alcune date del tour dei Tyrannosaurus Rex, interpretando sequenze di mimo, e tent\u00f2 senza successo un provino per il musical \"Hair\" allo Shaftesbury Theatre di Londra.\nNegli stessi giorni Bowie e Hutchinson abbandonarono mimo e poesia e si concentrarono su sonorit\u00e0 folk pi\u00f9 sofisticate, basate su due chitarre acustiche gemelle e sulle armonie vocali. Registrarono un demo con dieci pezzi acustici, che costitu\u00ec la base per il nuovo album.\nPrima dell'estate il cantante e la sua nuova compagna, la giornalista del \"Sunday Times\" Mary Finnigan, fondarono un club folk al pub Three Tuns di Beckenham e cominciarono a organizzare riunioni settimanali alle quali parteciparono sempre pi\u00f9 persone tra intellettuali, poeti, studenti di cinema e altri creativi. Questa nuova realt\u00e0 venne battezzata \"Growth\".\nIl 14 giugno Bowie e Visconti furono ospiti degli Strawbs nel programma \"Colour Me Pop\" della BBC e pochi giorni dopo ai Trident Studios di Soho iniziarono le registrazioni del nuovo LP, dove l'ingegnere del suono Dudgeon supervision\u00f2 le due tracce che costituirono il primo 45 giri estratto dall'album, \"Space Oddity\" e \"Wild Eyed Boy from Freecloud\". Queste sessioni rappresentarono per Bowie l'occasione per suonare con nuovi musicisti che in seguito lavorarono ancora con lui: il bassista Herbie Flowers, che avrebbe suonato anche nell'album del 1974, \"Diamond Dogs\", e Rick Wakeman, che partecip\u00f2 alla lavorazione dell'album del 1971, \"Hunky Dory\", e lo stesso Visconti.\nDopo sole tre settimane dall'incisione e in tempo per il primo allunaggio dell'Apollo 11, il 45 giri \"Space Oddity\" venne pubblicato l'11 luglio 1969 in due versioni differenti, sia nel Regno Unito che negli USA, con una buona accoglienza da parte della stampa specializzata.\nAlla fine del mese si rec\u00f2 con Pitt a La Valletta per il festival della canzone di Malta, dove Bowie esegu\u00ec \"When I Live My Dream\" e l'inedita \"No-One; Someone\", mentre pochi giorni dopo vi fu la sua prima esibizione in Italia a Monsummano Terme, per il Premio Internazionale del Disco, dove vinse il suo primo riconoscimento per \"When I Live My Dream\".\nLe registrazioni dell'album proseguirono per tutta l'estate e Visconti reclut\u00f2 per l'occasione vari altri musicisti e il chitarrista dei Rats, Mick Ronson, che fece il suo esordio ufficiale con il cantante inglese suonando un breve assolo di chitarra nella sezione centrale di \"Wild Eyed Boy from Freecloud\". A met\u00e0 agosto si tenne un festival gratuito organizzato dal \"Growth\", il laboratorio artistico di Bowie, al Beckenham Recreation Ground, dove si esibirono anche gli Strawbs; si contarono circa partecipanti e l'evento venne immortalato nel brano \"Memory of a Free Festival\", anche se pare che quel giorno l'umore di Bowie fosse in contrasto con i sentimenti nostalgici espressi nella canzone, forse per via della morte di suo padre, scomparso pochi giorni prima a causa di una polmonite. Il festival di Beckenham rappresent\u00f2 tuttavia il commiato di Bowie dal movimento hippy, disgustato dalla mediocrit\u00e0 e indolenza di molti dei suoi aderenti, nonch\u00e9 l'ultimo atto del laboratorio artistico \"Growth\", frequentato essenzialmente da spettatori apatici anzich\u00e9 da attivi collaboratori come si era prefisso.\nAlla fine di agosto, dopo aver registrato una versione di \"Space Oddity\" per il programma televisivo olandese \"Doebidoe\", riusc\u00ec a ottenere da Pitt un contratto con la Mercury Records per un nuovo disco da distribuire nel Regno Unito dall'affiliata Philips. La scelta del produttore inizialmente cadde su George Martin ma poi venne scelto Tony Visconti.\nDopo un'esibizione dal vivo ai Library Gardens di Bromley, in ottobre registr\u00f2 la sua prima partecipazione al programma della BBC \"Top of the Pops\" dove esegu\u00ec \"Space Oddity\" che, nel frattempo, raggiunse la 5\u00aa posizione nella classifica inglese rappresentando il suo primo vero e proprio successo. Segu\u00ec una registrazione alla BBC con i Junior's Eyes per il \"Dave Lee Travis Show\". Nello stesso periodo Bowie e Barnett si trasferirono a Beckenham in un edificio di Haddon Hall che negli anni successivi divent\u00f2 lo studio di registrazione non ufficiale, nonch\u00e9 studio fotografico e area comune per l\"entourage\" del cantante. In questo periodo esegu\u00ec in diverse occasioni il pezzo del momento, \"Space Oddity\", tra le quali i programmi \"Hits \u00e0 gogo\" della televisione svizzera e \"4-3-2-1 Musik f\u00fcr Junge Leute\" della ZDF.\nIn novembre ebbe inizio un primo breve tour scozzese che coincise con l'uscita del suo secondo album, distribuito nel Regno Unito col titolo \"David Bowie\", ovvero lo stesso titolo del primo LP, e negli Stati Uniti come \"Man of Words/Man of Music\"; soltanto nel 1972 venne ripubblicato dalla RCA col titolo \"Space Oddity\", con il quale venne poi per sempre conosciuto. Il vinile si aggiudic\u00f2 nel 2016 il titolo di disco pi\u00f9 costoso in assoluto\u00a0venduto sulla piattaforma\u00a0Discogs. Bowie, che interpret\u00f2 una serie di brani estratti dal nuovo LP alternati ad alcune cover, non aveva ancora molte esperienze dal vivo e quelle poche si limitavano soprattutto al rhythm and blues amplificato, pertanto non fu pronto alla fredda accoglienza riservata a quel suo nuovo stile acustico: \u00ab [...] \"non mi ero reso conto di com'era il pubblico a quei tempi. C'era un revival mod che poi si era trasformato nel movimento skinhead. Mi trovavano insopportabile\"\u00bb.\nIn questo periodo, dopo aver avuto i capelli con il taglio militare dovuto alla partecipazione qualche mese prima al film \"The Virgin Soldiers\" nel quale interpretava il ruolo di un soldato, si present\u00f2 con una disordinata permanente riccia, che avrebbe continuato a sfoggiare fino ai primi anni settanta.\nVerso la fine del 1969 partecip\u00f2 a un concerto di grande successo alla Royal Festival Hall anche se l'assenza di giornalisti imped\u00ec di far conoscere l'evento alla stampa nazionale. Tra i pochi che recensirono il concerto vi fu Tony Palmer dell\"Observer\" che lo defin\u00ec \u00ab\"rovente\"\u00bb e disse che \"Space Oddity\" fu \u00ab\"spettacolarmente bella\"\u00bb, anche se altre esibizioni come \"An Occasional Dream\" vennero da lui definite come \u00ab\"cupe, monotone e piene di autocommiserazione\"\u00bb.\nIl 1969 si concluse con la registrazione di \"Ragazzo solo, ragazza sola\", la versione italiana di \"Space Oddity\", seppur con un testo non attinente all'originale, e di \"Hole in the Ground\", che venne eseguita al concerto di beneficenza \"Save Rave '69\". Nonostante il secondo album si fosse rivelato un fallimento commerciale, con le vendite che nel marzo 1970 avevano superato di poco le copie nel Regno Unito, Bowie venne votato miglior artista emergente in un sondaggio fra i lettori di \"Music Now!\", mentre Penny Valentine di \"Disc and Music Echo\" nomin\u00f2 \"Space Oddity\" album dell'anno.\nLa metamorfosi: dal \u00abfolk\u00bb al \u00abglam rock\u00bb (1970-1971).\nI primi impegni del 1970 furono la registrazione di \"The Looking Glass Murders\", adattamento televisivo di \"Pierrot in Turquoise\", le cui riprese si tennero al Gateway Theatre di Edimburgo, e l'incisione di \"The Prettiest Star\", con la partecipazione di Marc Bolan alla chitarra solista. Le carriere delle due future stelle, entrambe prodotte da Visconti, si incrociarono pi\u00f9 volte nel corso degli anni settanta. Nel frattempo, a un concerto al Marquee Club ci fu un nuovo incontro con Mick Ronson, che divenne a tempo pieno il chitarrista di Bowie, affiancando Visconti e il batterista dei Junior's Eyes, John Cambridge. Il nuovo gruppo fu chiamato Hype, abbreviazione di \"hypocritical\" (ipocriti), ironia di Bowie sull'ipocrisia che circondava il mondo della musica alternativa. \u00abHo scelto deliberatamente quel nome perch\u00e9 volevo qualcosa che apparisse un po' forte, cos\u00ec ora nessuno pu\u00f2 dire di essere stato tratto in inganno\u00bb, racconter\u00e0 Bowie a \"Melody Maker\". Il nuovo quartetto debutt\u00f2 alle BBC sessions del febbraio successivo. Poco dopo gli Hype esordirono in concerto alla Roundhouse di Londra e qui, dopo mesi di esperimenti personali con costumi e trucco, avvenne la metamorfosi: Bowie costrinse il gruppo a indossare gli stravaganti abiti cuciti dalla moglie e dalla fidanzata di Visconti. Ciascun componente assunse anche l'identit\u00e0 di un personaggio dei fumetti e Bowie, in calze di lurex multicolore, stivali alti e mantello azzurro, divenne \"Rainbowman\". Il concerto \u00e8 considerato l'atto di nascita del glam rock, ma l'accoglienza del pubblico fu fredda; gli stessi membri degli Hype apparirono scettici, tranne Bowie che sembr\u00f2 non avere dubbi: \u00ab [...] dopo quel concerto mi fermai, non sperimentai altre cose perch\u00e9 sapevo che andava bene\u00bb, raccont\u00f2 su \"NME\" alcuni anni dopo, \u00ab [...] sapevo bene che cosa volevo fare ed ero certo che l'avrebbero fatto anche molti altri. Ma io sarei stato il primo\u00bb.\nSubito dopo Bowie torn\u00f2 in Scozia, ospite del programma \"Cairngorm Ski Night\" di Grampian TV; accompagnato da una grande orchestra televisiva esegu\u00ec \"London Bye Ta-Ta\" e si esib\u00ec in un numero di danza con Angela e Lindsay Kemp.\nNel frattempo Visconti e Ronson allestirono uno studio di registrazione a Haddon Hall, dove venne realizzata buona parte del materiale di questo periodo. Frequenti furono le visite allo studio di Terry Burns, fratellastro di Bowie che, seppur residente volontario al Cane Hill Hospital, si intrattenne spesso con il gruppo: queste frequentazioni ebbero un'influenza fondamentale su alcune composizioni che finirono nel nuovo album.\nSuccessivamente fu pubblicato il 45 giri \"The Prettiest Star\", vera e propria dichiarazione d'amore alla Barnett, ricevendo considerevoli attenzioni da parte delle riviste musicali inglesi dal momento che usc\u00ec dopo il successo di \"Space Oddity\". La buona accoglienza della stampa non trov\u00f2 per\u00f2 riscontro commerciale e il singolo non super\u00f2 le 800 copie vendute. Per il mercato americano la Mercury Records prefer\u00ec invece puntare su una nuova registrazione pi\u00f9 concisa ed energica di \"Memory of a Free Festival\", ma l'operazione si rivel\u00f2 un insuccesso.\nIl 20 marzo del 1970 David Bowie e Angela Barnett si sposarono nel municipio di Bromley, con una cerimonia informale a cui parteciparono pochi amici e la madre di Bowie. Cinque giorni dopo gli Hype registrarono un'altra sessione alla BBC per lo show di Andy Ferris, dopodich\u00e9 si sciolsero e il gruppo tenne l'ultimo concerto allo Star Hotel di Croydon. In quel periodo Angela lavor\u00f2 duramente per aiutare David, tenendo ad esempio i contatti con i \"promoter\" e curando in genere le pubbliche relazioni, prenotando le sale dove il marito doveva esibirsi, controllando luci e audio per i concerti ecc. Avrebbe inoltre contribuito alla nuova immagine androgina del marito consigliandolo tra l'altro nella scelta di costumi, acconciature e atteggiamenti da tenere in pubblico.\nBowie continu\u00f2 quindi ad esibirsi dal vivo come solista, proponendo soprattutto brani tratti da \"Space Oddity\" ma anche anticipazioni delle tracce che finirono negli album successivi. In questo periodo registr\u00f2 anche il brano rimasto inedito \"Tired of my life\", che secondo alcune fonti Bowie scrisse quando aveva 16 anni, e venne pubblicato \"The World of David Bowie\", prima raccolta ufficiale contenente tracce dell'album d'esordio e alcuni brani inediti. Dal 18 aprile al 22 maggio ai Trident Studios iniziarono le sessioni di registrazione di \"The Man Who Sold the World\". Cambridge venne sostituito alla batteria da Mick \"Woody\" Woodmansey, ex collega di Ronson nei Rats, mentre Visconti trascorse la maggior parte delle sessioni cercando di stimolare il novello sposo, combattendo contro la sua apparente apatia per il progetto. Gli elementi del gruppo diventarono cinque con l'arrivo del tastierista Ralph Mace, un dirigente della Philips Records diventato il riferimento di Bowie all'interno dell'etichetta all'inizio dell'anno, durante la registrazione di \"The Prettiest Star\".\nFinite le registrazioni, l'attivit\u00e0 di Bowie sub\u00ec un rallentamento e, scontento della direzione che Pitt tent\u00f2 di imprimere al suo lavoro, si present\u00f2 con il giovane consulente legale Tony Defries a casa del manager, che acconsent\u00ec a sciogliere ogni obbligo professionale. I due si separarono amichevolmente e Defries divenne il manager dell'artista a tempo pieno. Pitt rimase comunque uno dei personaggi pi\u00f9 influenti del periodo d'esordio del cantante inglese, con notevoli investimenti personali anche se decisamente inferiori ai fondi resi disponibili dal collega di Defries, Laurence Myers, con cui aveva appena creato il Gem Music Group; l'ultimo impegno con Pitt fu la cerimonia degli Ivor Novello Awards, svoltasi il 10 maggio al Talk Of the Town di Londra: Bowie cant\u00f2 \"Space Oddity\" e vinse un premio. La canzone fu eseguita con un ampio arrangiamento orchestrale organizzato da Paul Buckmaster e diretto da Les Reed, e l'esibizione venne trasmessa via satellite in Europa e negli Stati Uniti, mentre in Inghilterra venne diffusa soltanto alla radio.\nNel frattempo il successo ottenuto l'anno prima con lo stesso brano and\u00f2 esaurendosi e quindi a ottobre Defries tratt\u00f2 un'offerta con la Chrysalis Records, riuscendo ad ottenere un accordo ed un anticipo di sterline, mentre Bowie canalizz\u00f2 le sue energie in un periodo di scrittura intensiva. Il 4 novembre 1970 \"The Man Who Sold the World\" usc\u00ec negli Stati Uniti e ricevette una buona accoglienza da parte della critica nonostante le scarse vendite. La chitarra hard rock di Ronson rappresentava una vistosa novit\u00e0 rispetto alle atmosfere prevalentemente folk e acustiche dell'album precedente. I testi apparvero pi\u00f9 complessi e meno lineari rispetto al passato e i pi\u00f9 profondi temi affrontati sarebbero stati ripresi nelle opere successive di Bowie: ambiguit\u00e0 sessuale, sdoppiamento di personalit\u00e0, isolamento, pazzia, falsi guru, totalitarismi. Bowie pens\u00f2 presto all'album successivo. Bob Grace, general manager della Chrysalis, affitt\u00f2 gli studi londinesi di Radio Luxembourg dove il cantante inizi\u00f2 a registrare nuovo materiale, tra cui il brano \"Oh! You Pretty Things\".\nL'anno successivo venne pubblicato il nuovo 45 giri, \"Holy Holy\", malgrado il ritardo di sei mesi dalla registrazione causato da trattative contrattuali. Pochi giorni dopo il brano venne eseguito nel programma \"Six-O-One: Newsday\" di Granada TV, ma senza riscuotere successo. Il 1971 rappresent\u00f2 per la carriera di Bowie un momento cruciale, nel quale Defries fu fondamentale per realizzare e promuovere le idee partorite dal genio del cantante; il manager stava rivoluzionando radicalmente tutta l'organizzazione che ne aveva contraddistinto la carriera fino ad allora e lo convinse a interrompere il rapporto con Tony Visconti, reo di mantenere i rapporti con Marc Bolan, che a quel punto contendeva a Bowie il ruolo di primadonna del glam rock. Visconti se ne and\u00f2 e si concentr\u00f2 sulla produzione di Marc Bolan e dei T. Rex, mantenendo il nome Hype e ingaggiando il cantante dei Rats, Benny Marshall, che and\u00f2 ad aggiungersi a Ronson e Woodmansey. Avrebbe ripreso la collaborazione con Bowie nel 1974, quando i rapporti tra il cantante e Defries si stavano deteriorando.\nA febbraio Bowie affront\u00f2 il suo primo viaggio negli Stati Uniti per il breve tour promozionale di \"The Man Who Sold the World\". Nonostante il matrimonio con Angela gli avesse permesso di ottenere la \"green card\", Bowie non pot\u00e9 esibirsi a causa degli accordi sindacali dell'American Federation of Musicians e la promozione si limit\u00f2 soltanto ad apparizioni personali e a qualche intervista a Washington, New York, Chicago, Filadelfia, San Francisco e Los Angeles. In una di queste interviste annunci\u00f2 a John Mendelsohn di \"Rolling Stone\" di voler \u00abintrodurre il mimo in un tradizionale ambiente occidentale, per attirare l'attenzione del pubblico con una serie di movimenti molto stilizzati, molto giapponesi\u00bb. Nella stessa occasione dichiar\u00f2 anche che la musica rock \u00abdovrebbe essere agghindata come una prostituta, come una parodia di s\u00e9 stessa, dovrebbe essere una specie di clown, di Pierrot. La musica \u00e8 la maschera che nasconde il messaggio. La musica \u00e8 il Pierrot e io, l'artista, sono il messaggio\u00bb.\nDopo questa breve parentesi americana Bowie torn\u00f2 ai Trident Studios per completare il nuovo album \"Hunky Dory\", realizzando nuovi brani tra cui \"Changes\" e \"Life on Mars?\". Tra gli strumentisti impiegati inizialmente vi furono alcuni studenti di Dulwich che si erano dati il nome Runk, tra cui il chitarrista Mark Carr Pritchard, che era negli Arnold Corns, il bassista Polak de Somogyl e il batterista Ralph St. Laurent Broadbent. Per le successive registrazioni vennero presi in considerazione anche altri musicisti con cui aveva gi\u00e0 collaborato nei mesi precedenti tra cui Terry Cox, il batterista di \"Space Oddity\", e Tony Hill, che Bowie conosceva dal 1968.\nL'album \"The Man Who Sold the World\" vide la luce anche in Gran Bretagna quasi un anno dopo la fine delle registrazioni, ma nonostante le critiche favorevoli, cos\u00ec come era accaduto oltreoceano, le vendite furono disastrose. Il contratto che legava Bowie alla Mercury stava per scadere, ma la compagnia sarebbe comunque stata intenzionata a rinnovarlo per un altro album. Il mese successivo il rappresentante della casa discografica Robin McBride arriv\u00f2 a Londra da Chicago per offrirgli un nuovo contratto di tre anni. Defries rispose che se la Mercury si fosse avvalsa dell'opzione di rinnovo per avere un nuovo disco, gli avrebbero consegnato \u00abla pi\u00f9 grande schifezza che avessero mai avuto\u00bb, informandolo che in nessun caso Bowie avrebbe registrato un'altra nota con la Mercury, che acconsent\u00ec a rescindere il contratto.\nBowie stava preparando il materiale del nuovo album a un ritmo forsennato e richiam\u00f2 Ronson e Woodmansey; Ronson accett\u00f2 e coinvolse il bassista Trevor Bolder per sostituire Visconti. Si cominci\u00f2 cos\u00ec a delineare la formazione dei futuri Spiders from Mars.\nLa band si trasfer\u00ec a Haddon Hall per provare le nuove composizioni e Bowie decise di sfruttare l'imminente sessione alla BBC del 3 giugno come vetrina per la sua rinnovata cerchia di musicisti, tra cui gli amici Dana Gillespie, George Underwood e Geoffrey Alexander, per esibirsi con alcune nuove canzoni tra cui \"Kooks\", composta per il figlio Zowie. Il 23 giugno Bowie partecip\u00f2 al Glastonbury Fayre durante il quale si esibirono, tra gli altri, gli Hawkwind, i Traffic, Joan Baez e i Pink Floyd. La scaletta della sera precedente era stata allungata a dismisura e il concerto di Bowie era stato cancellato perch\u00e9 le autorit\u00e0 avevano insistito per concludere l'evento entro le 22:30; imperterrito, Bowie cominci\u00f2 a suonare alle 5 di mattina con qualche inconveniente che interruppe \"Oh! You Pretty Things\" e prosegu\u00ec con altri sei brani tra cui \"Memory of a Free Festival\".\nL'incisione di \"Hunky Dory\" prosegu\u00ec ai Trident Studios per tutta l'estate e ad agosto Defries vol\u00f2 a New York con 500 copie promozionali di un vinile chiamato \"BOWPROMO 1A1/1B1\", con canzoni di Dana Gillespie da un lato e alcune nuove registrazioni di Bowie dall'altro, tra cui \"Andy Warhol\", \"Queen Bitch\" e l'inedita \"Bombers\". Dopo pochi giorni il manager torn\u00f2 con un contratto con la RCA.\nDurante l'ultima fase di lavorazione di \"Hunky Dory\" comparve un altro elemento cruciale per la futura carriera di Bowie. Nell'estate del 1971 alla Roundhouse di Londra and\u00f2 in scena la produzione statunitense intitolata \"Pork\", un adattamento di Andy Warhol d'una raccolta di conversazioni registrate negli ambienti equivoci di New York, che metteva insieme il travestito Wayne County, le disinibite Geri Miller e Cherry Vanilla con Tony Zanetta nella parte dello stesso Warhol. Per il pubblico britannico le scene di masturbazione, omosessualit\u00e0, droga e aborti di \"Pork\" rappresentarono un inaccettabile affronto al buon gusto. Lo spettacolo ebbe un'immensa pubblicit\u00e0 gratuita dai commenti scandalizzati della stampa, mentre per Bowie il contatto con la bizzarria di Warhol rappresent\u00f2 un nuovo punto di svolta. Questo evento e l'incontro con l'artista americano che avvenne il mese successivo contribuirono a far nascere in lui l'intuizione della fusione tra musica e messa in scena, cambiando il proprio \"look\" e sfruttando i \"media\" per creare la nuova immagine da rock-star. Il suo ruolo sulla scena non si limit\u00f2 pi\u00f9 a quello di cantante-musicista con un buon uso delle movenze del corpo, bens\u00ec quello di attore-musicista.\nAttratto dalla loro sfacciataggine, dalla torbida sessualit\u00e0, dallo stile da strada tipicamente newyorchese e dai legami con Warhol, Bowie si affrett\u00f2 a presentare i componenti del nuovo cast a Defries al suo ritorno dagli Stati Uniti. Quando nel 1972 Defries usc\u00ec dal Gem Music Group e fond\u00f2 la MainMan Management, azienda di sua esclusiva propriet\u00e0 con la quale gest\u00ec l'enorme mole di affari che Bowie sarebbe stato in grado di muovere, alcuni dei protagonisti di \"Pork\" furono assunti ed ebbero ruoli di rilievo nell'azienda.\nFinito di incidere \"Hunky Dory\", Bowie torn\u00f2 in America con Angela, Defries e Ronson per firmare il nuovo contratto con la RCA. Come gi\u00e0 accadde nel suo viaggio precedente, Bowie non riusc\u00ec a suonare, ma il soggiorno gli permise di conoscere personalmente Warhol, al quale fece ascoltare il brano a lui dedicato. Come rivel\u00f2 Bowie nel 1997, Warhol non ebbe una reazione positiva: \u00ab [...] credo pensasse di essere stato umiliato dalla canzone o qualcosa del genere e davvero non era questa la mia intenzione, anzi, era un ironico omaggio. La prese molto male ma gli piacquero le mie scarpe... ne indossavo un paio che mi aveva regalato Marc Bolan, di un brillante giallo canarino, con tacco e punta arrotondata [...] siccome Warhol aveva anche il vezzo di disegnare scarpe, abbiamo avuto qualcosa di cui parlare\u00bb. Negli stessi giorni avvennero altri due importanti incontri: Dennis Katz della RCA gli present\u00f2 Lou Reed in un ristorante e la stessa sera, a una festa al Max's Kansas City, conobbe Iggy Pop, un incontro che in futuro si sarebbe rivelato fondamentale per la carriera di entrambi.\nAl ritorno in Europa gli impegni di Bowie proseguirono sia dal vivo che in studio, con le registrazioni di \"The Rise and Fall of Ziggy Stardust and the Spiders from Mars\", che iniziarono il 9 settembre con la cover di \"It Ain't Easy\" del cantautore statunitense Ron Davies. Il 21 settembre vi fu una nuova sessione alla BBC per \"Sounds of the 70s\" con \"Whispering\" Bob Harris, nella quale Bowie e Ronson interpretarono \"Amsterdam\" di Brel. Quattro giorni dopo vi fu la prima esibizione dal vivo con i futuri Spiders from Mars, con l'aggiunta di Tom Parker al pianoforte, al Friars Club di Aylesbury.\nL'8 novembre ebbe inizio la prima vera sessione che produsse molte delle tracce destinate al nuovo album. Tra queste figurarono le nuove versioni di \"Moonage Daydream\" e \"Hang On to Yourself\", la celebre \"Ziggy Stardust\" e \"Lady Stardust\"; le ultime due erano gi\u00e0 state incise in un demo acustico agli studi di Radio Luxembourg alcuni mesi prima. Tra i brani scartati vi furono \"Shadow Man\", \"Sweet Head\", \"Velvet Goldmine\", una nuova versione di \"Holy Holy\" e un'interpretazione del brano \"Around and Around\" di Chuck Berry, reintitolato \"Round and Round\".\n\"Hunky Dory\" venne pubblicato il 17 dicembre 1971, quando Bowie era gi\u00e0 a met\u00e0 strada nella registrazione dell'album successivo e stava lavorando a un ulteriore cambio d'immagine e di stile. La nuova opera vide il ritorno a sonorit\u00e0 pi\u00f9 folk dominate dal pianoforte di Rick Wakeman e dagli arrangiamenti operistici di Mick Ronson e soprattutto mise in luce l'abilit\u00e0 acquisita da Bowie come autore di canzoni ma, nonostante le brillanti recensioni della stampa specializzata e la pubblicazione del singolo \"Changes\", la campagna promozionale risult\u00f2 inadeguata e le vendite scarse. Negli Stati Uniti si ferm\u00f2 alla posizione n. 93 della Billboard 200 mentre nel Regno Unito si dovette addirittura attendere l'uscita di \"Ziggy Stardust\" per vederlo in classifica. \"Hunky Dory\" venne comunque considerato con gli anni il suo primo, autentico album \"classico\".\nL'epoca di Ziggy Stardust (1972-1973).\nLa vera consacrazione avvenne nel 1972, con l'album \"The Rise and Fall of Ziggy Stardust and the Spiders from Mars\", in cui fu accompagnato dal gruppo musicale eponimo The Spiders from Mars e che contiene gran parte dei suoi classici, che continuarono a essere ripetuti in qualunque suo concerto anche a trent'anni di distanza: da \"Starman\" a \"Moonage Daydream\", da \"Rock 'n' Roll Suicide\" a \"Ziggy Stardust\" Nello stesso anno, per fare conoscere al mercato americano il suo primo grande successo\"Space Oddity\"(1969), Bowie esegu\u00ec la canzone nel suo primo videoclip, girato agli RCA studios di New York.\nFra il 1972 e il 1973, port\u00f2 in tourn\u00e9e uno show dove il vero Bowie e il personaggio di Ziggy Stardust finivano per confondersi. Vestito in attillate calzamaglie colorate, costumi sgargianti e capelli tinti rosso fuoco, Bowie diede il via al primo show di Ziggy nell'ambiente raccolto del Toby Jug Pub di Tolworth il 10 febbraio 1972. Lo spettacolo, presentato in seguito a platee pi\u00f9 numerose, catapult\u00f2 definitivamente Bowie sotto la luce dei riflettori dei media britannici nel corso dei successivi sei mesi di tour, facendogli conquistare enorme popolarit\u00e0 e un crescente successo di pubblico e di critica. Frotte di ragazzini e ragazzine si affollarono ai suoi concerti colpiti dallo sferzante e melodico glam rock e dall'atteggiamento di libert\u00e0 sessuale che traspariva dall'efebo Ziggy. \"The Rise and Fall of Ziggy Stardust and the Spiders from Mars\", combinando gli elementi hard rock di \"The Man Who Sold the World\" con l'approccio maggiormente pop e sperimentale di \"Hunky Dory\", fu pubblicato nel giugno 1972: raggiunse il quinto posto nel Regno Unito e rimase in classifica per circa due anni trainando anche al successo il precedente \"Hunky Dory\", ormai vecchio di sei mesi, che rientr\u00f2 in classifica. Questo successo fu dovuto in gran parte all'apparizione di Bowie a Top of the Pops, in cui aveva presentato il singolo (tratto dal nuovo album) Starman che raggiunse a sua volta il decimo posto in classifica. Nel giro di poche settimane fu pubblicato anche il singolo \"John, I'm Only Dancing\", non contenuto nell'album, e \"All the Young Dudes\", canzone scritta e prodotta per i Mott the Hoople, che divennero successi nel Regno Unito. Lo Ziggy Stardust Tour prosegu\u00ec negli Stati Uniti d'America.\nIn questo periodo, Bowie contribu\u00ec in veste di produttore e musicista, insieme a Ronson, al pi\u00f9 grande successo commerciale della carriera di Lou Reed, l'album \"Transformer\", considerato una pietra miliare del glam rock.\nIl successivo lavoro in studio fu l'album \"Aladdin Sane\", che divenne il primo album di Bowie a raggiungere la vetta della classifica britannica. Descritto da Bowie stesso come \u00abZiggy va in America\u00bb, per sottolineare l'americanizzazione del sound glam dell'anno precedente, il disco contiene brani scritti durante il viaggio attraverso gli Stati Uniti per le prime date dello Ziggy Tour, che prosegu\u00ec in Giappone. Da \"Aladdin Sane\" furono estratti due singoli di successo, che raggiunsero i primi posti della classifica inglese: \"The Jean Genie\" e \"Drive-In Saturday\".\nIl titolo nasce dal gioco di parole che riflette la doppia personalit\u00e0 di Bowie di quel periodo: da una parte il soprannaturale e sano Aladdin \"(Aladdin Sane)\" e dall'altra il ragazzo folle \"(A lad insane)\". Celebre divenne l'iconica immagine di copertina del disco, una foto a mezzo busto di Bowie truccato da Aladdin Sane, con un fulmine rosso che gli attraversa il viso, una delle raffigurazioni pi\u00f9 riconoscibili ed emblematiche dell'artista nel corso dei decenni.\nL'amore di Bowie per la recitazione e la teatralit\u00e0 lo portarono a un'immersione totale nel suo androgino alter ego musicale. A posteriori il musicista afferm\u00f2: \u00abSul palco ero un robot mentre fuori dal palco invece provavo emozioni. \u00c8 probabilmente per questo che preferivo vestirmi come Ziggy piuttosto che essere David\u00bb. Con il successo arrivarono per\u00f2 anche difficolt\u00e0 personali: recitare lo stesso ruolo in continuazione rese sempre pi\u00f9 difficile a Bowie scindere i suoi personaggi dalla sua vera personalit\u00e0; \u00abZiggy\u00bb, disse Bowie, \u00abnon mi avrebbe abbandonato per anni. Quello fu il punto in cui tutto si spinse troppo in l\u00e0 [...] . La mia intera personalit\u00e0 ne risent\u00ec. Divenne molto pericoloso. Iniziai a dubitare seriamente della mia sanit\u00e0 mentale\u00bb.\nGli ultimi concerti di Ziggy, che inclusero canzoni sia da \"Ziggy Stardust\" sia da \"Aladdin Sane\", furono di una teatralit\u00e0 assoluta e compresero momenti studiati di pathos sul palco alternati a gesti sconcertanti, con Bowie che simulava una fellatio con la chitarra di Ronson. L'artista diede fine a questo periodo con il drammatico annuncio del ritiro dalle scene del personaggio Ziggy durante il concerto all'Hammersmith Odeon di Londra, il 3 luglio 1973, proprio all'apice del successo.\nDopo aver sciolto gli Spiders from Mars, Bowie cerc\u00f2 di allontanarsi definitivamente dal personaggio di Ziggy. A conferma del grande successo del momento, anche tutti gli album del suo catalogo passato vendevano bene: \"The Man Who Sold the World\" venne ristampato nel 1972 insieme a \"Space Oddity\". Il brano \"Life on Mars?\" venne pubblicato su singolo nel giugno 1973 e raggiunse la terza posizione in classifica nel Regno Unito. \"Pin Ups\", una raccolta di cover di brani degli anni sessanta preferiti da Bowie, venne pubblicato in ottobre, raggiungendo il primo posto della classifica britannica. Nel 1973 erano sei gli album di Bowie presenti nella classifica britannica, il successo commerciale, almeno in patria, era ormai ampiamente raggiunto.\nVerso fine anno Bowie intrecci\u00f2 un intenso quanto breve legame con Amanda Lear, che scopr\u00ec vedendola sulla copertina dell'album \"For Your Pleasure\" dei Roxy Music. Fu lo stesso Bowie a convincerla a tralasciare la professione di modella per abbracciare la carriera di cantante, finanziandole anche alcuni corsi di canto e danza.\nIl funk, il \u00abplastic soul\u00bb e \"Diamond Dogs\" (1974-1975).\nNel marzo del 1974 Bowie si imbarc\u00f2 sul transatlantico SS France, per raggiungere gli Stati Uniti il 1\u00ba aprile, stabilendosi inizialmente a New York.\nL'album \"Diamond Dogs\" dello stesso anno fu il risultato di due differenti idee: un abortito musical basato sul futuro apocalittico descritto nel romanzo di George Orwell \"1984\" e le prime influenze soul e funk che iniziarono a insinuarsi nella musica di Bowie.\nCon brani di successo come \"Rebel Rebel\" e \"Diamond Dogs\", il disco divent\u00f2 numero uno in Gran Bretagna e numero cinque negli Stati Uniti. Per promuoverlo, Bowie diede il via allo spettacolare \"Diamond Dogs Tour\", presenziando nelle maggiori citt\u00e0 del Nord America tra giugno e dicembre del 1974. Il tour, fortemente scenografico e teatrale, coincise con l'aumento della dipendenza da cocaina del cantante, che gli caus\u00f2 svariati problemi fisici dovuti alla debilitazione. Nell'aprile del 1975 si trasfer\u00ec in California, in una casa sulle colline di Los Angeles; qui Bowie trascorse uno dei periodi pi\u00f9 negativi della sua vita, ossessionato dalla sua passione per l'occultismo e debilitato dall'abuso di droghe pesanti. Tuttavia questo periodo cupo contribu\u00ec in parte alla nascita del suo prossimo personaggio.\nBowie stesso, dato il suo precario stato di salute, comment\u00f2 il successivo album dal vivo, \"David Live\", dicendo ironicamente che avrebbe dovuto intitolarsi \u00ab\"David Bowie is alive and well but living only in theory\"\u00bb. Tuttavia \"David Live\" solidific\u00f2 lo status di Bowie come rockstar, raggiungendo la seconda posizione in Inghilterra e l'ottava negli Stati Uniti. Dopo una pausa a Filadelfia, dove Bowie incise nuovo materiale, il tour prosegu\u00ec con maggior enfasi sulla musica soul, ultima grande passione del cantante.\nIl frutto delle sessioni a Filadelfia fu l'album \"Young Americans\" edito nel 1975, nel quale l'artista, smessi definitivamente i variopinti panni dell'eroe glam rock, si gett\u00f2 a capofitto nella black music americana. Il biografo Christopher Sandford scrisse: \u00ab [...] nel corso degli anni, molti musicisti britannici avevano cercato di diventare \"neri\" scimmiottando la musica nera statunitense ma pochi ci erano riusciti con successo come Bowie\u00bb.\nIl particolare e artificioso sound dell'album, che Bowie stesso descrisse come \"plastic soul\", costitu\u00ec una nuova e radicale svolta nel suo stile musicale. Da \"Young Americans\" fu estratto il singolo \"Fame\", composto con John Lennon e Carlos Alomar, che valse a Bowie la prima posizione in classifica, per due settimane, negli Stati Uniti. L'album segn\u00f2 una fase importante per l'evoluzione musicale dell'artista: fu il primo dei suoi album ad abbandonare quasi del tutto il rock in favore di sonorit\u00e0 pi\u00f9 funky e soul dando vita a una sorta di \"R&amp;B bianco\".\nIn quel periodo ebbe fine il rapporto tra Defries e Bowie, che era stato superficiale nel firmare il contratto con la MainMan, non lo aveva letto con attenzione e si era fidato di quanto gli aveva raccontato Defries. Convinto di essere comproprietario dell'azienda al 50% e di aver diritto a met\u00e0 dei guadagni, solo nel 1974 fu informato che l'azienda era al 100% di Defries. Il contratto prevedeva 50% dei ricavi lordi a Defries e 50% a Bowie, il quale doveva per\u00f2 sobbarcarsi per intero il totale delle ingentissime spese e delle tasse.\nQuando Bowie venne a sapere tali dettagli, la MainMan era oberata da debiti, sia nel Regno Unito sia negli Stati Uniti molte fatture non erano state pagate e le spese erano aumentate, assieme agli investimenti sbagliati di Defries. Bowie si sent\u00ec tradito e sfruttato; la prima reazione fu di tagliare le esorbitanti spese per i concerti e adottare costumi e ambientazioni pi\u00f9 sobrie, rinominando la tourn\u00e9e \"Philly Dogs Tour\". Il 29 gennaio 1975 and\u00f2 negli uffici della RCA e annunci\u00f2 la sua uscita dalla MainMan, ottenendo un anticipo per \"Young Americans\" di imminente pubblicazione. Il giorno dopo la lettera di rescissione dal contratto arriv\u00f2 alla MainMan.\nDopo la risoluzione del contratto nel 1975, Bowie avrebbe dichiarato di essere stato trattato come uno schiavo da Defries e di non essere riuscito a fare soldi. Le trattative per la risoluzione del contratto furono lunghe e difficili e alla fine Bowie fu costretto a riconoscere a Defries il 50% delle \"royalty\" dei lavori realizzati da \"Hunky Dory\" fino a quel momento e il 16% su quelle di tutte le proprie attivit\u00e0 fino al 1982. Defries continu\u00f2 a mantenere una parte del copyright sui dischi di Bowie fino al 1997, quando il cantante riscatt\u00f2 le quote dell'ex manager e divenne proprietario al 100% di tali diritti. Nuovo manager di Bowie, nonch\u00e9 suo avvocato, fu per breve tempo Michael Lippman.\nGli anni del \u00abDuca Bianco\u00bb e la trilogia di Berlino (1976-1979).\nAlla pubblicazione del successivo album \"Station to Station\" nel gennaio 1976, fece seguito in febbraio una tourn\u00e9e di tre mesi e mezzo in Europa e Stati Uniti per promuovere l'album e le drammatiche performance del nuovo personaggio di Bowie, il \"thin White Duke\", ovvero lo \"snello Duca Bianco\".\nQuesto nuovo alter ego segn\u00f2 una delle tante svolte artistiche nella sua carriera, ormai lontana dal chiassoso clamore multicolore del glam rock di pochi anni prima. Il \"Duca Bianco\" impersonava un aristocratico personaggio con un abbigliamento sobrio ed elegante, ipotetiche simpatie destrorse e una forte infatuazione per l'occultismo. Seppur molti di questi elementi furono soltanto trovate sceniche del poliedrico artista, il nome \"White Duke\" entr\u00f2 nell'immaginario collettivo del pubblico, divenendo presto il suo pi\u00f9 consueto soprannome per il resto della carriera.\nI brani pi\u00f9 significativi di questo periodo furono la \"title track\" del disco, influenzata dal sound di gruppi tedeschi krautrock, le ballate \"Word on a Wing\" e \"Wild Is the Wind\", cover di un brano reso famoso da Nina Simone, e i brani funky \"TVC 15\" e \"Stay\". La band che accompagn\u00f2 Bowie sul palco comprendeva il chitarrista Carlos Alomar, il bassista George Murray e il batterista Dennis Davis, sezione ritmica che lo avrebbe affiancato fino alla fine del decennio. Il tour riscosse grande successo ma gener\u00f2 anche polemiche di natura politica, come quella sorta durante una data a Stoccolma, in cui Bowie venne imputato di aver rilasciato la seguente dichiarazione: \u00ab [...] la Gran Bretagna trarrebbe beneficio dall'avvento di un leader fascista [...]\u00bb; inoltre poco dopo la polizia di frontiera lo ferm\u00f2 sul confine russo-polacco per possesso di alcuni cimeli nazisti.\nLa controversa vicenda culmin\u00f2 a Londra nel maggio seguente in quello che divenne noto come \"l'incidente della Victoria Station\". Nel pomeriggio del 2 maggio 1976, tornato in Gran Bretagna dopo due anni di assenza, Bowie lasci\u00f2 la stazione salutando la folla di fan adoranti con un gesto del braccio sinistro che venne scambiato per un saluto nazista, episodio fotografato e pubblicato su \"NME\". Bowie dichiar\u00f2 che il fotografo aveva semplicemente \"congelato\" il gesto del suo braccio a mezz'aria nel corso di un normale saluto. La maggior parte della stampa britannica ignor\u00f2 l'incidente, tuttavia i vari tabloid scandalistici specularono non poco sulle presunte tendenze naziste del cantante, alimentando il tutto con citazioni riciclate dagli anni precedenti, come quella rilasciata da Bowie in un'intervista a Cameron Crowe dove affermava che \u00abAdolf Hitler \u00e8 stato una delle prime vere rockstar [...]\u00bb, oppure citando la canzone \"Somebody Up There Likes Me\" contenuta nell'album \"Young Americans\", in cui parlava del ritorno di Hitler. Successivamente Bowie si scus\u00f2 pubblicamente per questi ambigui atteggiamenti, imputandoli alla sua dipendenza dalla cocaina e all'eccessiva immedesimazione nel personaggio del \"Duca Bianco\":\u00ab [...] ero fuori di testa, totalmente impazzito. Ero interessato principalmente alla mitologia pi\u00f9 che all'intera faccenda su Hitler e il totalitarismo [...]\u00bb.\nIn questo periodo, Bowie ebbe anche la sua prima vera esperienza in campo cinematografico recitando come protagonista nel film di fantascienza \"L'uomo che cadde sulla Terra\" di Nicolas Roeg, regista che lo scrittur\u00f2 dopo averlo apprezzato nel documentario \"Cracked Actor\" inerente al Diamond Dogs Tour dell'anno precedente. Per l'occasione David inizi\u00f2 anche a comporre alcuni brani strumentali che avrebbero dovuto costituire la colonna sonora del film ma che invece confluirono nei suoi successivi prodotti discografici.\nNel 1976 Bowie si trasfer\u00ec in Svizzera, acquistando una grande villa a Blonay, sulle colline vicine a Montreaux, sul Lago di Ginevra, dove il suo consumo di cocaina increment\u00f2 ulteriormente minacciando seriamente la sua salute. Determinato a disintossicarsi e per distrarsi dallo stress dell'ambiente musicale, Bowie inizi\u00f2 a dipingere producendo svariate opere post-moderniste. Prese anche l'abitudine di portarsi in tour un blocco degli schizzi per disegnare quando si sentiva ispirato e inizi\u00f2 a fotografare qualsiasi cosa colpisse la sua immaginazione. Il suo interesse verso la pittura crebbe notevolmente tanto da visitare le maggiori mostre europee e visit\u00f2 anche molte gallerie d'arte a Ginevra, il Br\u00fccke-Museum di Berlino e divenne, nelle parole del biografo Christopher Sandford, \u00abun prolifico produttore e collezionista d'arte contemporanea\u00bb; i suoi quadri furono esposti in molte mostre personali e alcuni acquistati da musei britannici e statunitensi. Attraverso il proprio sito internet Bowieart.com, si impegn\u00f2 anche nel promuovere e favorire la visibilit\u00e0 di opere di giovani artisti.\nPrima della fine del 1976, l'interesse di Bowie per la scena artistica tedesca lo port\u00f2 a trasferirsi a Berlino Ovest per disintossicarsi definitivamente e rivitalizzare la propria carriera. Qui inizi\u00f2 la proficua collaborazione con Brian Eno e condivise un appartamento a Sch\u00f6neberg con Iggy Pop e Corinne Schwab, sua assistente personale gi\u00e0 a Los Angeles, a cui aveva affidato la maggior parte degli aspetti organizzativi e manageriali.\nLa Schwab fu oggetto di grande gelosia da parte di Angie, moglie di Bowie, che dopo avere trascorso qualche giorno a Berlino si ritrasfer\u00ec negli Stati Uniti. Bowie le dedic\u00f2 il brano \"Be My Wife\" incluso nell'album \"Low\", invitandola invano a rimanere con lui in questa nuova avventura. Il matrimonio era entrato in crisi a partire dal 1973, con la passione sessuale tra i due che si era affievolita e le frequenti relazioni extra-coniugali di entrambi. In seguito, Angie avrebbe affermato di non aver pi\u00f9 voluto vedere il marito dopo il ripetersi degli episodi filo-nazisti come quello della Victoria Station. Bowie sostenne invece che dal 1974 si vedevano occasionalmente e facevano vite separate. Ne segu\u00ec la definitiva separazione e il divorzio del 1980.\nDavid inizi\u00f2 a focalizzarsi sul minimalismo e sulla musica ambient, che caratterizzeranno gli album della cosiddetta \"Trilogia di Berlino\". In questo periodo aiut\u00f2 anche a risollevare le sorti della carriera di Iggy Pop, producendone e scrivendone insieme il primo album solista \"The Idiot\" e il successivo \"Lust for Life\". Nel tour di Iggy Pop in Europa e Stati Uniti nel marzo e aprile 1977, Bowie partecip\u00f2 come tastierista.\nL'album \"Low\" del 1977 fu parzialmente influenzato dal krautrock di Kraftwerk e Neu! ed evidenzi\u00f2 un passo avanti per Bowie come compositore e artista concettuale, distanziandosi dal semplice pop e rock per produrre un'ambiziosa musica pi\u00f9 astratta, dove le liriche erano sporadiche e non indispensabili. Malgrado le iniziali critiche negative ricevute per la sua apparente complessit\u00e0 e la non commerciabilit\u00e0, \"Low\" arriv\u00f2 alla seconda posizione nella classifica britannica, producendo anche il singolo di successo \"Sound and Vision\" che arriv\u00f2 a sua volta al terzo posto della classifica britannica.\nA posteriori si riveler\u00e0 un album di culto e porter\u00e0 compositori d'avanguardia come Philip Glass a descriverlo \u00ab [...] un'opera geniale di incomparabile bellezza\u00bb. Lo stesso Glass comporr\u00e0 un'intera sinfonia basata sulle musiche e le atmosfere dell'album, la \"Low Symphony\" del 1992.\nSeguendo l'approccio minimalista di \"Low\", il 23 settembre del 1977 usc\u00ec \"Heroes\" che include il celebre brano omonimo scritto insieme a Brian Eno; quest'album fuse pop e rock ampliandone i confini di genere e fu l'unico dei tre album della trilogia berlinese ad essere interamente registrato a Berlino. Come \"Low\", anche \"Heroes\" risult\u00f2 pervaso dallo \"zeitgeist\" della guerra fredda, stigmatizzato dal muro che divideva in due la citt\u00e0. Fu un altro grande successo, raggiungendo la terza posizione in classifica nel Regno Unito. La \"title track\", che raggiunse all'epoca soltanto la 24\u00aa posizione nella classifica britannica dei singoli, divenne forse il brano pi\u00f9 celebre e rappresentativo dell'intera carriera di Bowie, capace di resistere nel corso degli anni come sua canzone simbolo.\nVerso fine anno, Bowie esegu\u00ec il brano sia allo show televisivo di Marc Bolan che allo speciale televisivo natalizio di Bing Crosby, con il quale si esib\u00ec in una versione di \"Peace on Earth/Little Drummer Boy\". Il duetto si rivel\u00f2 un successo mondiale nel 1982, conquistando la terza posizione nel Regno Unito.\nDopo aver completato \"Low\" e \"Heroes\", Bowie promosse i due album passando la maggior parte del 1978 in una tourn\u00e9e a cui presenziarono un milione di spettatori nei 70 concerti che toccarono 12 nazioni. Dal tour venne ricavato l'album live \"Stage\", pubblicato nel medesimo anno. Sempre nel '78 usc\u00ec il film \"Just a Gigol\u00f2\", con Bowie nella parte del protagonista. La pellicola riscosse un mediocre riscontro di pubblico e pessime recensioni da parte della critica.\nIl capitolo finale della trilogia fu l'album \"Lodger\" del 1979, che a sua volta mostr\u00f2 un approccio alla musica minimalista, ambient e complessa dei precedenti due dischi ma con un parziale ritorno al rock convenzionale basato su percussioni e chitarre. Il risultato fu un complesso mix di elementi new wave e world music, con alcune influenze multietniche; alcune tracce furono composte utilizzando gli aforismi delle Strategie Oblique di Brian Eno e Peter Schmidt: \"Boys Keep Swinging\" nacque cos\u00ec, incoraggiando i musicisti a \"percuotere\" i propri strumenti, mentre per \"Move On\" si ricorse alla progressione di accordi di \"All the Young Dudes\" suonati al contrario e per \"Red Money\" utilizzando la traccia strumentale base di \"Sister Midnight\", brano precedentemente composto insieme a Iggy Pop.\nL'album venne registrato interamente nello studio privato di Bowie in Svizzera e segn\u00f2 l a temporanea interruzione del rapporto collaborativo tra Bowie e Brian Eno, che sarebbero tornati a lavorare insieme negli anni novanta. \"Lodger\" raggiunse la quarta posizione in Gran Bretagna e la numero 20 negli Stati Uniti e dal disco furono estratti i singoli \"Boys Keep Swinging\" e \"DJ\". Anche se inizialmente fu recepito come una chiusura in tono minore della trilogia di Berlino, \"Lodger\" sarebbe stato rivalutato nel corso degli anni, anche in virt\u00f9 del deludente risultato degli album di Bowie degli anni ottanta.\nIl successo commerciale e di massa (1980-1989).\nNegli anni ottanta Bowie fu molto impegnato nel cinema e nel teatro e increment\u00f2 numero di tappe e grandiosit\u00e0 delle tourn\u00e9e, mentre la produzione discografica si bas\u00f2 su un raffinato quanto generico pop, con album contenenti alcune \"hits\" pi\u00f9 commerciali, adatte a una massiccia trasmissione radiofonica. Il successo di questi singoli fu alimentato dai suggestivi video che li accompagnarono; un fenomeno, quello dei video, che Bowie gi\u00e0 conosceva e che sfrutt\u00f2 nel modo migliore, da poliedrico artista quale si \u00e8 sempre dimostrato.\nL'album \"Scary Monsters (and Super Creeps)\" del 1980 ebbe un ottimo successo, raggiungendo la prima posizione nel Regno Unito, grazie anche ai contributi chitarristici di Robert Fripp, Pete Townshend e Tom Verlaine. Produsse la hit da primo posto in classifica \"Ashes to Ashes\", che confer\u00ec visibilit\u00e0 internazionale al movimento dei New romantic, quando per realizzarne il videoclip Bowie reclut\u00f2 al night club \"Blitz\" di Londra diverse comparse, tra le quali Steve Strange dei Visage. Nel video Bowie \u00e8 vestito da inquietante Pierrot, in uno dei suoi travestimenti pi\u00f9 famosi. Nel settembre del 1980 Bowie debutt\u00f2 a Broadway nella pi\u00e8ce teatrale \"The Elephant Man\" interpretando la parte del deforme John Merrick, senza l'ausilio di nessun make up e riscuotendo critiche lusinghiere.\nLo stesso anno fece un'apparizione nel film tedesco \"Christiane F. - Noi, i ragazzi dello zoo di Berlino\" la cui colonna sonora, composta esclusivamente dai suoi brani tratti da \"Station to Station\", \"Low\", \"Heroes\" e \"Lodger\", fu pubblicata pochi mesi dopo e riscosse un buon successo. Nel 1981 Bowie collabor\u00f2 con i Queen per il loro album \"Hot Space\", duettando nella traccia \"Under Pressure\" con Freddie Mercury. Il brano si rivel\u00f2 un grande successo, divenendo il terzo singolo numero 1 di Bowie nel Regno Unito. Nel 1982 fu il protagonista nell'adattamento televisivo della BBC dell'opera di Bertolt Brecht \"Baal\". Cinque dei brani tratti dal lavoro teatrale, incisi a Berlino, furono pubblicati nell'omonimo EP.\nGrandissimo successo ebbe l'album \"Let's Dance\" del 1983, co-prodotto insieme a Nile Rodgers degli Chic, che divenne disco di platino su entrambe le sponde dell'Atlantico. Furono estratte la \"title track\" \"Let's Dance\", \"Modern Love\" e \"China Girl\", che raggiunsero i primi posti in classifica in tutto il mondo e furono accompagnate da acclamati video clip che rappresentano bene l'estetica degli anni '80.\nL'uscita di \"Let's Dance\" fu seguita dal Serious Moonlight Tour, con la partecipazione del chitarrista Earl Slick e dei coristi Frank e George Simms. Il tour mondiale dur\u00f2 sei mesi e riscosse un enorme successo, anche se alcuni critici sottolinearono che la musica di Bowie aveva subito un'involuzione troppo \"commerciale\" Durante il tour si esib\u00ec con un nuovo \"look\" dai capelli iper-ossigenati e fisico abbronzato, proponendo un accessibile dance-rock non scevro da passaggi con tematiche disturbanti e testi impegnati.\nSempre nel 1983 Bowie fu il protagonista del film \"Furyo\", conosciuto anche con il titolo originale \"Merry Christmas Mr. Lawrence\", diretto da Nagisa \u014cshima e basato sul romanzo \"The Seed and the Sower\" di Laurens van der Post. La sua interpretazione fu lodata dalla critica e il film riscosse un buon successo di pubblico. Nel 1984 fu pubblicato \"Tonight\", altro album dall'impronta dance e fortemente commerciale, che raggiunse la prima posizione nel Regno Unito, al quale collaborarono Tina Turner e Iggy Pop. Tra le varie cover del disco vi \u00e8 una criticatissima versione del classico dei Beach Boys del 1966 \"God Only Knows\". Vi era per\u00f2 la hit \"Blue Jean\", che sarebbe stata inserita nel cortometraggio musicale \"Jazzin' for Blue Jean\" vincitore del Grammy Award for Best Short Form Music Video.\nNel 1985 Bowie si esib\u00ec al Live Aid nel vecchio stadio di Wembley a Londra. Durante l'evento fu proiettato il video realizzato appositamente dove Bowie duetta con Mick Jagger nel brano \"Dancing in the Street\", che successivamente arriv\u00f2 al primo posto delle classifiche. In seguito recit\u00f2 in \"Absolute Beginners\" e \"Labyrinth - Dove tutto \u00e8 possibile\", film usciti nel 1986 di cui cur\u00f2 anche la colonna sonora. Il singolo \"Absolute Beginners\" arriv\u00f2 al secondo posto nel Regno Unito e al primo nella classifica europea Eurochart Hot 100 Singles. Nel 1987 pubblic\u00f2 l'album \"Never Let Me Down\", che fu giudicato dalla critica una prova scialba e commerciale ma che ebbe un buon successo nelle classifiche aiutato anche dal nuovo tour mondiale, il mastondico e teatrale Glass Spider Tour.\nIl breve periodo con i Tin Machine (1989\u20131990).\nNel 1989 prese parte come cantante, chitarrista e sassofonista nel gruppo rock Tin Machine, costituito insieme a Reeves Gabrels e i fratelli Tony e Hunt Sales, con i quali aveva gi\u00e0 collaborato negli anni settanta all'album di Iggy Pop \"Lust for Life\"; inoltre suon\u00f2 le tastiere nel tour documentato dall'album live \"Tv Eye\" (1978).\nSebbene all'interno dei Tin Machine vigesse una democrazia assoluta, ben presto la natura da leader di Bowie inizi\u00f2 a prevalere nelle dinamiche di gruppo, sia come compositore che come leader. Nel 1989 l'album di debutto della band, \"Tin Machine\", venne ben accolto da pubblico e critica, anche se l'eccessiva politicizzazione delle liriche provoc\u00f2 qualche perplessit\u00e0. Il disco raggiunse la terza posizione in classifica nel Regno Unito e il primo tour mondiale del gruppo si rivel\u00f2 un successo. Dopo per\u00f2 una serie di singoli fallimentari e un dissidio con la EMI, Bowie lasci\u00f2 l'etichetta discografica e l gruppo si sciolse dopo la pubblicazione di un secondo album in studio e di uno dal vivo entrambi male accolti da pubblico e critica. Bowie era gi\u00e0 tornato, prima della pubblicazione del secondo album del gruppo, all'attivit\u00e0 da solista con il \"Sound+Vision Tour\" del 1990, che lo tenne impegnato per sette mesi nel portare in giro per il mondo i suoi vecchi successi, dopo la pubblicazione del cofanetto \"Sound and Vision\", riscuotendo ottimi consensi e lauti guadagni.. Un terzo album di studio dei Tin Machine era stato programmato, ma Bowie prefer\u00ec ritornare all'attivista solista dopo avere reincontrato Nile Rodgers (il produttore di \"Let's Dance\"). Con Rodgers incise \"Real Cool World\", title-track della colonna sonora del film \"Cool World\", che fu pubblicata su singolo nell'estate 1992.\nElettronica, nuove sperimentazioni e il ritorno al passato (1990-1999).\nNel 1990 si trasfer\u00ec definitivamente a New York in un appartamento al 160 di Central Park South, al nono piano dell'Essex House, affacciato su Central Park e si dedic\u00f2 alla sperimentazione progettando nuovi album, tutti molto diversi tra loro, che uscirono nei primi anni novanta. Per la loro realizzazione torn\u00f2 ad avvalersi anche della collaborazione di Nile Rodgers e di Brian Eno, esplorando i generi e le tendenze musicali del periodo come l'hip hop, la jungle e il drum and bass. Sempre a New York fond\u00f2 la Isolar Enterprises, una societ\u00e0 per gestire il catalogo delle sue canzoni, i diritti d'autore, le propriet\u00e0 e tutte le attivit\u00e0 dell'ufficio stampa.\nNell'aprile 1992 apparve al Freddie Mercury Tribute Concert dove esegu\u00ec \"Heroes\", \"All the Young Dudes\" e, insieme a Annie Lennox, \"Under Pressure\". Il 6 giugno del 1992 spos\u00f2 Iman Mohamed Abdulmajid, con una cerimonia privata celebratasi presso la chiesa episcopale americana di Saint James a Firenze.\nIl 1993 pubblic\u00f2 l'album \"Black Tie White Noise\", con influenze soul, jazz e hip hop, e caratterizzato da un largo impiego di strumenti elettronici; l'album, prodotto da Nile Rodgers, raggiunse la vetta della classifica britannica e due singoli entrarono nella Top 40 e uno nella Top 10, ovvero il brano \"Jump They Say\" dedicato al fratellastro Terry. Bowie esplor\u00f2 in seguito nuove tendenze musicali \"ambient\" con \"The Buddha of Suburbia\", colonna sonora dell'omonima mini serie televisiva; l'album ricevette buone critiche ma fu un insuccesso commerciale, fermandosi alla posizione n. 87 della classifica britannica.\nDalla collaborazione con Brian Eno fu realizzato \"1.Outside\", un concept album per il quale crea nuovo alter ego, l'investigatore Nathan Adler, e altri ad ognuno dei quali viene affidata l'interpretazione delle tracce, sviluppando in tal modo la narrazione del racconto. Denigrato ed esaltato in egual misura, ma negli ultimi anni rivalutato molto positivamente, l'album riscosse consensi sia in America che in Europa e produsse anche alcuni dei singoli di maggior successo del periodo come la canzone \"Hallo Spaceboy\", eseguita in seguito con i Pet Shop Boys. L'album doveva essere parte di una trilogia, ma il progetto venne accantonato dopo la conclusione dell'Outside Tour nel luglio 1996.\nIl 17 gennaio 1996 Bowie venne introdotto nella Rock and Roll Hall of Fame, riconoscimento a cui si aggiunse la celebre stella sulla Hollywood Walk of Fame, posata nel febbraio 1997. Nel dicembre del 1996 Bowie divenne la prima rockstar quotata in borsa, offrendo agli investitori obbligazioni collocate sulla piazza di Wall Street. I \"Bowie Bonds\" ebbero una validit\u00e0 decennale, furono garantiti principalmente dai proventi di 287 canzoni contenute nei suoi 25 album registrati prima del 1990, per un valore complessivo di 55 milioni di dollari e furono interamente acquistati dalla Prudential Insurance Company di New York. Quest'operazione rese Bowie uno dei cantanti pi\u00f9 ricchi del mondo e il suo esempio venne presto seguito anche da artisti come Elton John, James Brown, Ashford &amp; Simpson e The Isley Brothers.\nNello stesso periodo Bowie intu\u00ec le grandi potenzialit\u00e0 del web e, oltre al suo personale sito web \"www.davidbowie.com\", nella primavera del 1996 inaugur\u00f2 il \"BowieNet\", primo portale tematico creato da un cantante, attraverso cui era possibile collegarsi al web ma anche scaricare legalmente i suoi brani musicali. in seguito il \"BowieNet\" fu candidato al Wired Award 1999 come miglior sito di intrattenimento dell'anno e rimase attivo fino al 2012.\nNel 1997 usc\u00ec il nuovo album \"Earthling\", che comprende nuove sperimentazioni di musica jungle e drum and bass; fu un successo pi\u00f9 di pubblico che di critica e produsse la hit \"Little Wonder\", brano con cui si esib\u00ec anche al 47\u00ba Festival di Sanremo in qualit\u00e0 di ospite. Nel 1999 in occasione del nuovo album hours..., Bowie cambi\u00f2 nuovamente \"look\" abbandonando i capelli corti ramati alla volta di un \"look\" \"capellone\" analogo a quello degli esordi. L'album, caratterizzato dal singolo di successo \"Thursday's Child\", \u00e8 stato definito da \"Rolling Stone\" una sintesi della carriera di Bowie, in cui i suoi fan possono trovare tracce di album precedenti quali \"Hunky Dory\", \"Ziggy Stardust\", \"Aladdin Sane\", \"Heroes\" e \"Low\".\n\"Heathen\", \"Reality\" e il ritiro dalle scene (2000-2013).\nNel 2000 ebbero luogo alcune sessioni per il progettato album intitolato \"Toy\", che avrebbe dovuto essere una compilation di nuove versioni di alcuni dei primi brani di Bowie con l'aggiunta di tre nuove canzoni ma che rimase inaspettatamente inedito.\nIl 15 agosto dello stesso anno nacque Alexandria Zahra \"Lexie\" Jones, figlia di David e Iman.\nNell'ottobre 2001, Bowie apr\u00ec il Concerto per New York City, un evento di beneficenza in favore delle vittime degli attentati terroristici dell'11 settembre 2001, con una performance minimalista del brano \"America\" di Simon &amp; Garfunkel, seguita dalla classica \"Heroes\".\nSempre nel 2001 interpret\u00f2 una versione di \"Nature Boy\" per la colonna sonora del film \"Moulin Rouge!\".\nLa collaborazione di Bowie con Tony Visconti prosegu\u00ec nel 2002 con la produzione di \"Heathen\", un album di brani inediti seguito dal lungo tour americano ed europeo del 2002 che prese il via dal Meltdown Festival di Londra, del quale Bowie fu quell'anno il curatore, invitando grandi artisti come Philip Glass, i Television e i The Dandy Warhols.\nL'anno successivo invece pubblic\u00f2 l'album \"Reality\" e il tour promozionale ottenne un grande successo di pubblico, ma fu interrotto drammaticamente il 25 giugno del 2004 quando, dopo il concerto all'Hurricane Festival di Schee\u00dfel, Bowie venne ricoverato d'urgenza ad Amburgo per il grave blocco di una coronaria, i cui sintomi erano stati avvertiti gi\u00e0 giorni prima. A seguito\ndell'operazione di angioplastica coronarica Bowie rientr\u00f2 a New York, ma le restanti undici date del tour furono cancellate.\nNegli anni successivi Bowie rimase lontano dalle scene, se si eccettuano alcune rare apparizioni, tuttavia si dedic\u00f2 alla registrazione di alcuni pezzi per il cinema, come il suo vecchio successo \"Changes\" in duetto con Butterfly Boucher per il film animato \"Shrek 2\" del 2004 e scrisse il brano \"(She Can) Do That\" del 2005, realizzato con Brian Transeau, per il film \"Stealth - Arma suprema\".\nTorn\u00f2 a esibirsi dal vivo l'8 settembre 2005 con gli Arcade Fire, per l'evento televisivo statunitense \"Fashion Rocks\" e si un\u00ec nuovamente alla band canadese una settimana dopo per la CMJ Music Marathon. Alcuni mesi dopo cant\u00f2 in un brano dell'album \"Return to Cookie Mountain\" dei TV on the Radio,\nL'8 febbraio 2006 gli fu assegnato il premio Grammy Award alla carriera e, dopo aver annunciato in aprile che sarebbe rimasto lontano dalle scene per un anno, il 29 maggio comparve a sorpresa al concerto di David Gilmour alla Royal Albert Hall di Londra.\nAlcune delle canzoni dell'evento furono incise per il DVD \"\".\nIl suo ultimo concerto dal vivo fu quello del novembre 2006 con Alicia Keys per uno spettacolo di beneficenza alla Black Ball di New York. Nello stesso anno, partecip\u00f2 come attore al film \"The Prestige\" di Christopher Nolan nel ruolo di Nikola Tesla.\nNel 2007 registr\u00f2 uno spot pubblicitario con Snoop Dogg per l'emittente americana XM Satellite Radio e collabor\u00f2 con Lou Reed nell'album \"No Balance Palace\" del gruppo rock danese Kashmir. Tuttavia i suoi impegni artistici proseguirono e nel medesimo anno Bowie fu scelto come direttore artistico dell'High Line Festival di Manhattan, e collabor\u00f2 nell'album di Scarlett Johansson \"Anywhere I Lay My Head\", che contiene \"cover\" di Tom Waits. Nel 40\u00ba anniversario dell'allunaggio dell'Apollo 11, la EMI pubblic\u00f2 nel 2009 le tracce della registrazione originale di \"Space Oddity\" in una competizione a cui fu invitato il pubblico per registrarne un remix.\nNel gennaio del 2010 usc\u00ec il doppio album live \"A Reality Tour\", contenente materiale registrato durante l'ultima tourn\u00e9e del 2003 e del 2004.\nIl 21 gennaio 2009, su alcuni blog si diffuse la notizia secondo la quale Bowie era a Berlino per la registrazione di un nuovo album, ma arriv\u00f2 subito la smentita pubblicata anche sul sito ufficiale dell'artista.\nNel marzo 2011, fu possibile scaricare da internet l'album inedito \"Toy\", la cui pubblicazione era stata annullata nel 2001, che contiene alcuni dei brani usati per \"Heathen\" e la maggior parte dei lati B dei singoli provenienti dallo stesso disco.\nNel 2012 la Louis Vuitton lo ingaggi\u00f2 come nuovo testimonial per la nuova campagna americana del 2013.\nIl ritorno con \"The Next Day\" (2013-2015).\nDopo dieci anni di assenza (di cui un paio trascorsi con Visconti a lavorare in segreto a nuovi brani), l'8 gennaio 2013, giorno del suo 66\u00ba compleanno, Bowie annunci\u00f2 il nuovo album, \"The Next Day\"; anticipato lo stesso giorno dal singolo e il relativo video di \"Where Are We Now?\" realizzato da Tony Oursler, seguito da \"The Stars (Are Out Tonight)\", che fu pubblicato il 25 febbraio. L'album usc\u00ec il 12 marzo successivo ottenendo un ottimo successo di pubblico e di critica, piazzandosi in vetta alle classifiche in tutto il mondo. Il 5 novembre usc\u00ec \"The Next Day Extra\", una speciale versione dell'album contenente anche un DVD con i videoclip di \"Where are we now?\", \"The Stars are out Tonight\", \"The Next Day\" e \"Valentine's Day\" e quattro canzoni inedite in aggiunta all'edizione standard.\nNell'autunno 2014 Bowie pubblic\u00f2 una nuova antologia, \"Nothing Has Changed\"; fu pubblicata in diversi formati e contiene un brano inedito, \"Sue (In the Season of Crime)\", pubblicato anche come singolo. L'album ottenne un notevole successo, soprattutto in Europa e in particolar modo nel Regno Unito, dove Bowie da sempre ha lo \"zoccolo duro\" dei suoi fan. Raggiunse il nono posto nelle classifiche inglesi e si aggiudic\u00f2, dopo qualche mese, un disco d'oro per avere venduto oltre copie.\nNell'ottobre 2015 John Giddins, storico organizzatore di concerti londinesi, rivel\u00f2 che Bowie non si sarebbe pi\u00f9 esibito dal vivo e non avrebbe intrapreso pi\u00f9 alcun tour, neanche per la promozione di \"The Next Day\".\nL'ultimo album \"Blackstar\" e la morte (2015-2016).\nIl 19 novembre 2015, Bowie ha lanciato il suo nuovo singolo \"Blackstar\", il primo estratto dall'album omonimo e, successivamente, \"Lazarus\", anch'esso accompagnato da un video musicale trasmesso in rete tre giorni prima della morte. Con lo stesso titolo il 12 dicembre ha debuttato l'omonimo musical scritto e prodotto per Broadway da Robert Fox, per la cui prima teatrale Bowie ha presenziato, compiendo la sua ultima apparizione pubblica.\nL'8 gennaio 2016, giorno del suo 69\u00ba compleanno, usc\u00ec l'album in studio \"Blackstar\" (stilizzato come \u2605).\nDue giorni dopo, nella notte tra il 10 e l'11 gennaio, il cantante mor\u00ec improvvisamente, all'et\u00e0 di 69 anni, in una localit\u00e0 non nota ma presumibilmente in una clinica oncologica di New York, dove si ipotizza che si sia avvalso di una programmata pratica di eutanasia a causa dell'irrimediabile aggravarsi di un tumore al fegato, contro il quale ha combattuto segretamente per circa 18 mesi. La notizia fu divulgata nel suo profilo Facebook ufficiale, mentre nei giorni successivi lo stesso produttore Robert Fox, amico di Bowie, rivel\u00f2 che gli aveva confidato di voler intraprendere una nuova cura sperimentale contro il cancro. Egli raccont\u00f2 inoltre che solo pochi amici e i familiari erano a conoscenza della sua malattia, ma che altrettante persone, tra coloro addette alla registrazione dell'album, non erano a conoscenza della diagnosi fino al decesso dell'artista.\nSecondo quanto affermato dal produttore Tony Visconti durante un'intervista concessa ad \"RS America\", Bowie avrebbe tratto ispirazione dall'album \"To Pimp a Butterfly\" del rapper Kendrick Lamar e sub\u00ecto l'influenza di gruppi come i Death Grips e i Boards of Canada. Visconti avrebbe inoltre dichiarato la vera natura della gran parte dei testi dei brani inediti contenuti in \"Blackstar\", i quali farebbero riferimento alla malattia di Bowie e all'eventualit\u00e0 di una morte imminente, tanto da portare il pubblico a concepire l'intero progetto come il suo testamento spirituale, una sorta di ultimo commiato al suo pubblico.\nIl 12 gennaio 2016, \"Blackstar\" ha esordito in cima alla \"Official Albums Chart\" del Regno Unito, vendendo oltre copie e venendo certificato disco d'oro in poco meno di un giorno dalla sua pubblicazione. L'album in poco tempo si \u00e8 imposto sulle classifiche mondiali, raggiungendo la prima posizione in 35 Paesi, tra cui Australia, Belgio, Francia, Germania, Irlanda, Paesi Bassi, Svezia, Danimarca, Canada, Finlandia, Argentina, Italia, Nuova Zelanda e Stati Uniti, dove esordisce in prima posizione nella \"Billboard Albums Chart\" con copie vendute nel corso della prima settimana, risultato mai ottenuto in precedenza da Bowie in cos\u00ec poco tempo. Il catalogo di tutti i video di Bowie ha ricevuto l'11 gennaio su Vevo oltre 51 milioni di visualizzazioni in ventiquattro ore, superando il primato detenuto da Adele il giorno dell'uscita di \"Hello\".Alcuni giorni dopo, Amazon.com ha rivelato di avere esaurito ogni edizione, sia in vinile che in formato CD, e di non aver registrato mai un tale numero di vendite in cos\u00ec poco tempo.\nMolte personalit\u00e0 del mondo della musica hanno partecipato al lutto: il 13 gennaio, durante un suo concerto a Los Angeles, Elton John ha interrotto la scaletta dello spettacolo per rendere omaggio alla rockstar. Il 12 gennaio anche Madonna, nella tappa di Houston del suo \"Rebel Heart Tour\", ha voluto ricordarlo con una cover di \"Rebel Rebel\".\nMick Jagger ha ricordato a nome dei Rolling Stones su Twitter quello che Bowie fu per lui e per il gruppo: un uomo \"meraviglioso e gentile\":\nIl giorno della sua morte Facebook, Instagram e Twitter registrarono in poco tempo un forte flusso di informazioni e scambi di messaggi. Milioni di fan ma anche molti esponenti della musica, dello spettacolo e della politica (tra i quali David Cameron, Ariana Grande, Brian May, Bryan Adams, Bruce Springsteen, J.K. Rowling, gli U2, Kanye West, Paul McCartney, Martin Scorsese, Barack Obama) si sono detti addolorati per la morte del cantante, lasciando dediche, messaggi di cordoglio ai familiari, fotografie e video sul web.\nIl 14 gennaio alcuni tra i maggiori quotidiani statunitensi hanno diffuso la notizia secondo la quale le spoglie di Bowie furono cremate il 12 gennaio nel New Jersey secondo le sue disposizioni, senza alcun rito di suffragio e senza la presenza di familiari e amici. In seguito, attraverso un comunicato su Facebook, la famiglia, i figli e gli amici pi\u00f9 stretti del cantante hanno ringraziato i fan per la solidariet\u00e0 e l'affetto mostrati e che avrebbero organizzato una personale cerimonia di commemorazione strettamente privata.\nEffettivamente, malgrado le numerose iniziative spontanee in tutto il mondo, non vi fu alcuna commemorazione pubblica ufficiale, a esclusione di un grande concerto previsto alla Carnegie Hall, gi\u00e0 programmato prima della sua scomparsa, ma divenuto ormai un tributo alla memoria e i cui biglietti, esauriti rapidamente, raggiunsero cifre incredibili. Tuttavia la famiglia del cantante ha precisato che tale evento non \u00e8 stato da loro proposto od organizzato, continuando a mantenere il pi\u00f9 stretto riserbo sull'accaduto. Vista la grande affluenza prevista, gli organizzatori del tributo hanno aggiunto alla prevista data del 31 marzo anche quella del 1\u00ba aprile; a questo doppio tributo di Bowie hanno partecipato molti artisti tra cui: Michael Stipe, Blondie, Cyndi Lauper, Mumford &amp; Sons, Pixies e il suo amico Tony Visconti.\nIl 29 gennaio 2016 alcuni quotidiani resero noti i termini del testamento olografo di Bowie, da lui depositato presso il noto avvocato Herbert E. Nass e firmato \u00abDavid Robert Jones\u00bb. Esso disponeva la cremazione della salma e la dispersione delle ceneri, per quest'ultima indicando come luogo l'isola di Bali, che Bowie visit\u00f2 pi\u00f9 volte, oppure altro luogo a scelta pi\u00f9 vicino purch\u00e9 venisse rispettato il rituale buddista. Il testamento stabiliva inoltre la suddivisione del patrimonio di circa 100 milioni di dollari, met\u00e0 del quale fu destinata alla vedova Iman, comprendendo anche la maggioranza delle quote della Isolar Enterprises e il grande attico al 285 di Lafayette Street, e la restante met\u00e0, un quarto ciascuno, al primogenito Duncan e alla seconda figlia Lexie, alla quale fu anche destinata la grande propriet\u00e0 alle Catskills. A beneficiare dell'eredit\u00e0 furono anche Corinne \"Coco\" Schwab, sua assistente personale da oltre trent'anni, a cui andarono 2 milioni di dollari e parte delle quote della Isolar Enterprises, e Marion Skene, l'anziana tata, cui fu versato un milione di dollari e che mor\u00ec nel marzo del 2017.\nLo staff dell'etichetta discografica di Bowie ha inoltre comunicato che i ricavi di \"Blackstar\" incassati durante tutto il mese di gennaio 2016 sono stati devoluti interamente alla ricerca contro il cancro.\nUn EP, intitolato \"No Plan\", \u00e8 stato pubblicato l'8 gennaio 2017, giorno nel quale Bowie avrebbe compiuto settant'anni. Eccezion fatta per \"Lazarus\", l'EP include tre canzoni registrate da Bowie durante le sessioni per l'album \"Blackstar\", ma lasciate fuori dal disco e successivamente incluse nella nell'ottobre 2016. Per la title track \u00e8 stato realizzato un videoclip.\nStile musicale.\nSebbene venga spesso collocato fra gli artisti glam rock, art rock, e new wave, lo stile di David Bowie \u00e8 assai difficile da classificare in maniera univoca.\nInizialmente, la produzione musicale di Bowie si bas\u00f2 su sonorit\u00e0 nostalgiche con brani acustici folk rock, cui sarebbe seguita la metamorfosi degli anni settanta, che port\u00f2 Bowie a diventare uno dei primi e pi\u00f9 importanti esponenti del glam rock con album come \"The Rise and Fall of Ziggy Stardust and the Spiders from Mars\" (1972) e \"Aladdin Sane\" (1973).\nDurante gli anni settanta, lo stile di Bowie cambi\u00f2 innumerevoli volte, diventando pi\u00f9 intimista e ispirato a pi\u00f9 riprese al rock progressivo, al dance rock, di cui fu anticipatore e al proto-punk. A conferma dell'eclettismo di questi anni vi sono i cupi \"The Man Who Sold the World\" (1970) e \"Station to Station\" (1976), il pi\u00f9 pop \"Hunky Dory\" (1971), \"Young Americans\" (1975) che, con un repentino cambiamento di stile, sposta l'attenzione sul genere soul con la creazione del soul bianco, e la \"Trilogia di Berlino\" (composta da \"Low\", \"Heroes\" e \"Lodger\"), considerata la sua fase pi\u00f9 sperimentale e d'avanguardia. Durante quest'ultima, Bowie sub\u00ec anche l'influenza del krautrock e del rock sperimentale, \nDopo il grande successo pop degli anni ottanta ben rappresentato da \"Let's Dance\" del 1983, lo stile di Bowie ritorn\u00f2 a nuove sperimentazioni, innanzitutto con la formazione del gruppo Tin Machine, avviato sul finire degli anni ottanta, in cui Bowie propose un hard rock che \u00e8 stato definito \"metallico\". Pi\u00f9 in l\u00e0, con incursioni sperimentali di elettronica e di industrial nell'album \"1.Outside\" del 1995, fino a spaziare allo stile jungle e techno nell'album \"Earthling\" del 1997.\nCollaborazioni.\nOltre alle gi\u00e0 citate collaborazioni con Lou Reed, Iggy Pop e Brian Eno, Bowie collabor\u00f2 con Bing Crosby in un duetto natalizio cantando \"Peace on Earth/Little Drummer Boy\" per il programma televisivo \"Merrie Olde Christmas\" del 1977. Il brano fu per\u00f2 tenuto negli archivi dalla RCA, all'epoca l'etichetta discografica di cui faceva parte Bowie, finch\u00e9 nel 1982, prima che Bowie abbandonasse RCA per la EMI, fu pubblicato come singolo.\nIl disco raggiunse il terzo posto delle classifiche del Regno Unito diventando, col passare degli anni, un classico natalizio, sia come canzone sia come video.\nSignificativa fu anche la collaborazione con John Lennon per la cover del brano \"Across the Universe\" dei \"Beatles\" e per \"Fame\", uno dei brani di maggior successo di Bowie, inserito nell\u2019album Young Americans del 1975.\nNel 1981, Bowie collabor\u00f2 con i Queen per registrare una versione quasi sconosciuta e inedita del brano \"Cool Cat\" e per la creazione di \"Under Pressure\", nella quale duett\u00f2 con il gruppo rock inglese e che cant\u00f2 anche al Freddie Mercury Tribute Concert insieme ad Annie Lennox e agli stessi Queen, orfani di Mercury. La canzone, inizialmente chiamata \"People on Streets\", fu composta basandosi su un \"riff\" dal bassista John Deacon e accreditata ai Queen e Bowie; fu poi inserita nell'album \"Hot Space\" del 1982.\nFra le altre collaborazioni del \"Duca Bianco\" vi fu anche quella col leader dei Rolling Stones, Mick Jagger. Insieme, nel 1985, a supporto del progetto Live Aid, realizzarono una versione della canzone di Martha &amp; the Vandellas \"Dancing in the Street\" di cui si ricorda il videoclip. Si dice anche che fra le due rockstar il legame fosse pi\u00f9 che professionale e che la celebre canzone \"Angie\", che gli Stones realizzarono nel 1973, fosse ispirata ad Angela Bowie e indirettamente riferita a un'orgia a quattro fra lei, David, Mick e l'allora sua moglie Bianca P\u00e9rez-Mora Macias. Nel medesimo anno Bowie incise insieme a Tina Turner il brano \"Tonight\", \"title track\" dell'omonimo album del 1984. I due, inoltre, duetteranno insieme durante una data del Private Dancer Tour di Tina Turner del 1985.\nCon NIN, Bowie apr\u00ec l'Outside tour negli Stati Uniti dove eseguirono insieme sia brani dell'artista, sia brani della band. La collaborazione con Trent Reznor, leader della band col quale Bowie strinse un forte legame di amicizia, vide la produzione di diversi remix, tra i quali I'm Afraid of Americans, nel cui video Reznor compare come coprotagonista.\nAltra collaborazione fu quella con i Pet Shop Boys nel 1996, per il brano \"Hallo Spaceboy\": forte del successo del brano, che venne lanciato come singolo, Bowie si esib\u00ec con i Pet Shop Boys sia in programmi musicali come \"Top of the Pops\" che ai prestigiosi BRIT Awards del 1996.\nDopo aver collaborato all'esordio dei Placebo portandoli in tour come suoi sostenitori, Bowie collabor\u00f2 con loro in due occasioni: per il singolo \"Without you I'm nothing\", estratto dall'omonimo album, realizzarono una versione a due voci, mentre nel febbraio 1999 si esibirono insieme ai Brit Awards per una cover di \"20th Century Boy\", che i Placebo tra l'altro interpretarono anche nel film Velvet Goldmine, come membri della band immaginaria \"Malcolm &amp; The Flaming Creatures\". Lo stretto legame tra la band e Bowie fu testimoniato da vari episodi: l'omaggio tributatogli con una versione acustica di \"Five Years\" realizzata nel 2004, durante un programma televisivo francese e la toccante lettera d'addio scritta da Brian Molko poco dopo la morte di Bowie e pubblicata sul sito ufficiale della band.\nVita privata.\nNel 1970 si spos\u00f2 con Mary Angela Barnett con cui ebbe nel 1971 un figlio, Duncan Zowie Haywood Jones; i due divorziarono nel 1980. Nel 1992 spos\u00f2 la modella somala Iman Mohamed Abdulmajid nella chiesa di Saint James a Firenze. Da lei nel 2000 ebbe una figlia, Alexandria \"Lexie\" Zahra.\nIl dibattito sulla sessualit\u00e0.\nAlla fine del 1964, quando faceva parte dei Manish Boys, il gruppo fece un'audizione alla BBC per una serie di concerti allo Star Club di Amburgo. Il cantante si assicur\u00f2 l'ingaggio giurando all'organizzatore tedesco di essere gay. In seguito, malgrado i suoi ostentati atteggiamenti ambigui e trasgressivi portassero a ipotizzarne l'omosessualit\u00e0, Bowie incontr\u00f2 la quattordicenne Dana Gillespie, che divenne la sua ragazza e che continu\u00f2 a frequentare fino agli anni settanta. Nel gennaio 1972 fu pubblicata un'intervista su \"Melody Maker\" in cui ammise di essere gay; questo cre\u00f2 un certo clamore e venne ipotizzato un intento promozionale in vista della pubblicazione del nuovo album \"The Rise and Fall of Ziggy Stardust and the Spiders from Mars\". Nonostante ci\u00f2, il movimento gay britannico elesse David a suo simbolo. Del resto i tab\u00f9 esercitarono sempre una forte attrazione su Bowie e il suo anticonformismo lo spinse verso la sottocultura omosessuale. Malgrado ci\u00f2 i commenti di David sull'argomento formulati negli anni successivi furono tutt'altro che chiarificatori: \u00ab [...] \"\u00e8 vero, sono bisessuale\"\u00bb, disse alla rivista \"Playboy\" nel settembre 1976, tranne poi rispondere poco tempo dopo alla domanda di un altro intervistatore affermando il contrario: \u00ab [...] \"era solo una bugia, mi appiccicarono quell'immagine e io mi ci adeguai piuttosto bene per alcuni anni\"\u00bb. Durante il tour in Nuova Zelanda del 1978 dichiar\u00f2 nuovamente di essere bisessuale, invece nel 1983, quando Bowie stava diventando una superstar a livello internazionale, ritratt\u00f2 le sue affermazioni precedenti, dicendo alla rivista \"Time\" che era stato \u00ab\"un grande equivoco\"\u00bb e su \"Rolling Stone\" lo defin\u00ec \u00ab\"il pi\u00f9 grande errore che abbia mai fatto\"\u00bb. Nel 1987, incalzato sull'argomento da \"Smash Hits\", sottoline\u00f2 divertito l'intera faccenda, consentendo alla rivista di pubblicare: \u00ab\"Non dovreste credere a tutto quel che leggete\"\u00bb. Nel 1993, sempre sulla rivista \"Rolling Stone\" sment\u00ec la voce riguardante la sua bisessualit\u00e0: \u00ab [...] \"non mi sono mai sentito un vero bisessuale ma ero magnetizzato dalla scena gay underground. Era come un'altra realt\u00e0 di cui volevo acquistare una quota. Questa fase dur\u00f2 solo fino al 1974 e mor\u00ec pi\u00f9 o meno con Ziggy. Davvero, avevo solo fatto mia la condizione di bisessuale, l'ironia \u00e8 che non ero gay\"\u00bb.. Alla fine per\u00f2, anche quest'ultima versione \u00e8 stata nuovamente cambiata nel 2002, giustificando le precedenti ritrattazioni: quando \"Blender\" gli chiese se ritenesse ancora che la dichiarazione pubblica fosse il suo pi\u00f9 grosso errore, dopo una lunga pausa ha risposto: \u00ab\"Non penso che fosse un problema in Europa, ma \u00e8 stata molto pi\u00f9 dura in America. Non avevo problemi col fatto che le persone sapessero che ero bisessuale. Ma non avevo inclinazione a tenere striscioni o a rappresentare un gruppo di persone\"\u00bb.\nDiscografia.\nLa discografia di David Bowie consiste di 25 album in studio come solista e due con il gruppo dei Tin Machine di cui ha fatto parte. Lo stesso Bowie prima di morire, in una lettera a Brian Eno, si \u00e8 riferito al suo ultimo lavoro come il suo 25\u00ba album. Comprende inoltre quattro colonne sonore, cinque EP, 15 album dal vivo, 50 raccolte e 113 singoli. Una stima ha valutato la sua produzione in circa 720 canzoni, per un totale di 147 milioni di album venduti in tutto il mondo.\nAlbum in studio\nCon i Tin Machine\nAlbum dal vivo\nColonne sonore\nVideografia.\nDa sempre riconosciuto come uno dei pionieri del video musicale, gi\u00e0 nel 1969 Bowie aveva al suo attivo un numero di promo sufficiente a mettere insieme un lungometraggio, prima ancora di avere ottenuto il suo primo successo da classifica con un singolo. Il suo primo videoclip fu quello della canzone \"Space Oddity\", pubblicato nel 1972 e diretto da Mick Rock.\nLa videografia di Bowie comprende 71 videoclip promozionali da aggiungere ad altri quattro video di altri artisti a cui ha partecipato, 15 video album o compilation pubblicati in VHS, DVD, e 18 apparizioni come ospite in video di altri artisti.\nEsibizioni dal vivo.\nI tour.\nAnche se il primo tour ufficiale fu lo \"Ziggy Stardust Tour\" del 1972, l'attivit\u00e0 live di Bowie cominci\u00f2 con i Kon-rads, nel 1962, e prosegu\u00ec con i diversi gruppi che lo accompagnarono fino al 1971. Dai King Bees ai Lower Third, fino a progetti pi\u00f9 improvvisati come The Riot Squad, Turquoise e Feathers, i gruppi eseguirono cover di brani rock e R&amp;B ma anche le prime composizioni originali di Bowie e il cantante altern\u00f2 i concerti alla sua attivit\u00e0 di mimo.\nDal 1972 al 2004, anno in cui realizz\u00f2 la sua ultima tourn\u00e9e, Bowie ha collezionato 16 tour con i quali ha attraversato i cinque continenti.\nFilmografia.\nAttore.\nCinema\nTelevisione\nSpot pubblicitari\nDoppiatore.\nCinema\nTelevisione\nDoppiatori italiani.\nNelle versioni in italiano dei suoi film, David Bowie \u00e8 stato doppiato da:\nRiconoscimenti.\nA partire dal 1970, Bowie ha collezionato 41 nomination e 16 premi (11 per l'attivit\u00e0 musicale, 2 per quella cinematografica, 3 per l'attivit\u00e0 multimediale). Tra i pi\u00f9 importanti i 4 BRIT Awards (di cui 2 postumi), 7 Grammy (di cui 5 postumi), 3 MTV Europe Music Awards e 1 Saturn Award.\nL'artista fu ammesso nella Rock and Roll Hall of Fame nel 1996 mentre l'anno successivo fu premiato per il suo contributo all'industria dell'intrattenimento con una stella sulla Hollywood Walk of Fame, all'esterno dell'Hollywood Galaxy Theatre.\nNel 2000 Bowie rifiut\u00f2 il titolo di Commendatore dell'Ordine dell'Impero Britannico e nel 2003 il titolo di Cavaliere dello stesso ordine."}
{"id": "122318", "revid": "287204", "url": "https://it.wikipedia.org/wiki?curid=122318", "title": "Elettrooculogramma", "text": "Lelettrooculogramma (EOG) viene registrato per individuare i movimenti degli occhi utili nella stadiazione del sonno. \nLa registrazione si basa sulla differenza di potenziale esistente tra cornea (positiva) e retina (negativa) e viene effettuata mediante elettrodi, con derivazioni referenziali (linea tratteggiata) alla mastoide controlaterale (le mastoidi vengono contrassegnate come punto A1 ed A2 secondo il criterio internazionale 10-20), poste sul canto esterno dell'occhio destro (ROC) e sinistro (LOC) rispettivamente 1\u00a0cm sopra ed 1\u00a0cm sotto un'ideale linea orizzontale passante per l'occhio."}
{"id": "122324", "revid": "2170283", "url": "https://it.wikipedia.org/wiki?curid=122324", "title": "Complessi K", "text": "I complessi K sono forme d'onda di alto voltaggio rilevabili in un elettroencefalogramma (EEG) e si verificano durante la fase 2 del sonno non-REM. Sono stati definiti il \"pi\u00f9 grande evento nell'elettroencefalogramma di un uomo sano\". Questi complessi sono pi\u00f9 frequenti nei primi cicli di sonno.\nSi ritiene che i complessi K assolvano ad almeno due funzioni: in primo luogo, sembra determinano la soppressione dell'eccitazione corticale in risposta a stimoli che il cervello addormentato non ritiene debbano essere valutati come pericolosi, e la seconda, favoriscono il consolidamento della memoria basata sul sonno.\nIl complesso K \u00e8 stato scoperto nell'anno 1937 nei laboratori privati di Alfred Lee Loomis.\nNeurofisiologia.\nI complessi K sono costituiti da onde elettroencefalografiche che si caratterizzano per una fase rapida negativa con fronte di risalita altrettanto rapido, ad alta tensione, generalmente maggiore di 100 microV (come dice K EEG max 100-200 microvolt), seguite da un lento complesso positivo intorno 350 e 550 ms a 900 ms e un picco negativo finale.\nTale onda assume la forma della lettera K e da questa prende il nome. I complessi K, indicativi dello stadio 2 del sonno, si verificano all'incirca ogni 1,0-1,7 minuti e sono spesso seguiti da fusi del sonno. Essi si verificano spontaneamente ma possono anche verificarsi in risposta a stimoli esterni come suoni o tocchi sulla cute e di stimoli interni, come le interruzioni dell'inspirazione. I complessi sono generati diffusamente in sede corticale anche se tendono a prevalere nelle regioni frontali del cervello.\nSia i complessi K che l'attivit\u00e0 delle onde delta nella fase 2 del sonno creano oscillazioni a onde lente (0,8\u00a0Hz) e delta (1,6-4,0\u00a0Hz). Tuttavia, la loro distribuzione topografica \u00e8 diversa, e la potenza dei complessi K \u00e8 maggiore.\nI complessi si formano a seguito del verificarsi in zone diffuse di aree corticali di correnti dendritiche a partenza dal centro (III) verso gli strati superiori (I) della corteccia cerebrale.\nQuesto fenomeno \u00e8 accompagnato da una diminuzione dell'attivit\u00e0 EEG a banda larga, comprese l'attivit\u00e0 delle onde gamma. Questa situazione produce \"down-states\" di silenzio neuronale in cui l'attivit\u00e0 della rete neurale viene ridotta.\nL'attivit\u00e0 dei complessi K viene trasferita al talamo dove produce una sincronizzazione della rete talamocorticale durante il sonno, producendo le oscillazioni tipiche del sonno quali i fusi del sonno e le onde delta.\n\u00c8 stato osservato che sono effettivamente identici nella \"distribuzione laminare delle correnti transmembrana\" alle onde del sonno lento.\n\u00c8 stato suggerito che i complessi K siano utili sia nel \"proteggere\" la fase del sonno, sia nel determinare l'elaborazione delle informazioni, in quanto sono entrambe una parte essenziale della sincronizzazione del sonno non-REM. Nel contempo essi rispondono in modo reattivo a stimoli interni ed esterni.\nQuesto aspetto sarebbe coerente con una loro funzione nel sopprimere l'eccitazione corticale in risposta a stimoli che il cervello deve inizialmente elaborare e classificare come pericolosi o meno.\nUn'altra funzione dei complessi K consisterebbe nell'aiutare l'omeostasi sinaptica (cio\u00e8 il mantenimento dell'efficienza ed agilit\u00e0 delle sinapsi) e nel consolidare la memoria. Le soglie di attivazione delle sinapsi corticali si riducono infatti durante la veglia per la necessit\u00e0 di elaborare le informazioni, rendendole pi\u00f9 reattive. Da qui la necessit\u00e0 di una ritorno ad una regolazione (attivazione) pi\u00f9 bassa per preservare il corretto rapporto segnale-rumore.\nSembra che i complessi K favoriscano una minore attivazione sinaptica riducendo la forza delle connessioni sinaptiche che si attivano quando un individuo \u00e8 sveglio.\nInoltre, la ripresa dello stato di bassa attivazione indotto dai complessi K permette che \"l'attivazione (scarica) corticale si ripristini in un ordine sistematico\" in modo che gli engrammi di memoria codificati durante la scarica neuronale possano essere \"ripetutamente praticati e quindi consolidati\".\nSviluppo.\nI complessi K sono gi\u00e0 presenti nel corso del sonno in bambini di 5 mesi di et\u00e0, e si sviluppano con l'accrescimento. Tra i 3 ed i 5 anni, una componente negativa pi\u00f9 veloce inizia ad apparire e continua ad aumentare fino all'adolescenza. Negli adulti si registra un altro cambiamento: prima dei 30 anni di et\u00e0 la frequenza e l'ampiezza dei complessi \u00e8 superiore rispetto a quanto si verifica nelle persone anziane, in particolare di quelli oltre i 50 anni di et\u00e0.\nQuesto avviene in parallelo con la diminuzione di altre componenti del sonno come la densit\u00e0 dei fusi del sonno e le onde delta.\nClinica.\nEpilessia.\nNegli individui con epilessia generalizzata idiopatica, la sincronizzazione indotta dai complessi K pu\u00f2 innescare delle scariche punta-onda. Questo fatto si verifica con maggiore facilit\u00e0 al momento di passaggio tra la veglia e il sonno non REM, e tra le fasi non REM e REM del sonno.\nNell'epilessia del lobo frontale autosomica dominante notturna, i complessi K sono quasi sempre presente all'inizio delle crisi epilettiche.\nSindrome delle gambe senza riposo.\nNegli individui affetti da sindrome delle gambe senza riposo (RLS) il numero di complessi K risulta aumentato e questi si associano e spesso precedono i movimenti delle gambe. I farmaci che aumentano le concentrazioni di dopamina, come ad esempio la L-dopa, e che sono efficaci nel ridurre i movimenti delle gambe, non riducono i complessi K suggerendo che questi ultimi sono primari mentre i movimenti delle gambe sono probabilmente una conseguenza.\nI pazienti trattati con questo tipo di farmaci vedono ridursi i movimenti delle gambe ma non i complessi K e nonostante il trattamento continuano a lamentare una scarsa qualit\u00e0 del sonno.\nAnche clonazepam \u00e8 stato suggerito come trattamento per la RLS. Come altre benzodiazepine, clonazepam inibisce il sonno REM aumentando le concentrazioni di GABA. Questa inibizione del sonno REM diminuisce significativamente la quantit\u00e0 di complessi K, e a differenza del trattamento con L-DOPA, gli studi effettuati con clonazepam hanno evidenziato un miglioramento del sonno ristoratore. Pertanto, i farmaci che inibiscono il sonno REM riducono anche il numero dei complessi K.\nApnea ostruttiva del sonno.\nLa sindrome da apnea ostruttiva del sonno \u00e8 associata ad occlusioni inspiratorie che determinano una riduzione dei complessi K durante il sonno non REM, anche se i complessi K sono evocati normalmente dagli stimoli uditivi e tali individui reagiscono normalmente alle interruzioni respiratorie quando svegli. Questo fatto suggerisce una stretta correlazione tra l'apnea ostruttiva del sonno ed una ridotta, sonno specifica, risposta corticale per tali problemi respiratori."}
{"id": "122341", "revid": "1498232", "url": "https://it.wikipedia.org/wiki?curid=122341", "title": "Nikon Corporation", "text": ", conosciuta anche come Nikon Corporation, \u00e8 una multinazionale giapponese con sede a Tokyo, specializzata nel settore della fotografia e dell'ottica di precisione.\nFondata il 25 luglio 1917 con il nome di \"Nippon k\u014dgaku k\u014dgy\u014d kabushiki-gaisha\" dalla fusione di tre aziende giapponesi di produzione di strumenti ottici, venne rinominata Nikon Corporation nel 1988 e attualmente fa parte del gruppo Mitsubishi. La produzione della Nikon include fotocamere, obiettivi fotografici, binocoli, microscopi, lenti correttive, strumenti di misura, mirini telescopici e semiconduttori.\nStoria.\nLa societ\u00e0 nacque nel 1917, con il nome \"Nippon Kogaku K. K.\" (\u65e5\u672c\u5149\u5b78\u5de5\u696d\u682a\u5f0f\u6703\u793e \"Nippon K\u014dgaku K\u014dgy\u014d Kabushikigaisha\"), dall'unione di tre societ\u00e0 del settore ottico (\"Tokyo Keiki Seisaku Sho\", \"Iwaki Glass Manufacturing\", e \"Fujii Lens Seizo Sho\"); la societ\u00e0 si specializz\u00f2 nella costruzione di lenti e strumenti di precisione per fotocamere, binocoli, microscopi e strumenti di rilevazione.\nNel primo periodo, nel settore fotografico la \"Nippon K\u014dgaku\" (\"ottica giapponese\") non produceva fotocamere, ma era specializzata nella realizzazione di obiettivi fotografici, i Nikkor. \nNel decennio tra il 1937 e il 1947, fu avviato un rapporto di collaborazione con la \"Seiki-Kogaku Kenkyusho\" (\"Precision Optical Instruments Laboratory\"), che poi avrebbe assunto il nome di Canon. Essa produceva solo macchine fotografiche.\nDurante la Seconda guerra mondiale, \"Nippon K\u014dgaku\" divenne fornitrice di binocoli, periscopi e altra strumentazione ottica per l'esercito giapponese, e si ingrand\u00ec fino a contare 19 stabilimenti industriali e 23000 dipendenti. Dopo la fine della guerra, la societ\u00e0 torn\u00f2 ai prodotti per usi civili, riducendosi a una singola fabbrica e 1400 dipendenti.\nNel 1948, il primo modello di fotocamera della Nippon-Kogaku fu chiamato Nikon, pi\u00f9 precisamente \"Nikon I\", ideato da Masahiko Fuketa. Il primo modello \u00e8 stato seguito ad intervalli regolari da altre versioni, sempre a telemetro, che ne costituiscono l'evoluzione (Nikon M, Nikon S, Nikon S2, ecc.). \nNel 1959 appare la prima fotocamera reflex, la Nikon F. Insieme al modello Nikon viene realizzata anche la versione Nikkormat.\nNel 1980, Nikon produce il primo motore passo passo (\"stepper\"), il NSR-1010G. Da allora, Nikon ha creato oltre 50 modelli di stepper e scanner per la produzione di display basati su semiconduttore e cristalli liquidi. \nNel 1982 fu fondata negli Stati Uniti la \"Nikon Precision Inc\". (NPI), specificamente per produrre e rivendere stepper. Nel 1990, NPI apr\u00ec la propria sede centrale a Belmont, in California.\nFra i prodotti pi\u00f9 recenti di Nikon vi sono gli obiettivi Nikkor, le fotocamere SLR della serie F, le fotocamere subacquee Nikonos, la serie D delle SLR digitali, le fotocamere Mirrorless della serie Z, oltre alla serie Coolpix che comprende le fotocamere a obiettivo fisso.\nAzionisti.\nNikon \u00e8 quotata nella borsa di Tokyo (). Nel settembre 2004, i maggiori azionisti erano:\nHolding.\nLe societ\u00e0 del gruppo Nikon costituiscono il Nikon Group.\nCuriosit\u00e0.\nIl marchio Nikon \u00e8 citato nel brano \"Kodachrome\" di Paul Simon, cantante del duo musicale Simon &amp; Garfunkel."}
{"id": "122347", "revid": "2912", "url": "https://it.wikipedia.org/wiki?curid=122347", "title": "La Nona Porta", "text": ""}
{"id": "122350", "revid": "453768", "url": "https://it.wikipedia.org/wiki?curid=122350", "title": "Zoom", "text": "In fotografia, un obiettivo zoom (o semplicemente zoom) \u00e8 un obiettivo complesso la cui lunghezza focale pu\u00f2 variare (a differenza di quanto avviene negli obiettivi primari). Gli zoom sono usati, oltre che come obiettivi per fotocamere, anche per telecamere, binocoli, telescopi e altri strumenti ottici. Il nome transfocatore o trasfocatore, con cui lo zoom \u00e8 stato indicato in passato, \u00e8 ormai desueto.\nStoria.\nI primi zoom furono usati nei telescopi ottici, come riportato negli atti della Royal Society del 1834. I primi modelli includevano elementi mobili che potevano essere regolati per modificare la lunghezza focale dell'obiettivo, causando per\u00f2 un corrispondente cambiamento del piano focale, quindi definibili come un'ottica varifocale. Gli zoom moderni, viceversa, conservano il fuoco anche se la lunghezza focale viene variata, definibili come un'ottica parafocale; il brevetto di questo tipo di zoom fu acquisito da C.C. Allen nel 1902. Il primo modello costruito in serie fu il \"Cooke Varo 40-120mm\", realizzato nel 1932 da Bell and Howell per le cineprese a 35mm. Nel campo della fotografia a 35mm, il primo modello industriale fu il Kilfitt 36-82mm/2.8 Zoomar (1959)\nDa allora, i progressi nell'ottica e nell'elettronica hanno reso gli zoom sempre pi\u00f9 efficaci ed economici, e si pu\u00f2 dire che essi siano oggi gli obiettivi pi\u00f9 diffusi in assoluto.\nDescrizione.\nSpesso ci si riferisce agli zoom indicando il rapporto fra la focale massima e la minima. Per esempio, un obiettivo con lunghezza focale variabile da 100\u00a0mm a 400\u00a0mm pu\u00f2 essere indicato come zoom \"4x\". Il termine \"iperzoom\" viene talvolta usato per indicare zoom con un rapporto di focale molto esteso, solitamente compreso fra \"5x\" e \"10x\" (per esempio, da 35 a 350\u00a0mm) o addirittura \"12x\".\nA seconda dell'estensione di lunghezze focali previste, uno zoom si pu\u00f2 collocare nella fascia delle lunghezze focali dei teleobiettivi (sopra i 70\u00a0mm), dei grandangoli (sotto i 35\u00a0mm), o in una fascia mista (per esempio, da 28\u00a0mm a 80\u00a0mm). La maggior parte delle fotocamere moderne sono vendute in kit con uno zoom di fascia mista, che pur senza eccellere in nessun tipo di ripresa, risulta evidentemente molto versatile. Le fotocamere compatte, in particolare, montano tutte questo tipo di obiettivo.\nLe fotocamere digitali utilizzano spesso, in aggiunta allo zoom ottico, un ulteriore meccanismo di zoom digitale, ma la qualit\u00e0 dello zoom digitale (che semplicemente \"ridimensiona\" l'immagine in modo analogo a quanto fanno i programmi di elaborazione delle immagini) \u00e8 generalmente inferiore.\nPoich\u00e9 nei modelli moderni di zoom la messa a fuoco rimane stabile anche quando si modifica la lunghezza focale, e la messa a fuoco pu\u00f2 essere \"bloccata\" (solitamente premendo delicatamente sul pulsante di scatto) lo zoom pu\u00f2 facilitare una messa a fuoco di precisione. Il fotografo, infatti, pu\u00f2 \"zoomare\" sul dettaglio pi\u00f9 rilevante (per esempio, gli occhi per un ritratto), mettere a fuoco e bloccare il fuoco, e poi ricomporre (per esempio allargando l'inquadratura fino a includere tutto il soggetto)."}
{"id": "122353", "revid": "123622040", "url": "https://it.wikipedia.org/wiki?curid=122353", "title": "Snorkeling", "text": "Con il termine snorkeling si intende il nuotare in superficie (poche decine di centimetri) utilizzando il boccaglio o aeratore (in inglese: \"Snorkel\"), con l'unico scopo di osservare il fondale marino con la rispettiva fauna. \nChi pratica lo snorkeling \u00e8 definito \"snorkeler.\" \nAttrezzatura.\nL'areatore.\nL'aeratore \u00e8 un tubo ricurvo, generalmente di materiale plastico, utilizzato nell'attivit\u00e0 subacquea che ha una delle due estremit\u00e0 modellata in maniera ergonomica e di silicone, cos\u00ec da poter essere inserita in bocca in modo pi\u00f9 confortevole. Esistono due varianti di questo strumento, ovvero una senza e una con valvola di sfiato, ovvero una valvola che toglie l'acqua residua dal tubo per consentire una respirazione migliore allo snorkeler.\nLa maschera da sub.\nLa maschera subacquea consiste in una maschera protettiva composta da una montatura rigida che costituisce la struttura di base, dotata di lenti in vetro o plexiglas; il tutto \u00e8 reso pi\u00f9 confortevole da un corpo in siliconi o gomma, adattabile al capo con una cinghia del medesimo materiale.\nDi norma le maschere da sub comprendono gli occhi e il naso, ma sono sempre pi\u00f9 diffuse le versioni alternative a tutto volto, comprendente anche la bocca.\nIl loro scopo \u00e8 proteggere gli occhi dall'irritazione dovuta all'acqua salata e permettere una visione migliore negli ambienti subacquei, impossibile in altro modo per via dell'incapacit\u00e0 dell'occhio umano di mettere a fuoco in acqua.\nPinne.\nLe pinne sono delle calzature atte all'agevolazione degli spostamenti subacquei.\nLe due componenti principali sono:\nIn particolare, nella pratica dello snorkeling vengono delle utilizzate delle pinne con caratteristiche intermedie tra quelle da apnea, rigide ed a scarpetta chiusa, e quelle da immersione, corte e larghe.\nTuta da sub.\nLa tuta da sub \u00e8 un indumento impermeabile e termoisolante. Quest'ultima caratteristica \u00e8 essenziale per evitare l'ipotermia da immersione prolungata.\nNe esistono modelli pi\u00f9 o meno isolanti, da quella definita umida, a quella stagna.\nCintura con pesi.\nLa cintura con pesi \u00e8 un indumento composto da varie zavorre assicurate attorno alla vita dello snorkeler, per favorirne l'affondamento in acqua.\nLuoghi.\nLo snorkeling pu\u00f2 essere praticato in ogni specchio d'acqua, ma vengono generalmente preferiti ambienti caldi, con poche onde e punti di interesse particolare, come le barriera corallina."}
{"id": "122356", "revid": "123739874", "url": "https://it.wikipedia.org/wiki?curid=122356", "title": "Teleobiettivo", "text": "Nel gergo comune (in fotografia e cinematografia) il termine teleobiettivo \u00e8 usato per indicare un obiettivo la cui lunghezza focale \u00e8 significativamente maggiore di quella degli obiettivi normali.\nIl significato proprio del termine teleobiettivo, descrive uno schema ottico o una modifica dello schema di base, con lo scopo di accorciare le dimensioni effettive dell'obiettivo a lunga e lunghissima focale.\nCostruzione ottica.\nIl concetto venne descritto per la prima volta nel 1611 da \"Keplero\" nell'opera \"Dioptrice\" e reinventato indipendentemente da altri in seguito.\nA seconda del tipo di schema ottico si distinguono obiettivi di \"lunga focale, teleobiettivi e catadiottrici\".\nCaratteristiche e applicazioni.\nI teleobiettivi hanno la funzione fondamentale di ingrandire il soggetto dell'inquadratura. L'effetto per\u00f2 non \u00e8 identico a quello che si otterrebbe avvicinandosi al soggetto, a causa dei diversi effetti della distorsione prospettica dovuta alla distanza fra soggetto e fotocamera. In sostanza, i diversi piani che entrano nell'inquadratura appaiono \"pi\u00f9 vicini\" l'uno all'altro di quanto non apparirebbero avvicinandosi e mantenendo una lunghezza focale pi\u00f9 corta (fenomeno definito \"appiattimento dei piani\").\nInoltre, il teleobiettivo genera una riduzione apparente della profondit\u00e0 di campo rispetto agli obiettivi con lunghezze focali minori (per una trattazione pi\u00f9 precisa e tecnica della profondit\u00e0 di campo, vedi la voce relativa). Per questo motivo, in molti casi il teleobiettivo viene consigliato per i ritratti nel caso in cui si desideri isolare maggiormente il soggetto a fuoco dallo sfondo sfocato. Inoltre, la distorsione prospettica introdotta dal teleobiettivo tende ad addolcire i tratti del viso, \"schiacciandoli\" leggermente, con un effetto estetico generalmente apprezzabile. Per la possibilit\u00e0 di isolare il soggetto dallo sfondo viene molto apprezzato anche nella fotografia di moda o di figura.\nIl teleobiettivo \u00e8 molto indicato per tutte quelle situazioni in cui non \u00e8 possibile avvicinarsi al soggetto, come nella fotografia sportiva o nella fotografia naturalistica (per esempio per i fotosafari) in quanto consente scatti \"ravvicinati\" ad animali pericolosi o, viceversa, che scapperebbero se il fotografo si avvicinasse eccessivamente. Per questo tipo di applicazioni, i fotografi semiprofessionisti e professionisti usano spesso teleobiettivi (o zoom) con lunghezze focali molto lunghe (sopra i 300\u00a0mm), che sono spesso detti \"supertele\". Per motivi analoghi, il teleobiettivo viene spesso usato nel reportage per effettuare \"scatti rubati\", ovvero realizzati senza che il soggetto si renda conto di essere ripreso, mantenendone, fondamentalmente, la spontaneit\u00e0.\nIn molti casi ormai l'effetto prospettico pu\u00f2 trasmettere allo spettatore la sensazione di una scena spiata di nascosto, dato il largo uso fatto dai giornali scandalistici e paparazzi di foto ottenute con queste tecniche. Nelle riprese architettoniche il teleobiettivo viene usato spesso per la documentazione di dettagli, ma anche per le riprese di edifici, quando sia possibile allontanarsi a sufficienza, per conferire un aspetto maestoso al soggetto. In questo caso \u00e8 anche possibile evitare le distorsioni tipiche del grandangolo. Proprio a causa dell'ingrandimento del soggetto, il teleobiettivo richiede di maggiore stabilit\u00e0 per evitare il mosso o il micromosso.\nPer il supertele, in molti casi, l'uso di un treppiede o di un supporto analogo pu\u00f2 essere indispensabile. Per lo stesso motivo, con i teleobiettivi e i supertele si preferisce normalmente usare pellicole veloci, o, nella fotografia digitale, un valore di sensibilit\u00e0 del sensore elevata, per esempio sopra i 400 ISO. Per evitare il mosso a mano libera si consiglia di usare tempi di posa inferiori al reciproco della focale equivalente al 35\u00a0mm. Ad esempio per un 200\u00a0mm non \u00e8 bene scendere al di sotto di 1/250 - che diventa 1/300 se l'obiettivo \u00e8 usato con una digitale con sensore di dimensioni inferiori al full frame.\nPer ridurre gli inconvenienti del mosso, negli ultimi anni sono stati messi a punto sistemi elettronici per la riduzione delle vibrazioni, basati su sensori che percepiscono i movimenti delle mani e li compensano mediante attuatori. Questi dispositivi originariamente agivano solo all'interno dell'obiettivo, spostando un gruppo ottico dedicato. Nelle fotocamere reflex digitali di alcuni produttori, recentemente, \u00e8 stata implementata la stabilizzazione mediante movimenti compensativi del sensore stesso. Infine, su alcune fotocamere digitali compatte, la compensazione \u00e8 effettuata elettronicamente utilizzando un sensore di dimensioni leggermente maggiori che permette di traslare l'area di lettura senza la necessit\u00e0 di movimenti meccanici."}
{"id": "122358", "revid": "111433", "url": "https://it.wikipedia.org/wiki?curid=122358", "title": "Enoteismo", "text": "L'enoteismo (dal greco antico /\"he\u00ees\" \"uno\" e /\"the\u00f3s\" \"dio\"), termine coniato da Max M\u00fcller, indica un tipo di religiosit\u00e0 che prevede la preminenza di un dio su tutti gli altri, tale da accentrare su di esso tutto il culto; \u00e8 pertanto una forma di culto intermedia tra politeismo e monoteismo, in cui \u00e8 venerata in particolar modo una singola divinit\u00e0, senza tuttavia negare l'esistenza di altre divinit\u00e0, di cui per\u00f2 di solito \u00e8 sottolineata l'estraneit\u00e0 e/o l'inferiorit\u00e0.\nEnoteismo e monolatria.\nSebbene siano concetti molto simili, enoteismo e monolatria (dal greco \u03bc\u03cc\u03bd\u03bf\u03c2, \"unico\", e \u03bb\u03b1\u03c4\u03c1\u03b5\u03af\u03b1, \"culto\") differiscono su alcuni punti. Nell'enoteismo ad esempio non \u00e8 escluso che le altre divinit\u00e0, per quanto inferiori, siano oggetto di forme di culto significative e talvolta preminenti rispetto alle divinit\u00e0 maggiori. Quando le forme di idolatria secondarie diventano preminenti ed esclusive il fenomeno dell'enoteismo si rende evidente.\nSul piano temporale enoteismo e monolatria possono succedersi: accade dunque che nell'enoteismo il culto di un unico dio, all'interno di un pi\u00f9 vasto \"pantheon\", sia un sistema momentaneo per avere favori nell'immediato, da quella determinata forza divina; nella monolatria questo schierarsi dalla parte di un'unica divinit\u00e0 risulta essere pi\u00f9 longevo nel tempo, vera passerella per il monoteismo.\nNon \u00e8 infrequente inoltre che nell'enoteismo la divinit\u00e0 superiore sia quella da cui le altre hanno avuto origine, come nel caso dell'induismo.\nSi tratta, per questo motivo, di un concetto sofisticamente differente dal monoteismo, nel quale si teorizza l'esistenza di un solo e unico dio, ma non dissimile per linee pratiche, salvo rare eccezioni, dalle religioni monolatre.\nNaturalmente \u00e8 bene ricordare che le definizioni di idolatria e monolatria sono nate nell'ambito delle religioni abramitiche, che vedono nel paganesimo una forma di culto da aborrire, per questa ragione hanno sempre un'accezione se non spregiativa perlomeno sminutiva. Anche Max M\u00fcller nel coniare il concetto di enoteismo era influenzato dalla sua religione di appartenenza, ovvero il Cristianesimo. Sebbene M\u00fcller abbia svolto un ruolo importante di orientalista nel pubblicizzare e persino glorificare l'India antica, la sua posizione rispetto all'induismo contemporaneo rivela i limiti della sua erudizione. Come suggerisce Thomas A. Tweed, per gli studiosi delle religioni \u00e8 impossibile non risentire del proprio punto di vista: inevitabilmente, la loro educazione culturale e il loro paradigma prevalente limiteranno la loro prospettiva.\nEnoteismo in varie religioni.\nSono esempi di enoteismo i culti misterici, la religiosit\u00e0 araba preislamica, quella dei nativi americani o le devozioni particolari di alcune citt\u00e0 nei confronti di una divinit\u00e0 specifica, come era anche il caso dell'antico Yemen sabeo, mineo, hadramitico o qatabanide. Anche la sostituzione, da parte del faraone \"eretico\" Akhenaton, dell'abituale \"pantheon\" egizio con l'adorazione del solo disco solare di Aton viene considerata da alcuni studiosi una forma di enoteismo.\nReligioni egiziane.\nNonostante l'antica religione egiziana riconoscesse molte divinit\u00e0, il culto era talvolta focalizzato verso una divinit\u00e0 superiore e questa cambiava nelle varie epoche. Quando Amenhotep IV divenne faraone (circa 1353 a.C.), Amun-Ra era considerato la divinit\u00e0 suprema (egli stesso, nato dalla precedente prominenza di Amun, conclusasi con la fusione di questo col dio del sole Ra). Gradualmente il nuovo faraone spost\u00f2 il culto al dio Aton, persino dichiarando che Aton non era semplicemente il dio supremo, ma il dio unico. Cambi\u00f2 il suo stesso nome in \"Akhenaton\" e ordin\u00f2 la rimozione dai templi del nome Amun (ed anche i riferimenti al plurale \"dei\"). Dopo la sua morte, le gerarchie religiose che precedentemente governavano tornarono al potere e Amun-Ra divenne nuovamente il supremo fra tanti dei.\nPaganesimo greco-romano.\nMentre la mitologia greca e romana si presenta come un politeismo, nel periodo classico, sotto l'influenza della filosofia, furono presenti diverse concezioni della religione. Talvolta Zeus (o Giove) era considerato il supremo, onnipotente e onnisciente, re e padre degli d\u00e8i dell'Olimpo. Secondo Maijastina Kahlos \"Il monoteismo era insegnato diffusamente nei circoli della Tarda Antichit\u00e0\" e \"tutte le divinit\u00e0 erano interpretate come aspetti, particoli o epiteti di un dio supremo\". Massimo di Tiro (II secolo d.C.), dichiar\u00f2:\n\"In un simile contesto mitologico, sedizioso e discordante, potete vedere una regola che concorda e asserisce su tutta la terra che c'\u00e8 un solo dio, re e padre di tutte le cose, e molti d\u00e8i, figli del dio, che regnano insieme a lui.\"\nIl filosofo neoplatonico Plotino sostenne che al di sopra dei tradizionali d\u00e8i c'era \"L'Uno\" e il grammatico politeista Massimo di Madauro dichiar\u00f2 persino che solo un folle potrebbe negare l'esistenza del dio supremo.\nCristianesimo.\nI cristiani credono che gli angeli, i dem\u00f2ni e i santi siano inferiori a Dio. Essi non considerano questi esseri come d\u00e8i, nonostante talvolta siano oggetto di preghiera e venerazione. Ad ogni modo, le chiese cristiane che ammettono la preghiera rivolta ai santi insistono sul fatto che detta preghiera \u00e8 corretta solo se limitata alla richiesta di un'intercessione dell'angelo o del santo diretta a Dio. Secondo il loro insegnamento, i santi non possiedono di per s\u00e9 nessun potere e ogni miracolo attribuibile alla loro intercessione \u00e8 il prodotto del potere di Dio e non di qualche potere soprannaturale del santo. Laddove si verifica un culto diretto di queste figure angeliche o sante, allora questo potrebbe riflettere una forma di enoteismo o monolatria, piuttosto che monoteismo. Questa forma di culto verso esseri celesti diversi da Dio (principalmente i Santi) nella preghiera \u00e8 spesso praticato tradizionalmente nel Cattolicesimo, nell'Anglicanesimo, nella Chiesa ortodossa Orientale e Occidentale, mentre la maggior parte dei Protestanti ritengono Dio l'unico degno oggetto di preghiera.\nQuando il cristianesimo fu adottato dai pagani greco-romani o dagli schiavi africani, talvolta attribuivano ai santi caratteristiche degli d\u00e8i fino ad allora venerati. In alcuni casi, queste credenze sono cresciute al di fuori della Chiesa Cattolica e hanno formato sincretismi come la Santeria.\nQualche chiesa non trinitaria \u00e8 stata a sua volta definita enoteistica:\nEbraismo.\nL'Ebraismo moderno \u00e8 strettamente monoteistico, ma alcuni studiosi ritengono che, alle origini, esso presentasse delle caratteristiche enoteistiche. \u00c8 generalmente accettato che molte delle religioni dell'Et\u00e0 del Ferro presenti nella terra di Israele fossero enoteistiche nella pratica. Per esempio, i Moabiti venerano il dio Chemosh, gli Edomiti Qaus, entrambi parte del \"pantheon\" cananeo, guidato dal dio principale, El. Il \"pantheon\" cananeo \u00e8 guidato da El e da Asherat, con settanta figli che si dice governassero ognuno una nazione della Terra. Questi figli erano venerati ognuno in una specifica regione. K. L. Noll dichiara che \"la Bibbia mantiene la tradizione che vuole \"Yahweh\" come un \"abitante\" del sud, della terra di Edom\" e che il dio originale di Israele fosse El Shaddai.\nMolte storie bibliche sembrano accettare l'esistenza degli d\u00e8i cananei, i quali posseggono un maggior potere nelle terre che li venerano o nei loro oggetti sacri; il loro potere era reale e poteva essere invocato dalle persone che li prendevano come patroni. Ci sono numerose testimonianze di nazioni che, arrendendosi ad Israele, mostrarono paura o rispetto per il Dio Israelita pur continuando nelle pratiche politeistiche. Per esempio, in 1 Samuele 4, i Filistei si crucciano prima della seconda battaglia di Aphek quando apprendono che gli Israeliti porteranno l'Arca dell'Alleanza, e quindi \"Yahweh\", in battaglia. In 2 Re 5, il generale arameo Naaman insiste nel voler portare con s\u00e9 in Siria un po' di terra d'Israele credendo che solo allora \"Yahweh\" avr\u00e0 il potere di guarirlo. Agli Israeliti era proibito venerare altri dei, ma secondo alcune interpretazioni della Bibbia, non erano completamente monoteistici prima dell'esilio babilonese. Mark S. Smith parla di questa fase come di una forma di monolatria. Smith suppone che \"Yahweh\" fosse unito a El e che l'accettazione del culto di Asherah fosse comune nel periodo dei Giudici. 2 Re 3:27 \u00e8 stato interpretato come la descrizione di un sacrificio umano a Moab, che port\u00f2 l'esercito invasore Israelita a temere il potere di Chemosh.\nNella \"Torah\" si parla di Abramo come colui che si \u00e8 ribellato al culto degli idoli della sua famiglia, ha costretto le genti a riconoscere il Dio degli Ebrei, ha stabilito un patto con Lui e ha fondato ci\u00f2 che \u00e8 stato definito dagli studiosi \"Monoteismo etico\". Il primo dei Dieci Comandamenti pu\u00f2 essere interpretato come la proibizione ai figli di Israele di venerare ogni altra divinit\u00e0 oltre al vero Dio che si \u00e8 rivelato sul Monte Sinai e ha donato loro la \"Torah\", ma pu\u00f2 anche essere letto in chiave enoteistica, dal momento che in esso si sostiene che non dovrebbero avere \"altro dio all'infuori di me\". Il comandamento stesso non asserisce n\u00e9 nega l'esistenza di altre divinit\u00e0 \"per s\u00e9\". Nonostante ci\u00f2, come riportato nella \"Tanakh\" (\"Antico Testamento\"), spesso il dio patrono YHWH veniva venerato assieme ad altri dei, in spregio degli insegnamenti biblici, come ad esempio Baal, Asherah ed El. Col passare del tempo questo dio tribale pu\u00f2 avere riassunto su di s\u00e9 tutti gli appellativi degli altri dei agli occhi degli abitanti. La distruzione del primo Tempio di Gerusalemme e l'esilio babilonese furono considerati una punizione divina per avere venerato altre divinit\u00e0. Alla fine dell'esilio babilonese, secondo la \"Tanakh\", il Giudaismo \u00e8 strettamente monoteistico. Restano nonostante tutto elementi di \"politeismo\" in certi libri biblici, come nell'uso frequente dell'appellativo onorifico \"Dio degli dei\" in Daniele e specialmente nei \"Salmi\". Gli studiosi Ebrei sono consapevoli di questo e sostengono che nonostante l'appellativo possa essere mal interpretato, Dio non ebbe timore a scriverlo nella \"Torah\". Ad ogni modo la parola \"Dio\" in ebraico (\"Elohim\") \u00e8 essa stessa plurale, significando i \"potenti\" o \"regnanti\". Questo \u00e8 vero sia in ebraico che in altri linguaggi canaaniti. Quindi \"Elohim\" pu\u00f2 riferirsi ad ogni membro dei \"regnanti\", quindi ad angeli, falsi dei (come definito dalla \"Torah\"), o persino a umani che detengono un grande potere, fra questi governanti o giudici in Israele, come descritto nell\"Esodo\" 21:6; 22:8-8, senza violare i limiti del monoteismo. Alcuni studiosi sostengono che in Esodo 3:13-15 sia descritto il momento in cui YHWH per la prima volta dica a Mos\u00e8 che egli ed El sono lo stesso dio, l'essere supremo. Questo potrebbe essere il racconto mitologico della conversione di Israele al monoteismo.\nIslam.\nNell'Arabia preislamica (la cui religione l'Islam ha rifiutato o pesantemente rettificato) era diffuso un approccio enoteistico alla religione. Il termine coranico per quella religione \u00e8 \"shirk\" (lett. \"associazione (di altri d\u00e8i ad Allah)\"); i suoi seguaci sono detti \"mushrik\u016bn\" (ovvero coloro che credono in Dio, ma Gli \"associano\" altre divinit\u00e0). Gli Arabi pre-islamici credevano, assai pi\u00f9 spesso di quanto non si creda, in un Essere Supremo e la parola che usavano per indicarLo (\"Allah\") \u00e8 la stessa usata nell'Islam. Ma credevano anche in divinit\u00e0 minori o secondarie. L'inequivocabile monoteismo dell'Islam (talvolta descritto come fondamento della religione e sottolineato nel pi\u00f9 importante dei Cinque Pilastri dell'Islam) nacque come reazione a questo credo permissivo e includente. Naturalmente, la parola \"shirk\" ha nell'Islam una connotazione fortemente negativa e il politeismo \u00e8 considerato uno dei peccati pi\u00f9 gravi, se non il pi\u00f9 grave. Il \"Corano\" (S\u016brat al-Nisa: 48) dice che Dio pu\u00f2 perdonare tutto eccetto l'associazionismo (\"shirk\").\nSecondo l'insegnamento dell'Islam, gli angeli agiscono sempre secondo gli ordini del Dio supremo, in particolar modo Jibra'il, Mika'il, Israfil e Azrail.\nL'Islam crede anche nei \"jinn\", esseri di puro spirito di fuoco, che possono essere ben disposti o mal disposti nei confronti di Dio e degli esseri umani e che sono dotati di poteri sovrannaturali, anche se - al contrario degli angeli - essi non hanno la caratteristica dell'immortalit\u00e0.\nIn ogni caso l'Islam non ammette per i suoi seguaci altra intercessione che non sia quella di Maometto, respingendo quindi non solo quella degli angeli o di persone considerate sante (\"wali\") per il loro stile di vita, malgrado in concreto il convincimento della loro intercessione sia assai diffuso in Africa e Nordafrica, dove viene definito dagli storici delle religioni \"marabuttismo\".\nInduismo.\nL'Induismo contemporaneo \u00e8 prevalentemente monistico, talvolta persino monoteistico. Il concetto di brahman implica una realt\u00e0 \"trascendente e immanente\", che differenti scuole di pensiero interpretano come personale, impersonale o transpersonale. Con l'affermazione dello Shivaismo e Vaishnavismo nei primi secoli dell'era cristiana, l'Induismo \u00e8 generalmente monistico ed enoteistico: c'\u00e8 praticamente consenso nel definire l'esistenza di un'entit\u00e0 divina suprema, assoluta, onnipresente. Ognuna delle quattro principali sette (Shivaismo, Vaishnavismo, Shaktismo) guarda a una specifica divinit\u00e0 Ind\u00f9 (Shiva, Vishnu, Shakti) come all'essere supremo e principale oggetto di culto, laddove le altre divinit\u00e0 sono considerate meri \"semi-dei\" o manifestazioni dell'unico. Anche lo Smartismo \u00e8 monistico, ma non nei confronti di una singola specifica divinit\u00e0 ind\u00f9, bens\u00ec verso una cinquina di dei - \"Panchayatana\", che include Shiva, Vishnu, S\u016brya, Devi, e Ganesha.\nLa moltitudine di dei, o Deva, nella religione classica dei Veda \u00e8 subordinata o secondaria rispetto a un Dio Supremo, uno status che alcuni autori hanno provato a spiegare paragonandolo agli angeli o ai semidei occidentatli; Prakashanand Saraswati, in \"The true history and the religion of India\", preferisce il termine \"d\u00e8i celesti\". Il \u1e5agveda serv\u00ec come base per la descrizione di enoteismo di Max M\u00fcller come una tradizione politeistica che cerca di definirsi attraverso la formulazione dell'Unico Dio (\"ekam\") raggiunta attraverso il culto di differenti principi cosmici. Da questo mix di monismo, monoteismo e politesimo naturalista, Max M\u00fcller decide di definire il Vedismo tradizionale come religione enoteistica. Un primo esempio degli aspetti monoteistici del tardo Rgveda \u00e8 il N\u0101sad\u012bya s\u016bkta, un inno che descrive la creazione: \"L'Uno respir\u00f2 da solo senza respiro, oltre ad esso non c'era nulla.\""}
{"id": "122361", "revid": "219110", "url": "https://it.wikipedia.org/wiki?curid=122361", "title": "Greencreek", "text": "Greencreek \u00e8 uno dei 2 chipset (insieme a Blackford) per il processore Xeon DP basato su core Dempsey per sistemi a 2 vie, e che ha costituito insieme ad esso la piattaforma Glidewell dal primo trimestre 2006.\nCome in Blackford, il Northbridge e il Southbridge sono collegati tra loro mediante il BUS PCI Express x4 e in totale il chipset pu\u00f2 supportare fino a 24 linee PCI Express che sono configurate diversamente a seconda del modello del chipset. Per Greencreek, Intel ha scelto di offrire 1 slot PCI Express x16 (funzionalit\u00e0 non supportata dalla controparte Blackford), abbinandolo ad un massimo di 32 GB di memoria RAM FB-DIMM e BUS di 1066 MHz. Per gli hard disk sono disponibili fino a 6 porte SATA."}
{"id": "122362", "revid": "1022840", "url": "https://it.wikipedia.org/wiki?curid=122362", "title": "Premio Emmy", "text": "Il premio Emmy, chiamato anche Emmy Award, \u00e8 il pi\u00f9 importante premio televisivo a livello internazionale. \u00c8 infatti considerato l'equivalente del premio Oscar per il cinema, del Grammy Award per la musica e del Tony Award per il teatro; essere premiati a ognuno di tali premi, insieme abbreviati nell'acronimo EGOT, \u00e8 come vincere un Grand Slam nel mondo dello show-business.\nTali riconoscimenti sono dedicati a vari settori dell'industria televisiva tra cui l'intrattenimento, l'informazione, la programmazione documentaristica e sportiva, e sono assegnati annualmente attraverso varie distinte cerimonie, curate da diverse organizzazioni. La principale \u00e8 l'Academy of Television Arts &amp; Sciences, fondata nel 1946, con oltre 15.000 membri appartenenti a 28 diverse categorie professionali, tra cui artisti, registi, produttori, direttori artistici, tecnici e dirigenti che si occupa dell'assegnazione dei Primetime Emmy Awards, ovvero dei premi principali, dedicati alla programmazione d'intrattenimento in onda in prima serata, esclusi i programmi sportivi.\nLa National Academy of Television Arts and Sciences, fondata nel 1955, invece si occupa di assegnare i premi dedicati alla programmazione d'intrattenimento del day-time, denominati Daytime Emmy Awards. Inoltre premia anche gli altri programmi non d'intrattenimento, come programmi sportivi, d'informazione e di documentari.\nLa terza organizzazione \u00e8 costituita dall'International Academy of Television Arts and Sciences, fondata nel 1969, che si occupa di premiare i migliori programmi televisivi prodotti al di fuori degli Stati Uniti, ed i premi sono chiamati International Emmy Awards.\nTali organizzazioni assegnano annualmente i vari premi in diverse cerimonie che sono tenute durante l'anno; la pi\u00f9 famosa e importante \u00e8 quella che assegna i Primetime Emmy Awards, che si tiene annualmente tra fine agosto e met\u00e0 settembre, e dal 2008 ha luogo presso il Nokia Theatre (ora Microsoft Theatre) di Los Angeles.\nStoria.\nL'Academy of Television Arts &amp; Sciences ide\u00f2 gli Emmy Awards come un'opportunit\u00e0 per potenziare l'immagine e le pubbliche relazioni. Il nome Emmy fu scelto come il femminile del termine \"immy\", l'appellativo con cui sono conosciuti i tubi da ripresa, molto comuni nel mondo della produzione televisiva. Per completare il nome, la statuetta si \u00e8 voluto che rappresentasse una donna alata con un atomo tra le mani diventando subito il simbolo dell'organizzazione. Le ali rappresentano la musa dell'arte, mentre l'atomo l'elettrone della scienza.\nLa prima cerimonia per assegnare i premi Emmy avvenne il 25 gennaio 1949, all'Hollywood Athletic Club di Los Angeles. In tale occasione per\u00f2 venne premiata solo la programmazione televisiva locale nella zona di Los Angeles eccetto il premio assegnato come \"miglior personalit\u00e0 televisiva\" a Shirley Dinsdale. Nel corso degli anni cinquanta la cerimonia si espanse come premio nazionale e nel 1955 nacque l'organizzazione sorella National Academy of Television Arts and Sciences, allo scopo di servire i membri della East Coast e supervisionare l'assegnazione dei premi. Tale organizzazione inoltre, stabil\u00ec sedi locali sparse in tutti gli Stati Uniti, allo scopo di assegnare premi anche a livello locale.\nA partire dal 1974 la cerimonia principale, per assegnare i premi alla programmazione nazionale, si sdoppi\u00f2 in una cerimonia riservata alla programmazione serale, l'attuale Primetime Emmy Awards, e in un'altra riservata alla programmazione giornaliera, l'attuale Daytime Emmy Awards. Negli anni successivi inoltre furono introdotte altre cerimonie minori riservate a particolari categorie di programmi. L'Academy of Television Arts &amp; Sciences e la National Academy of Television Arts and Sciences si separarono formalmente nel 1977, pur continuando a condividere lo stesso marchio e la stessa statuetta per l'assegnazione dei premi, divendosi cos\u00ec in modo specifico le tipologie di cerimonie da gestire. Nel frattempo nel 1969 era nata una terza organizzazione associata, l'International Academy of Television Arts &amp; Sciences, con lo scopo di assegnare gli International Emmy Awards, dedicati alla produzione televisiva internazionale.\nLe varie tipologie di premi Emmy esistenti sono assegnate attraverso diverse cerimonie, ognuna delle quali premia una definita categoria di programmi televisivi e segue un iter autonomo che prevede prima l'individuazione di un gruppo di candidati per ogni premio e successivamente la decretazione di un vincitore a cui sar\u00e0 consegnata la statuetta.\nPrimetime Emmy Awards.\nLa principale cerimonia \u00e8 quella che assegna i Primetime Emmy Awards, ovvero i premi dedicati alla programmazione televisiva d'intrattenimento della prima serata statunitense. Tuttavia, oltre ai programmi televisivi statunitensi, possono concorrere anche produzioni straniere, purch\u00e9 siano co-prodotte da compagnie statunitensi. \u00c8 curata dall'Academy of Television Arts &amp; Sciences e la sua prima edizione risale al 1949. La cerimonia \u00e8 trasmessa a rotazione dai principali network (CBS, ABC, NBC, FOX) e avviene ogni anno tra i mesi di agosto e settembre. Dal 2008 ha luogo presso il Nokia Theatre di Los Angeles.\nPremi assegnati durante la cerimonia.\nLista dei premi assegnati nel 2014:\nPrimetime Creative Arts Emmy Awards.\nCirca una settimana prima della cerimonia ufficiale, sono assegnati anche i cosiddetti Creative Arts Emmy Awards, ovvero quei premi che mirano a premiare principalmente i membri della produzione dei vari programmi televisivi che stanno \"dietro le quinte\", ovvero direttori tecnici, direttori artistici, costumisti, truccatori, fotografi, responsabili effetti visivi, ecc. Comprendono anche altre categorie \"minori\" come quelle dedicate alle miglior guest star o ai doppiatori.\nLista dei Primetime Creative Arts Emmy Awards assegnati nel 2014:\nAltre cerimonie.\nDaytime Emmy Awards.\nLa cerimonia per i Daytime Emmy Awards, ovvero i premi dedicati alla programmazione televisiva statunitense del daytime, avviene annualmente nel mese di giugno, anche se dal 1993 al 2005 ha avuto luogo nel mese di maggio, nel 2006 in aprile e nel 2009 a fine agosto. La sua prima edizione risale al 1974 ed \u00e8 curata dalla National Academy of Television Arts &amp; Sciences.\nCome in occasione dei Primetime Emmy Awards, nella settimana precedente la cerimonia di premiazione sono assegnati i Creative Arts Emmy Awards, che premiamo principalmente il personale tecnico.\nNews &amp; Documentary Emmy Awards.\nI News &amp; Documentary Emmy Awards vengono assegnati annualmente, nella stagione autunnale, dalla National Academy of Television Arts &amp; Sciences a partire dal 1980. Tali premi sono dedicati ai programmi statunitensi di informazione e di divulgazione.\nSports Emmy Awards.\nGli Sports Emmy Awards sono riconoscimenti dedicati esclusivamente alla programmazione televisiva sportiva statunitense. La cerimonia \u00e8 curata dalla National Academy of Television Arts &amp; Sciences e avviene generalmente ogni anno tra i mesi di aprile e maggio. La prima edizione risale al 1979.\nTechnology and Engineering Emmy Award.\nAnch'essa curata dalla National Academy of Television Arts and Sciences, la cerimonia che assegna i Technology and Engineering Emmy Awards \u00e8 dedicata alle migliori realizzazioni tecniche e ingegneristiche prodotte dall'industria televisiva statunitense.\nEmmy Awards locali.\nLa National Academy of Television Arts and Sciences ha 20 diverse sedi locali che annualmente premiano la programmazione televisiva locale degli stati associati. Le venti sedi coprono tutto il territorio degli Stati Uniti e sono stabilite nei pressi di: Boston, Chicago, Dallas, Highlands Ranch, Los Angeles, Brecksville (Ohio), Southfield (Michigan), Arkansas, Delaware, Nashville, Maryland, New York, Alaska, Kentucky, San Diego, Arizona, San Francisco, Atlanta, Florida, Minnesota.\nInternational Emmy Awards.\nGli International Emmy Awards sono invece dedicati alla programmazione televisiva internazionale, ovvero alla produzione televisiva che avviene al di fuori degli Stati Uniti. La cerimonia \u00e8 curata dalla International Academy of Television Arts and Sciences, fondata nel 1969, e avviene annualmente nel mese di novembre presso l'Hilton Hotels &amp; Resorts di New York. I premi assegnati sono: \"miglior serie tv drammatica\", \"miglior serie tv commedia\", \"miglior miniserie o film tv\", \"miglior telenovela\", \"miglior attore\", \"miglior attrice\", \"miglior programma artistico\", \"miglior documentario\", \"miglior programma d'attualit\u00e0\", \"miglior programma d'informazione\", \"miglior programma per bambini e ragazzi\", \"miglior programma non sceneggiato, temi di attualit\u00e0\".\nAltri Emmy Awards.\nAltri riconoscimenti sono assegnati anche ai programmi di approfondimento finanziari ed economici, ai programmi di pubblico servizio e utilit\u00e0 sociale e alle produzioni locali di scuole superiori e universit\u00e0. Altri premi sono costituiti dal Governors Award e dal The Bob Hope Humanitarian Award, ideato nel 2002 a cura dell'Academy Board of Governors."}
{"id": "122363", "revid": "599013", "url": "https://it.wikipedia.org/wiki?curid=122363", "title": "Emmy", "text": ""}
{"id": "122364", "revid": "124988868", "url": "https://it.wikipedia.org/wiki?curid=122364", "title": "Fenotipo", "text": "Il fenotipo (dal greco \"phainein\", che significa \"apparire\", e \"t\u00fdpos\", che significa \"impronta\") \u00e8 l'insieme di tutte le caratteristiche manifestate da un organismo vivente, quindi la sua morfologia, il suo sviluppo, le sue propriet\u00e0 biochimiche e fisiologiche comprensive del comportamento. Questo termine viene utilizzato in associazione al termine genotipo, dove per questo si intende la completa costituzione genetica di un individuo o di un organismo vivente, che \u00e8 solo in parte espressa nel corpo del vivente.\nQuindi il fenotipo \u00e8 ci\u00f2 che \u00e8 evidentemente il vivente, il suo genotipo invece \u00e8 la informazione genetica che \u00e8 in lui contenuta, che ha generato il fenotipo; solo una parte esigua del genotipo si esprime nel fenotipo. \nGeneralit\u00e0.\nL'assetto genico determina la potenzialit\u00e0 di realizzazione delle caratteristiche fenotipiche, ma il fenotipo non \u00e8 semplice manifestazione del genotipo: le caratteristiche fenotipicamente osservabili di un organismo sono il risultato dell'interazione tra il genotipo e l'ambiente. L'espressione genica pu\u00f2 essere influenzata dall'interazione tra i geni e i loro prodotti (es: gli ormoni), da fattori ambientali (es: alimentazione, stile di vita) e da eventi che possono verificarsi in modo casuale durante lo sviluppo. In sintesi, \u00e8 possibile definire il fenotipo come la manifestazione fisicamente osservabile del genotipo, che dipende dall'interazione tra espressione genica, fattori ambientali e casualit\u00e0.\nPer tale ragione \u00e8 importante sottolineare che organismi con uno stesso genotipo non necessariamente presentano uguale fenotipo; bisogna infatti considerare l'influenza dei meccanismi sottostanti alle interazioni ambientali, oggetto di studio dell'epigenetica. Un esempio a cui fare riferimento \u00e8 il caso dei gemelli omozigoti, i quali hanno genotipo identico: se crescono nello stesso ambiente, sottoposti agli stessi stimoli, tenderanno a invecchiare (in senso biologico) in modo simile e avranno fenotipo simile (dalle caratteristiche fisiche al comportamento). Quando invece questi vengono separati, e sottoposti a stimoli ambientali diversi, tenderanno a invecchiare in modi diversi e questa diversit\u00e0 sar\u00e0 riscontrabile nelle caratteristiche fenotipiche.\nD'altra parte organismi che mostrano uno stesso fenotipo non necessariamente presentano la stessa informazione genetica, o genotipo. Infatti la condizione di omozigosi dominante e quella di eterozigosi per un dato carattere, pur essendo il genotipo differente, si manifestano con lo stesso fenotipo.\nIn seguito alle scoperte del lavoro di Mendel, agli inizi del Novecento, la ricerca si \u00e8 orientata verso la scoperta della correlazione tra i geni e il fenotipo, cio\u00e8 di come i geni possano influenzare il fenotipo di un individuo. Da questo momento in poi si parler\u00e0 di genetica neo mendeliana. Le ricerche effettuate erano concordi nell'affermare che il fenotipo \u00e8 sotto il controllo di uno o pi\u00f9 geni su loci specifici di una o pi\u00f9 coppie di cromosomi omologhi. Un allele \"wild type\" determina il fenotipo. Ci sono numerose mutazioni che possono colpire l'allele \"wild type\", e in base al tipo di mutazione e all'allele colpito, il fenotipo potr\u00e0 variare o meno.\nLa distinzione genotipo-fenotipo fu proposta da Wilhelm Johannsen nel 1911.\nA dispetto della sua semplice definizione, il concetto di fenotipo ha alcune sottigliezze nascoste. Innanzitutto, la maggior parte delle molecole e strutture codificate dal genoma non sono apparentemente visibili in un organismo, eppure fanno parte del suo fenotipo (molecole come l'RNA e le proteine, osservabili con tecniche particolari, es. Western Blotting). I gruppi sanguigni umani ne sono un esempio. Pertanto, per estensione, il termine fenotipo deve includere caratteristiche che possono essere rese visibili attraverso qualche procedura tecnica che mostri l'espressione genica.\nInoltre, estendendo ulteriormente questo concetto, entrano a far parte del fenotipo di un organismo anche qualit\u00e0 pi\u00f9 complesse, come ad esempio il suo sviluppo o il suo comportamento.\nIn definitiva il ruolo giocato dai tre concetti cardine dell'evoluzione (genotipo-fenotipo-ambiente) pu\u00f2 essere ragionevolmente sintetizzato nella seguente affermazione:\n\"Il fenotipo \u00e8 il frutto della espressione parziale del genotipo, una parte consistente del genotipo dell'individuo (la maggior parte) non \u00e8 espressa nel vivente, pur essendo da lui posseduta, ma, ricevuta per via ancestrale, \u00e8 trasmessa alla progenie. Il fenotipo, cio\u00e8 la parte del genotipo espressa nel vivente si ritiene modulata dall'ambiente\". \nLa modulazione possibile del fenotipo costituisce la capacit\u00e0 di adattamento dell'individuo.\nIl termine fenotipo, con accezione analoga, viene estensivamente utilizzato anche per definire il fenotipo cellulare, riferibile alle condizioni e funzioni vitali di singole linee di cellule tissutali, e non a un intero organismo.\nVariazione fenotipica.\nLe variazioni fenotipiche (causate da variazioni genetiche ereditarie di base) sono un prerequisito fondamentale per l'evoluzione e per la selezione naturale. Infatti la selezione naturale incide indirettamente sulla struttura genetica di una popolazione avendo come bersaglio il fenotipo, dal momento che \u00e8 quest'ultimo a determinare l'adattamento di un individuo all'ambiente. Senza variazione fenotipica non ci sarebbe nessuna evoluzione per selezione naturale.\nL'interazione tra genotipo e fenotipo viene concettualizzata dalla seguente relazione: \nUna versione pi\u00f9 sfumata della relazione \u00e8 la seguente: \nIl genotipo \u00e8 spesso dotato di una grande flessibilit\u00e0 nel modificare l'espressione fenotipica. Alcuni organismi mostrano fenotipi molto diversi in base alle diverse condizioni ambientali in cui vivono.\nEs. la pianta \"Hieracium umbellatum\" cresce in Svezia in due habitat completamente diversi. Un habitat \u00e8 rappresentato dalle scogliere sul mare, quindi \u00e8 di tipo roccioso, e la pianta cresce cespugliosa con foglie larghe e infiorescenze estese. Il secondo habitat \u00e8 rappresentato dalle dune sabbiose, dove la pianta cresce prostrata a terra, con foglie strette e infiorescenze compatte. Queste due tipologie di terreno si alternano lungo la costa della Svezia e il luogo in cui attecchisce il seme influenzer\u00e0 il fenotipo della pianta adulta.\nUn altro classico esempio \u00e8 quello della \"Biston betularia\", una falena che ha come habitat i boschi di betulle; la \"Biston betularia\" ha un fenotipo comune (forma tipica) caratterizzato dal colore bianco sporco con variegature pi\u00f9 scure sul corpo e sulle ali. A partire dal 1848 tuttavia, cominci\u00f2 a diffondersi una variante fenotipica pi\u00f9 scura della specie stessa detta \"carbonaria\".\nSi ritiene che tale diffusione sia avvenuta in concomitanza con la rivoluzione industriale, che interess\u00f2 l'Inghilterra del XVIII secolo. In quel periodo incominciarono a essere immesse nell'atmosfera ingenti quantit\u00e0 di polveri scure derivanti dalla combustione del carbone (il principale combustibile delle macchine dell'epoca) e nelle aree industriali il notevole inquinamento aveva coperto anche i tronchi degli alberi di betulle con la nera fuliggine. Per effetto di questo mutamento ambientale, la forma melanica della \"Biston betularia\" (ossia la \"Biston betularia\" var. carbonaria) acquis\u00ec un vantaggio mimetico sulla forma chiara, in quanto quest'ultima risultava evidente sui tronchi divenuti pi\u00f9 scuri e dunque facilmente predabile dagli uccelli. Il fenotipo scuro pertanto divenne in breve tempo numericamente prevalente nelle aree industriali. Questo fenomeno, detto \"melanismo industriale\", \u00e8 stato di grande aiuto per comprendere i meccanismi della selezione naturale.\nIl fenotipo esteso.\nL'idea del fenotipo \u00e8 stata generalizzata dal biologo inglese Richard Dawkins nel saggio pubblicato nel 1982 in cui questi fa riferimento al concetto di fenotipo esteso per indicare tutti gli effetti dovuti al mondo esterno che possono influenzare i geni e la loro possibilit\u00e0 di essere replicati. Nella sua opera precedente, \"Il gene egoista\" (1976), Dawkins fa una reinterpretazione dell'evoluzione dal punto di vista dei singoli geni, che considera i soli veri \u201csoggetti\u201d su cui agirebbe la selezione naturale. In quest'ottica l'organismo vivente diviene la \"macchina da sopravvivenza\" che i geni programmano per assicurarsi la loro perpetuazione. Il ruolo dell'organismo viene svalutato a favore di quello del gene: l'organismo \u00e8 solo una realizzazione dei geni nel mondo fisico e un mezzo attraverso cui i geni competono tra loro.\nDawkins cita anche l'effetto di un organismo sul comportamento di un altro organismo (come il nutrimento dato a un cuculo da un genitore chiaramente di una specie diversa) come un esempio di fenotipo esteso. Geni molto forti di un individuo possono influenzare il comportamento di altri organismi, che non possiedono i geni in questione, in modo da indurre questi organismi a favorire la sopravvivenza dei geni forti, a loro estranei.\nDeterminazione del fenotipo.\nIl fenotipo \u00e8 l'insieme delle caratteristiche determinate dall'interazione tra fattori ambientali e genotipo; quest'ultimo termine indica, a seconda delle accezioni, la totalit\u00e0 dei geni presenti nel genoma o dei geni coinvolti nella determinazione di un singolo tratto fenotipico. La determinazione genica del fenotipo avviene attraverso la presenza di uno dei diversi possibili alleli che l'individuo porta per un determinato gene, oppure, pi\u00f9 comunemente per una serie di geni.\nTuttavia il fenotipo \u00e8 determinato soltanto in parte dal genotipo, e i fattori ambientali possono avere una maggiore o minore influenza a seconda dei casi. Il contributo dell'ambiente dunque \u00e8 piuttosto variabile: spesso infatti, pur avendo un genotipo noto, se non si conoscono le condizioni ambientali, la variabilit\u00e0 \u00e8 tale da rendere imprevedibile come si manifester\u00e0 il fenotipo.\nPer fenotipo recessivo s'intende la manifestazione del genotipo costituito da alleli recessivi.\nPer fenotipo dominante s'intende la manifestazione del genotipo costituito da alleli dominanti, o del genotipo eterozigote, cio\u00e8 costituito da un allele dominante e uno recessivo.\nFenotipo e genetica classica.\nIl fenotipo \u00e8 di solito molto pi\u00f9 facilmente determinabile del genotipo: si pensi alla facilit\u00e0 nel determinare il colore degli occhi di un individuo rispetto alla complessit\u00e0 del sequenziamento dei geni che ne sono responsabili. \u00c8 per questo motivo che la genetica classica usa il fenotipo per dedurre la funzione di un gene, confermando i risultati tramite incroci mirati tra gli individui studiati. Con questo metodo i primi genetisti, tra cui Gregor Mendel, furono in grado di determinare i meccanismi di ereditariet\u00e0 dei tratti somatici senza conoscenze di biologia molecolare.\nMendel, dall'esame di coppie di caratteri ritenne che ogni fattore (gene) potesse esistere in forme alternative (alleli), ognuna delle quali doveva determinare uno dei caratteri; in merito a ci\u00f2 \u00e8 possibile parlare di \"fenotipo recessivo\" intendendo la manifestazione del genotipo costituito da alleli recessivi, cio\u00e8 mascherati dagli alleli che determinano il \"fenotipo dominante\", che quindi viene espresso. Con fenotipo dominante invece, si fa riferimento alla manifestazione del genotipo costituito da alleli dominanti, o alleli che caratterizzano il genotipo eterozigote, costituito da un allele dominante e da uno recessivo."}
{"id": "122366", "revid": "1318658", "url": "https://it.wikipedia.org/wiki?curid=122366", "title": "'Abb\u0101s ibn al-Ahnaf", "text": "La sua lirica amorosa idealizza l'amore con un tono molto simile a quello cortese della tradizione occidentale legata ai trovatori. \u02bfAbb\u0101s ibn al-A\u1e25naf deve il suo successo al califfo abbaside H\u0101r\u016bn al-Rash\u012bd, il quale lo pose sotto la sua ala protettrice facendone uno dei maggiori artisti presenti alla sua corte, tanto che secondo alcuni fu al seguito del sovrano durante le campagne militari in Armenia e nel Khur\u0101s\u0101n."}
{"id": "122370", "revid": "6066", "url": "https://it.wikipedia.org/wiki?curid=122370", "title": "Ab\u016b Fir\u0101s al-Hamd\u0101n", "text": ""}
{"id": "122372", "revid": "1605525", "url": "https://it.wikipedia.org/wiki?curid=122372", "title": "I figli del capitano Grant", "text": "I figli del capitano Grant (in francese \"Les Enfants du capitaine Grant: voyage autour du monde\") \u00e8 un romanzo di avventura pubblicato nel 1867 dallo scrittore francese Jules Verne e costituisce il primo capitolo di una trilogia che prosegue con \"Ventimila leghe sotto i mari\" e si conclude con \"L'isola misteriosa\". \u00c8 diviso in tre parti: la prima ambientata in Patagonia, la seconda e la terza in Australia e nell'Oceano Pacifico.\nIl romanzo fu pubblicato dapprima a puntate sulla rivista letteraria francese \"Magasin d'\u00c9ducation et de R\u00e9cr\u00e9ation\" dal 20 dicembre 1865 al 5 dicembre 1867; il 23 giugno 1868 fu pubblicato in un volume triplo dall'editore Hetzel.\nTrama.\nNel luglio 1864, durante una gita di Lord e Lady Glenarvan a bordo del loro yacht \"Duncan\", viene catturato al largo di Glasgow uno squalo nel cui stomaco \u00e8 rinvenuta una bottiglia con all'interno alcuni fogli scritti. Dall'esame delle poche parole leggibili si comprende che la bottiglia era utilizzata dal capitano scozzese Grant, comandante della nave \"Britannia\", per veicolare una richiesta di aiuto dopo il naufragio della nave. Nel messaggio \u00e8 indicata la latitudine (37\u00b0 11') del luogo in cui \u00e8 naufragato il \"Britannia\", ma l'indicazione della longitudine \u00e8 stata cancellata dall'acqua di mare penetrata nella bottiglia.\nLord Glenarvan decide di partire alla ricerca del capitano Grant col suo yacht \"Duncan\", guidato dal giovane comandante John Mangles. Fanno parte della spedizione lady Helena Glenarvan, il maggiore Mac Nabbs e i due figli del capitano Grant: la sedicenne Mary e il dodicenne Robert. Si unir\u00e0 a costoro il cartografo francese Jacques Paganel, imbarcatosi distrattamente sul \"Duncan\" anzich\u00e9 su una nave diretta in India. Si fa rotta dapprima per il Sud America (la Patagonia, l'isola Tristan da Cunha, l'isola Amsterdam) e successivamente per l'Australia e per le isole dell'Oceano Pacifico. L'Australia \u00e8 descritta nel romanzo come una terra vergine e aspra, come appariva ancora agli europei a met\u00e0 del XIX secolo.\nIn Australia trovano il precedente quartiermastro del \"Britannia\", Ayrton, che si offre di condurli al sito del naufragio. Sfortunatamente Ayrton, il cui vero nome \u00e8 Ben Joyce, \u00e8 un traditore che non era presente durante il naufragio del \"Britannia\", ma che era stato abbandonato in Australia in seguito ad un tentativo di ammutinamento allo scopo di trasformare il \"Britannia\" in una nave pirata. Ayrton tenta di impossessarsi anche del \"Duncan\", ma per sua sfortuna anche questo tentativo fallisce.\nAyrton, fatto prigioniero, si offre di scambiare quello che sa del capitano Grant in cambio dell'essere abbandonato su un'isola deserta, invece di essere consegnato alle autorit\u00e0 inglesi. Il \"Duncan\" fa rotta per l'Isola Tabor, che per pura fortuna si rivela essere il riparo del capitano Grant. Qui Ayrton viene abbandonato perch\u00e9 riguadagni la sua umanit\u00e0 nella solitudine; ritroveremo Ayrton nel terzo ed ultimo capitolo della trilogia verniana, \"L'isola misteriosa\"."}
{"id": "122375", "revid": "838137", "url": "https://it.wikipedia.org/wiki?curid=122375", "title": "Ernst Hoppenberg", "text": "Nel 1988 fu inserito nella International Swimming Hall of Fame, la \"Hall of Fame\" internazionale del nuoto.\nIl dorso fu aggiunto al programma olimpico nel 1900, alle Olimpiadi di Parigi del 1900. Il 12 agosto 1900 vinse la gara dei 200 metri con un tempo di 2' 47\", che rimase record olimpico fino al 1964; le gare di nuoto si disputarono nella Senna.\nFinita la gara, fu salvato \"in extremis\" dalle acque del fiume che stavano per inghiottirlo mentre lui, da parte sua, stava per inghiottire la dentiera.\nOltre alla vittoria individuale, vinse anche la gara dei 200\u00a0m a squadre come componente della staffetta tedesca insieme a Max Hainle, Max Sch\u00f6ne, Julius Frey e Herbert von Petersdorff. In quella gara Hoppenberg nuot\u00f2 a stile libero."}
{"id": "122377", "revid": "36426", "url": "https://it.wikipedia.org/wiki?curid=122377", "title": "Passione di Cristo", "text": ""}
{"id": "122380", "revid": "729019", "url": "https://it.wikipedia.org/wiki?curid=122380", "title": "Bryan Redpath", "text": "Ha indossato la maglia della Nazionale scozzese per la prima volta il 20 novembre 1993 contro la Nuova Zelanda (51-15 per i neozelandesi).\nUltima presenza con la nazionale l'8 novembre 2003 contro l'Australia (33-16 per gli australiani).\nNel 1999 ha vinto con la Scozia il torneo Cinque Nazioni."}
{"id": "122381", "revid": "2225", "url": "https://it.wikipedia.org/wiki?curid=122381", "title": "\u2018Abb\u0101s ibn al-Ahnaf", "text": ""}
{"id": "122382", "revid": "287204", "url": "https://it.wikipedia.org/wiki?curid=122382", "title": "Richard Owen", "text": "Ricordato per i suoi contributi allo studio di animali fossili, in particolare i dinosauri, fu il primo a riconoscerli come diversi dai rettili odierni, classificandoli nel 1842 in un gruppo chiamato Dinosauria e coniando per loro il termine \"Dinosauro\" (lett. \"lucertola terribile\" ma da intendersi come \"terribilmente grande\"). \nOwen \u00e8 anche noto per la sua forte opposizione al punto di vista di Charles Darwin.\nBiografia.\nFrequent\u00f2 il corso di anatomia alla Barclay School di Edimburgo, dove si laure\u00f2 in Biologia con una tesi in Anatomia comparata, non essendo interessato alla Medicina.\nDivenne in seguito assistente nel lavoro di catalogazione della Hunterian Collection, una collezione di 13.000 reperti anatomici umani ed animali, che era stata acquistata dalla casa reale inglese dopo la morte del proprietario, il famoso chirurgo John Hunter.\nPartecip\u00f2 ai dibattiti che seguirono alla pubblicazione del trattato sull\"Origine delle specie\" di Darwin, entrando spesso in polemica con lo stesso Darwin, non tanto per il contenuto scientifico del trattato, ma piuttosto per motivi di rivalit\u00e0 personale. Il rapporto con Charles Darwin, si trasform\u00f2 nel tempo da un'iniziale amicizia a un forte dissidio in materia di teorie evolutive e una personale inimicizia, che lo stesso Darwin attribuiva soprattutto a gelosia per il successo che stava ottenendo la sua principale pubblicazione (ved. Jay Gould).\nGli si attribuisce la paternit\u00e0 del termine dinosauro (lucertola terribile), Thomas Henry Huxley coni\u00f2 il termine \"ornitoscellide\" per chiamare questi rettili, il nome faceva riferimento alla parentela filogenetica con gli uccelli. Owen, sostenitore del creazionismo, scart\u00f2 questo termine con disprezzo.\nDefin\u00ec il significato moderno, in biologia, dei termini analogia e omologia, dividendo quest'ultima nei tipi \"generale\", \"speciale\" e \"seriale\". \u00c8 considerato, in biologia, un \"formalista\" o \"strutturalista\" e riteneva che tutte le parti dello scheletro dei vertebrati derivassero da una vertebra ideale o archetipa. Nel 1856 fu nominato sovrintendente delle collezioni di storia naturale del British Museum.\nCambi\u00f2 la nozione di museo, fino ad allora infatti i musei erano essenzialmente raccolte destinate esclusivamente a studiosi e ricercatori, egli introdusse la possibilit\u00e0 di accesso al pubblico proponendo anche l'apposizione di etichette informative su ogni reperto. Il primo museo ad adottare questo cambiamento fu il Natural History Museum di Londra.\nOwen si spegne nel 1892 e viene sepolto presso il cimitero parrocchiale di Sant'Andrea, a Londra.\nControversie.\nDurante la sua carriera Owen \u00e8 stato spesso accusato di non riuscire a dare credito al lavoro degli altri suoi colleghi, tentando persino di appropriarsi delle loro scoperte per pubblicarle sotto suo nome. Queste controversie saranno una grossa macchia nella carriera di Owen, portandolo anche ad avere problemi con i suoi contemporanei e minando la sua credibilit\u00e0.\nAvversione verso le teorie di Charles Darwin.\nOwen fu molto critico nei confronti de \"L'origine delle specie\", offeso perch\u00e9 Darwin non aveva dato spazio alle teorie evoluzionistiche di Owen durante la stesura dell'opera, preferendo confrontarsi con la teoria non scientifica della Bibbia.\nDarwin descrisse Owen come \"dispettoso, estremamente maligno ed intelligente\". \nInoltre dichiar\u00f2 che: \n\"i londinesi dicono che \u00e8 pazzo di invidia perch\u00e9 il mio libro \u00e8 molto discusso\" ed \"\u00c8 doloroso essere odiati con l'intensit\u00e0 con cui Owen mi odia\".\nL'odio per Mantell.\nDa sempre invidioso del collega Gideon Mantell, Owen tent\u00f2 di accreditare a s\u00e9 stesso e Georges Cuvier la scoperta dell'Iguanodon, escludendo completamente Mantell. Questo cost\u00f2 molto caro ad Owen, che fu scoperto e licenziato dal Consiglio Zoologico della Royal Society per plagio. Ma ci\u00f2 non fece che accrescere l'odio di Owen per il collega. \nRichard tent\u00f2 in tutti i modi di ostacolare le ricerche di Mantell, non perdendo occasione per sminuirlo, e quando Gideon mor\u00ec decise di acquistare la sua collezione di fossili per poi smembrarla, donando i pezzi a musei o rivendendoli.\nNon ancora soddisfatto, Owen fece anche redigere il necrologio di Mantell in modo da dipingerlo come uno scienziato mediocre che non aveva conseguito alcun traguardo significativo in vita e infine, come ultima umiliazione, fece sezionare una parte della spina dorsale di Mantell, deformata da un incidente in carrozza, e la espose al Royal college of surgeons, dove rimase fino al 1969, quando venne distrutta per far spazio a nuovi reperti.\nEvoluzione umana.\nOwen non accett\u00f2 mai che ci fosse un antenato comune fra l'uomo e gli altri primati, sostenendo il Fissismo Teologia e arrivando a compiere errori madornali pur di rimanere fermo nella sua posizione. Per esempio, classific\u00f2 l'Homo sapiens in una sottoclasse separata dell'ordine Mammalia, andando contro tutti gli altri ricercatori che invece concordavano con le intuizioni di Thomas Henry Huxley, sostenitore della teoria evoluzionistica darwiniana e autore de \"Il posto dell'uomo nella natura\" (1863), saggio che descrive la Filogenesi umana e porta prove della relazione fra uomo e scimmia. \nHuxley infine sconfigger\u00e0 Owen nel dibattito, portando alla luce i suoi errori e screditandolo di fronte alla comunit\u00e0 scientifica."}
{"id": "122383", "revid": "729019", "url": "https://it.wikipedia.org/wiki?curid=122383", "title": "Louis Koen", "text": "Biografia.\nEsord\u00ec in Super Rugby nel 1998 nelle file degli Stormers, e negli \"Springbok\" a Melbourne nel 2000 contro l'.\nPrese parte alla disputandovi due incontri, gli ultimi della sua carriera internazionale, e dopo la competizione si trasfer\u00ec in Francia al Narbona.\nTornato in patria, fu ingaggiato dai Boland Cavaliers in Currie Cup dei quali, terminato di giocare nel 2008, divenne allenatore in seconda; eccezionalmente, nel 2010, fu schierato in campo in un'ulteriore occasione, per sopperire alla mancanza di mediani d'apertura titolari."}
{"id": "122384", "revid": "726373", "url": "https://it.wikipedia.org/wiki?curid=122384", "title": "Arsinoe IV", "text": "Biografia.\nAlla morte del padre, Tolomeo XIII e Cleopatra divennero correggenti d'Egitto, ma Tolomeo detronizz\u00f2 la sorella maggiore e la costrinse ad abbandonare Alessandria d'Egitto.\nQuando Giulio Cesare arriv\u00f2 ad Alessandria nel 48 a.C. e si schier\u00f2 dalla parte di Cleopatra, Arsinoe scapp\u00f2 dalla capitale, si rifugi\u00f2 presso l'esercito, sotto il comando di Ganimede, e fu acclamata regina. Decise poi di allearsi con il fratello contro i romani, ma il loro esercito fu sconfitto nella guerra alessandrina (battaglia del Nilo) ed all'inizio del 47 a.C. fu catturata e condotta a Roma per il trionfo di Cesare del 46 a.C.\nRisparmiata da Cesare per la giovane et\u00e0, venne liberata ed esiliata nell'Artemision di Efeso, dove nel 41 a.C. fu fatta assassinare da Marco Antonio su istigazione della sorella Cleopatra.\nTomba ad Efeso.\nNegli anni novanta la studiosa Hilke Th\u00fcr dell'Austrian Academy of Sciences propose di attribuire il mausoleo ottagonale posto alla fine della \"via dei Cureti\", nel centro di Efeso, ad Arsinoe, dopo che in un saggio del 1926 era stato rinvenuto al suo interno uno scheletro di ragazza di poco meno di 20 anni. Th\u00fcr proponeva di attribuire il destinatario del monumento per vari decenni rimasto adespota alla regina della dinastia lagide Arsinoe IV, uccisa all'et\u00e0 di 27 anni ca. nel suo esilio di Efeso per istigazione di Cleopatra. L'identificazione, ottenuta sulla base di uno studio stilistico, si sposava apparentemente con la datazione offerta dal carbonio-14, che collocava il corpo tra il 200 e il 20 a.C.\nI critici sostenevano che se lo scheletro apparteneva a una giovane ragazza di 15-20 anni, difficilmente Arsinoe avrebbe potuto guidare la rivolta contro Cesare nel 48 a.C., avendo avuto ella tra gli 8 e i 14 anni, troppo piccola per poter guidare tale ribellione. Il suo atteggiamento politico in quell'occasione avrebbe supposto un'et\u00e0 certamente maggiore. In ragione del ruolo da lei assunto ai tempi della ribellione anti romana e della generale convinzione che fosse di un'et\u00e0 maggiore a quei tempi, si \u00e8 presunta una data di nascita (che non \u00e8 conosciuta tramite le fonti) collocabile tra il 62 e il 68 a.C. Esiste ad ogni modo la possibilit\u00e0 che Arsinoe possa essere stata pi\u00f9 giovane di quanto si presume ai tempi della venuta di Cesare, e che il suo apporto alla guerra possa anche non essere stato cos\u00ec rilevante.\nIl teschio del corpo rinvenuto ad Efeso risulta essere stato disperso durante la seconda guerra mondiale e non pi\u00f9 rinvenuto. Ci rimangono tuttavia delle misurazioni e delle foto del cranio, dalle quali si \u00e8 evinto che la persona alla quale apparteneva manifestava elementi tanto caucasici quanto negroidi (presentava naso leptorrino ma leggermente camuso, mentre il cranio era dolicocefalo). Alcuni studiosi hanno per\u00f2 opposto a questa analisi la non rilevanza delle misure craniche a riprova dell'identificazione razziale. Gli \"afrocentristi\" (sostenitori del carattere negride di Arsinoe) sostengono la loro posizione a dispetto di alcuni elementi:\nSe l'identificazione fosse confermata, si tratterebbe del primo membro della dinastia tolemaica di cui ci sia giunto il corpo. La tesi della Th\u00fcr non ha trovato consenso unanime tra gli studiosi ma \u00e8 da ritenersi la pi\u00f9 convincente finora proposta."}
{"id": "122386", "revid": "11694", "url": "https://it.wikipedia.org/wiki?curid=122386", "title": "Camec\u00e8raso", "text": ""}
{"id": "122388", "revid": "106908", "url": "https://it.wikipedia.org/wiki?curid=122388", "title": "Joel Schumacher", "text": "Biografia.\nSchumacher nacque a New York il 29 agosto 1939 da padre statunitense di religione battista, Francis Schumacher, e da madre ebrea svedese, Marion Kantor. Complet\u00f2 i suoi studi alla Parsons School of Design. Fu assunto alla Revlon come designer d'abbigliamento e di confezioni per poi fare da costumista per alcune produzioni televisive e in due film di Woody Allen: \"Il dormiglione\" (1973) e \"Interiors\" (1978). Scrisse la sceneggiatura per il film a basso costo \"Car Wash - Stazione di servizio\" (1976) e collabor\u00f2 ad altri film, che per\u00f2 ebbero scarsa notoriet\u00e0 di pubblico come \"The Wiz\" (1978).\nIl suo debutto cinematografico avvenne con \"The Incredible Shrinking Woman\" (1981) con Lily Tomlin, al quale segu\u00ec una serie di film di successo. Schumacher fu il sostituto di Tim Burton nella regia di due film ispirati al personaggio di Batman (Burton aveva diretto i primi due): \"Batman Forever\" (1995) e \"Batman &amp; Robin\" (1997). Quest'ultimo ebbe una pessima accoglienza da parte dei critici e dai fan di Batman. Schumacher a seguito di questo fu costretto a ridimensionare i propri progetti e la Warner Bros. si trov\u00f2 obbligata a fermare la produzione di altre pellicole legate al tema del supereroe di Gotham City.\nDiresse due adattamenti cinematografici di altrettanti successi di John Grisham: \"Il cliente\" (1994) e \"Il momento di uccidere\" (1996). Nel 2004 realizz\u00f2 \"Il fantasma dell'Opera\", tratto dal musical di Andrew Lloyd Webber, a cui fecero seguito \"Number 23\" (2007), \"Blood Creek \"(2009) e \"Twelve\" (2010). Nel 2011 diresse Nicolas Cage e Nicole Kidman nel thriller \"Trespass\", apprezzato al Toronto International Film Festival.\nVita privata.\nDichiaratamente omosessuale, Schumacher venne tuttavia criticato da Vito Russo nel suo libro \"Lo schermo velato\" per avere contribuito all'immagine negativa delle persone gay data da Hollywood. Politicamente fu sostenitore del Partito Democratico.\nSchumacher \u00e8 morto il 22 giugno 2020, all'et\u00e0 di 80 anni, dopo una battaglia contro un cancro durata un anno."}
{"id": "122389", "revid": "11694", "url": "https://it.wikipedia.org/wiki?curid=122389", "title": "Camen\u00e8rio", "text": ""}
{"id": "122391", "revid": "1452073", "url": "https://it.wikipedia.org/wiki?curid=122391", "title": "Arsinoe", "text": ""}
{"id": "122392", "revid": "125475351", "url": "https://it.wikipedia.org/wiki?curid=122392", "title": "Ireneo di Lione", "text": "Biografia.\nNato a Smirne in Asia Minore, cresciuto in una famiglia gi\u00e0 cristiana, ricevette alla scuola di Policarpo, vescovo di Smirne (tradizionalmente ritenuto discepolo dell'apostolo Giovanni), di Papia, di Melitone di Sardi e di altri, una buona formazione religiosa, filosofica e teologica. Fu vescovo della citt\u00e0 di \"Lugdunum\" (antico nome di Lione) dal 177, in seguito alla morte, per martirio sotto Marco Aurelio, del primo vescovo della citt\u00e0 san Potino, insieme ad altri 47 martiri. Fu anche inviato a Roma presso papa Eleuterio per dirimere questioni di ordine dottrinale. Alcuni ritennero che uno dei suoi discepoli pi\u00f9 noti sia stato Ippolito di Roma.\nSecondo la tradizione della Chiesa fu martire a sua volta, anche se scarse sono le notizie storiche sulla sua vita e morte. Venne sepolto nella chiesa di San Giovanni a Lione, che pi\u00f9 tardi venne chiamata di Sant'Ireneo. La sua tomba e i suoi resti vennero distrutti nel 1562 dagli ugonotti durante le guerre di religione francesi.\nOpere.\nIl suo pensiero e le sue opere furono direttamente influenzati da Policarpo di Smirne, che fu a suo tempo discepolo diretto di san Giovanni Evangelista. Essi sono una testimonianza della tradizione apostolica, a quei tempi impegnata contro il proliferare di varie eresie, in particolare lo gnosticismo, di cui Ireneo fu un forte oppositore. Delle sue opere, soltanto due ci sono pervenute per intero:\nPensiero.\nIreneo fu il primo teologo cristiano a tentare di elaborare una sintesi globale del cristianesimo, all'interno di un periodo storico marcato da due eventi culturali di grande spessore:\nIreneo con la sua opera combatt\u00e9 lo gnosticismo, mentre nei confronti del neoplatonismo si apr\u00ec a un dialogo e fu disposto ad accogliere alcuni principi generali di questa filosofia.\nFu il primo teologo cristiano ad utilizzare il principio della successione apostolica, per confutare i suoi oppositori.\nProprio nell'\"Adversus haereses\" Ireneo scrive:\nIreneo indica pertanto la rete della successione apostolica come garanzia del perseverare nella parola del Signore e si concentra poi su quella Chiesa \u201csomma ed antichissima ed a tutti nota\u201d che \u00e8 stata \u201cfondata e costituita in Roma dai gloriosissimi Apostoli Pietro e Paolo\u201d, dando rilievo alla Tradizione della fede, che in essa giunge fino ad oggi dagli Apostoli mediante le successioni dei vescovi. Ed \u00e8 proprio la Tradizione apostolica il punto imprescindibile per Ireneo: sono i vescovi, in comunione con il vescovo di Roma, eredi, continuatori e custodi della Tradizione che \u00e8 \"pubblica\", \"unica\", \"pneumatica\", cio\u00e8 guidata dallo Spirito Santo. L'unit\u00e0 della storia della salvezza aiuta a comprendere anche l'unit\u00e0 dell'uomo: \"Infatti la gloria di Dio \u00e8 l'uomo vivente e la vita dell'uomo \u00e8 la manifestazione di Dio\" (\"Contro le eresie\", IV, 20,7). In tal modo, per Ireneo e per la Chiesa universale, la successione episcopale della Chiesa di Roma diviene il segno, il criterio e la garanzia della trasmissione ininterrotta della fede apostolica:\nLa successione apostolica - verificata sulla base della comunione con quella della Chiesa di Roma - \u00e8 dunque il criterio della permanenza delle singole Chiese nella Tradizione della comune fede apostolica, che attraverso questo canale \u00e8 potuta giungere fino a noi dalle origini:\nIreneo e i Codici di Nag Hammadi.\nIreneo fornisce la prova storica dell'effettiva antichit\u00e0 di alcuni vangeli apocrifi, in particolare del \"Vangelo di Tommaso\". Infatti fino al 1945, anno della scoperta dei codici di Nag Hammadi, l'unico riferimento all'esistenza di questo e di altri testi apocrifi erano le citazioni di Ireneo nelle sue polemiche contro i valentiniani.\nCulto.\nLa Chiesa cattolica e la Chiesa ortodossa lo venerano come santo e lo considerano uno dei padri della Chiesa.\nIl Martirologio Romano lo ricorda al 28 giugno. Il 21 gennaio 2022 papa Francesco lo ha proclamato dottore della Chiesa con il titolo di \"doctor unitatis\"."}
{"id": "122393", "revid": "599013", "url": "https://it.wikipedia.org/wiki?curid=122393", "title": "Vst", "text": ""}
{"id": "122394", "revid": "37401", "url": "https://it.wikipedia.org/wiki?curid=122394", "title": "Fotosafari", "text": ""}
{"id": "122396", "revid": "729019", "url": "https://it.wikipedia.org/wiki?curid=122396", "title": "Universo espanso (Guerre stellari)", "text": "L'Universo espanso di \"Guerre stellari\" (in inglese \"Expanded Universe\", spesso abbreviato in EU) \u00e8 l'insieme delle opere del franchise di \"Guerre stellari\" pubblicate dal 1976 al 25 aprile 2014 al di fuori della serie principale dei sei film, della serie animata ' e del . Esso include fumetti, romanzi, videogiochi, giocattoli e altro realizzati da diversi autori, espandendo e continuando la storia trattata nei film in un intervallo di tempo che va da 36.000 anni prima de ' fino a 134 anni dopo \"Il ritorno dello Jedi\".\nPur con alcune contraddizioni al suo interno, l'Universo espanso \u00e8 stato considerato canonico dalla Lucasfilm, a patto che non contraddicesse quanto affermato nei film; tanto che lo stesso George Lucas utilizz\u00f2 alcuni dei nomi e personaggi introdotti negli adattamenti all'interno della saga cinematografica.\nIl 25 aprile 2014, dopo l'acquisizione di \"Guerre stellari\" da parte della Disney, venne annunciato che l'Universo espanso non avrebbe avuto ulteriori aggiunte e tutto il materiale precedentemente pubblicato che vi afferiva sarebbe stato commercializzato sotto un nuovo marchio, Star Wars Legends, escludendolo dalla \"continuity\" della saga.\nStoria editoriale.\nGli inizi.\nNel periodo in cui la trilogia originale veniva girata e distribuita nei cinema, vennero prodotti diversi romanzi, serie di fumetti, strisce e linee di giocattoli, che erano quasi sempre incentrati intorno ai personaggi principali dei film. \"La gemma di Kaiburr\", romanzo scritto da Alan Dean Foster e pubblicato nel 1978, nato da un soggetto inizialmente pensato come base per la trama di un possibile seguito a basso costo di \"Una nuova speranza\", nel caso questo non avesse avuto successo al botteghino, \u00e8 uno tra i primi esempi di questi prodotti derivati. La situazione and\u00f2 avanti cos\u00ec per un decennio, con scarsa coordinazione tra gli autori, inizialmente anche a causa della mancata conoscenza da parte degli sceneggiatori di quella che sarebbe stata la trama dei successivi film della prima trilogia.\nPi\u00f9 di 100 albi a fumetti vennero pubblicati dalla Marvel Comics nella collana \"Marvel Star Wars\", tra il luglio del 1977 e quello del 1987, con storie per la maggior parte originali. Nei primi anni '80 vennero trasmessi dalla National Public Radio i radiodrammi di episodio IV e V (la drammatizzazione di episodio VI verr\u00e0 realizzata, per la distribuzione su CD audio, dalla HighBridge Audio solo nel 1995), che per\u00f2 non erano mere trasposizioni dei dialoghi e delle sceneggiature del film, ma contenevano molte scene aggiuntive. La Del Rey Books diede alle stampe, oltre agli adattamenti dei film e al succitato \"La gemma di Kaiburr\", anche due trilogie di romanzi, dedicate rispettivamente ai personaggi di Ian Solo (1979-1980) e Lando Calrissian (1983). Dopo l'uscita de \"Il ritorno dello Jedi\" (1983) videro la luce i due film spin-off della saga \"L'avventura degli Ewoks\" (1984) e \"Il ritorno degli Ewoks\" (1985) e le serie televisive animate, trasmesse tra il 1985 ed il 1986, \"Ewoks\" e \"Droids Adventures\", quest'ultima con protagonisti R2-D2 e C-3PO, tutti e quattro prodotti destinati tuttavia ad un pubblico pi\u00f9 giovane rispetto a quello della trilogia cinematografica. La Kenner Products ide\u00f2 e mise in commercio \"action figure\" della saga fino al 1986, anno in cui cess\u00f2 la distribuzione sul mercato dei prodotti gi\u00e0 realizzati per le linee precedenti a causa del calo delle vendite degli stessi. La stessa Kenner, prima di cessare la distribuzione dei prodotti, si era vista rifiutare dalla Lucasfilm la linea di giocattoli \"The Epic Continues\", che, con lo scopo di mantenere vivo l'interesse del pubblico, avrebbe dovuto portare avanti la storia dopo il terzo film, presentando un nuovo avversario, il genetista Atha Prime, legato alle guerre dei cloni, e mostrando un redivivo Grand Moff Tarkin.\nIl punto di svolta e l'apice.\nNel 1987 non era previsto nessun nuovo film della saga che potesse espandere ulteriormente la storia e ravvivare l'attenzione del pubblico e, con la conclusione delle serie animate e delle linee di giocattoli, tutto sembrava indicare che lo sfruttamento del franchising stesse avviandosi ad una sua naturale conclusione. In quell'anno l'editore specializzato in wargame e giochi di ruolo West End Games propose alla Lucasfilm la produzione di \"Guerre stellari - Il gioco di ruolo\", riuscendo ad acquisire la licenza per soli 100.000 dollari. Al contrario della visione pessimistica di alcuni dei primi licenziatari di prodotti derivati, che avevano rinunciato al rinnovo, Lucas e i membri della Lucasfilm ritenevano che il franchise fosse tutt'altro che finito, ma, non essendo l'uscita di un nuovo film prevista a breve termine, pensavano che nel frattempo un gioco di ruolo avrebbe potuto continuare a mantenere viva l'attenzione del pubblico giovane e degli appassionati verso \"Guerre stellari\". Una volta acquisita la licenza il problema iniziale che la casa produttrice di giochi si trov\u00f2 davanti era costituito dalla carenza di materiale che descrivesse e approfondisse l'universo narrativo della saga, ovvero tutto ci\u00f2 che andava oltre la trilogia e i pochi prodotti correlati gi\u00e0 pubblicati utilizzabili senza contraddire quanto narrato in precedenza. La Lucasfilm forn\u00ec quindi alla West End Games tutto il materiale di archivio che era stato prodotto per i film e, con questa summa di informazioni, l'editore inizi\u00f2 a dare forma alla galassia, decidendo \u2014 previa autorizzazione della Lucasfilm stessa \u2014 anche nomi di pianeti, razze aliene e informazioni aggiuntive, come il background dei personaggi, dove queste erano assenti o carenti nel materiale ufficiale realizzato fino ad allora.\nAgli inizi degli anni novanta vennero messe in produzione due opere che affrontarono per la prima volta la questione degli eventi successivi a \"Il ritorno dello Jedi\", un'epoca ancora inesplorata nel materiale originale: nel giugno 1991 \"L'erede dell'Impero\", prima parte della \"trilogia di Thrawn\" di Timothy Zahn, edita dalla Bantam Books, e nel dicembre dello stesso anno la miniserie a fumetti \"\", scritta da Tom Veitch, illustrata da Cam Kennedy e pubblicata dalla Dark Horse Comics, la nuova licenziataria che aveva sostituito la Marvel per quello che riguardava i diritti sui fumetti. I manuali di gioco pubblicati della West End Games vennero consegnati agli autori di questi primi seguiti, per essere usati come materiale di riferimento su cui basarsi per le loro opere, divenendo di fatto il primo canone dell'Universo espanso; a sua volta la West End Games produsse manuali ispirati a queste nuove opere, approfondendo ci\u00f2 che era stato mostrato nei nuovi libri e fumetti, e pubblic\u00f2 racconti brevi, opera degli stessi autori dei romanzi, sulla sua rivista \"Star Wars Adventure Journal\". Il tentativo di ricostruzione della Nuova Repubblica e dell'Ordine Jedi sotto la rinnovata minaccia dell'Impero Galattico e dei Sith, cos\u00ec come il futuro dei personaggi principali Luke, Ian e Leila, ottennero un eccezionale riscontro critico e di pubblico e influenzarono tutti gli autori successivi che si cimentarono nella composizione di storie ambientate nello stesso arco temporale.\nA completare l'opera di definizione dell'universo narrativo, a partire dal 1995, la Del Rey Books affianc\u00f2 ai romanzi alcune pubblicazioni (come la collana \"Essential Guides\" o le diverse edizioni della \"Star Wars Encyclopedia\") che, riprendendo e rielaborando parte del materiale grafico e testuale proveniente dai romanzi, dal gioco di ruolo e dai fumetti, descrivevano in maniera approfondita gli elementi dell'universo narrativo divisi per tematiche (personaggi, droidi, veicoli, ecc...), sia da una prospettiva interna che (in misura minore) esterna alla narrazione, proseguendone la pubblicazione con ripetuti aggiornamenti fino al 2012.\nCon il periodo della tarda Repubblica Galattica e delle guerre dei cloni dichiarato interdetto da George Lucas in attesa dell'eventuale realizzazione di possibili prequel cinematografici, gli autori dell'Universo espanso esplorarono le epoche pi\u00f9 remote della galassia, come il periodo compreso tra il 5000 e il 4000 BBY, narrato nella serie di fumetti \"Le cronache dei Jedi\" (1993-1998). Altri due romanzi di Timothy Zahn, \"Spettro del passato\" (1997) e \"Visione del futuro\" (1998), conclusero invece il conflitto tra gli ultimi scampoli dell'Impero e la Nuova Repubblica. Con la serie di romanzi \"The New Jedi Order\" (1999-2003), vennero introdotti per la prima volta dei nuovi avversari non umani, la razza aliena degli yuuzhan vong intenta a invadere la galassia. L'effettiva realizzazione di una nuova trilogia cinematografica che fungesse da prequel, iniziata nel 1999 e conclusa nel 2005, liber\u00f2 infine anche quest'ultimo periodo della storia della galassia alla fantasia degli autori dell'Universo espanso. Essi poterono dunque collegare le nuove linee narrative al materiale gi\u00e0 esistente, senza il rischio di contraddire la storia canonica.\nL'Universo espanso e il canone di \"Guerre stellari\".\nNel 1996 la Lucasfilm diede vita al primo di una serie di progetti multimediali, dal titolo \"L'ombra dell'Impero\", che narrava gli eventi avvenuti tra l\"'L'Impero colpisce ancora\" e \"Il ritorno dello Jedi\", e prevedeva un romanzo, due fumetti, un videogioco, una nuova linea di giocattoli prodotta dalla Kenner e l'abituale manuale per il gioco di ruolo. L'anno successivo venne proiettata nei cinema l'edizione speciale della trilogia originale, che fece da apripista per la nuova trilogia, distribuita a partire dal 1999.\nTutto questo nuovo materiale, oltre a rinnovare l'interesse del pubblico per il marchio, port\u00f2 anche problemi di coerenza e, in alcuni casi, si resero necessarie delle \"retcon\". Se da un lato i nuovi film avevano portato sullo schermo diversi elementi presi dall'Universo espanso (come il nome del pianeta capitale Coruscant o il codice Jedi), dall'altro contraddicevano apertamente alcune situazioni presenti nelle altre pubblicazioni (come la possibilit\u00e0 per i Jedi di sposarsi), mentre in altri casi ancora introducevano nuove interpretazioni di materiale gi\u00e0 presente (ad esempio il personaggio dello zio Owen Lars, presentato come fratello di Obi-Wan Kenobi nei primissimi prodotti legati alla saga, per poi divenire il semplice tutore a cui veniva affidato, senza un esplicito motivo, Luke Skywalker, e definito infine in \"L'attacco dei cloni\" come il fratellastro di Anakin Skywalker e quindi il reale zio, seppur non di sangue, di Luke). Proprio per evitare queste situazioni, che con il gran numero di prodotti di cui era previsto l'arrivo sul mercato si sarebbero fatte sempre pi\u00f9 frequenti, venne introdotto l'Holocron continuity database, una banca dati a uso degli autori che aveva lo scopo di raccogliere tutto il materiale prodotto sulla saga, e furono definiti dalla Lucas Licensing diversi livelli di canonicit\u00e0 del materiale pubblicato. Il livello pi\u00f9 alto era il livello G (George Lucas), per i film e i prodotti immediatamente correlati (radio drammi e romanzi derivati da questi), il pi\u00f9 basso il livello N, per storie non canoniche, ipotetiche o superate; esistevano poi il livello S, per tutto ci\u00f2 che era stato canonico prima di venire contraddetto da opere di livello superiore o che non si adattava perfettamente agli sviluppi della trama, e infine C, in cui ricadeva tutto il resto, ovvero la maggior parte delle opere pubblicate nell'ambito dell'Universo espanso, dopo che, durante gli anni '90, si era deciso di dare consistenza a tutte le varie opere derivate. Usando questo nuovo approccio che comportava una maggiore attenzione alla \"continuity\", negli anni seguenti videro la luce altri due progetti multimediali: \"Clone Wars\" (2003-2005), ambientato tra \"L'attacco dei cloni\" e \"La vendetta dei Sith\", e \"Il potere della Forza\" (2008), ambientato tra \"La vendetta dei Sith\" e \"Una nuova speranza\", in cui viene narrata la nascita dell'Alleanza Ribelle.\nL'era Disney.\nDopo l'acquisto di Lucasfilm da parte di The Walt Disney Company, il 30 ottobre 2012, vennero avviati i preparativi per una trilogia sequel che avrebbe narrato una storia originale piuttosto che appoggiarsi sul materiale dell'Universo espanso, introducendo di fatto una nuova \"continuity\". Tutto il materiale dell'EU prodotto fino a quel momento \u00e8 stato quindi definito non canonico e quanto precedentemente pubblicato raccolto sotto il nuovo marchio \"Star Wars Legends\", che ha iniziato a comparire nelle ristampe dei libri e dei fumetti. Ciononostante materiale e personaggi dell'Universo espanso hanno continuato a influenzare le nuove opere della serie e in alcuni casi hanno fatto la loro comparsa e sono stati inclusi nel nuovo canone:\nCronologia interna dell'Universo espanso.\nA differenza dei film, i cui eventi si svolgono nell'arco di 66 anni, l'Universo espanso copre oltre 30.000 anni di storia dell'universo fantascientifico di \"Guerre stellari\". L'opera ambientata cronologicamente pi\u00f9 indietro nel tempo \u00e8 la serie a fumetti \"L'alba degli Jedi\", i cui eventi hanno luogo 37.000 anni prima dei film. La pi\u00f9 recente cronologicamente \u00e8 la serie \"Legacy\", che si colloca 139 anni dopo gli eventi de \"Il ritorno dello Jedi\". La cronologia riportata qui sotto utilizza il cosiddetto Calendario Galattico Standard, adottato all'interno della galassia nella finzione narrativa della serie. In esso lo spartiacque \u00e8 costituito dalla battaglia di Yavin vista nel film \"Guerre stellari\", per cui l'acronimo BBY (\"Before the Battle of Yavin\") viene utilizzato per indicare eventi precedenti alla battaglia di Yavin e ABY (\"After the Battle of Yavin\") per gli avvenimenti successivi. La data di creazione dell'universo viene collocata nel 13.000.000.000 BBY.\nMenzionata per la prima volta in \"\"; durante quest'era i rakata, dei bipedi provenienti da Lehon, formano un vasto impero grazie all'uso del lato oscuro della Forza. Quest'era termina con il collasso dell'impero rakatiano e la nascita della Repubblica Galattica nel 25.053 BBY.\nDurante questo periodo i Jedi sono numerosi e governano la galassia come guardiani della pace e della giustizia. Il fumetto \"Le cronache dei Jedi\" ha luogo durante quest'era e narra la lunga guerra combattuta tra Jedi e Sith. Il fumetto \"Knights of the Old Republic\", il MMORPG \"\" e la trilogia di romanzi su Darth Bane si collocano temporalmente in questo periodo. Durante quest'era avviene anche la grande guerra Sith.\nDurante questo periodo, di cui sono stati sviluppati approfonditamente solo gli ultimi decenni, ha luogo l'apparente sconfitta dei Sith. Negli anni del declino della Repubblica, il senato \u00e8 infangato dalla corruzione e dagli scandali, e la burocrazia \u00e8 talmente rigida da impedire un vero e proprio governo. Il signore dei Sith Darth Sidious, sotto l'identit\u00e0 del senatore Palpatine, orchestra segretamente la sua ascesa a cancelliere supremo e pianifica personalmente le guerre dei cloni, promettendo di riunire la galassia sotto un nuovo ordine e di distruggere l'ordine Jedi. Hanno luogo in questo arco di tempo gli eventi narrati nei progetti multimediali \"Clone Wars\" e \"Il potere della Forza\".\nDopo la scomparsa della Vecchia Repubblica si sparge in tutta la galassia un sentimento di protesta verso la tirannia del nuovo Impero. Alcuni gruppi formano l'Alleanza Ribelle e la guerra civile galattica ha inizio. Questa era ha inizio con la vittoria dei ribelli nella Battaglia di Yavin e termina con la morte dell'Imperatore nella battaglia di Endor. L'Alleanza viene rinominata prima in Alleanza dei Pianeti Liberi e in seguito in Nuova Repubblica.\nDopo aver sconfitto l'Impero, l'Alleanza Ribelle deve trasformarsi da resistenza militare a vero e proprio governo galattico. Mentre cerca di reclamare i territori un tempo dell'Impero, la Nuova Repubblica deve affrontare insurrezioni di lealisti all'Impero e signori della guerra ribelli. Inoltre Luke Skywalker, l'ultimo dei Jedi, comincia a ricostruire l'antico ordine e ad addestrare nuovi apprendisti Jedi.\nGrazie all'aiuto dell'ordine Jedi, formato da pi\u00f9 di cento guerrieri, la Nuova Repubblica firma un trattato di pace con ci\u00f2 che resta dell'Impero. La galassia vive finalmente un periodo di pace dopo decenni di guerre. Ma una terribile minaccia aliena proveniente dallo spazio sconosciuto assale la Repubblica: gli yuuzhan vong mettono a ferro e fuoco interi mondi, come narrato nei libri della serie \"The New Jedi Order\". Nella \"trilogia Dark Nest\" I misteriosi killik danno inizio a una guerra tra chiss, la colonia e l'Alleanza Galattica, con Jedi presenti tra i ranghi di tutti gli schieramenti.\nDopo aver raggiunto la pace con i yuuzhan vong, la neo-formata Federazione Galattica della Alleanza Libere fatica a lavorare come una singola entit\u00e0. Alle varie minacce interne si aggiunge un pericolo proveniente da ci\u00f2 che resta del Lato Oscuro, che minaccia di dare origine a un nuovo Signore dei Sith pi\u00f9 potente di Dart Fener e dell'Imperatore Palpatine. Il nuovo ordine Jedi creato da Luke Skywalker entra in una nuova era mentre gli eredi di Skywalker crescono. Jacen Solo si \u00e8 alleato con una vecchia nemesi di Luke, Lumiya, che gli ha promesso di portare pace nella galassia se diventer\u00e0 il nuovo signore dei Sith. I romanzi della serie \"Legacy of the Force\" e \"Fate of the Jedi\" sono ambientati in questo periodo. Ambientata 130 anni dopo i film \u00e8 invece la serie \"\", che segue la storia di Cade Skywalker e del suo tentativo di contrastare un nuovo Impero Galattico sotto il controllo del nuovo ordine Sith, e la storia di Ania Solo, che vaga per la galassia nel tentativo di fermare i piani di Darth Wredd.\nOpere.\nFilm televisivi.\nNel 1978 \u00e8 stato prodotto un film per la televisione, sequel del film \"Guerre stellari\", intitolato \"The Star Wars Holiday Special\". Il telefilm, trasmesso per la prima e unica volta il 17 novembre 1978 dall'emittente statunitense CBS, non \u00e8 mai stato distribuito in nessun formato e le uniche copie integrali disponibili sono quelle registrate da quell'unica messa in onda.\nLa storia principale del film, ambientato nel 2 ABY, vede come protagonista Chewbecca e Ian Solo in visita su Kashyyyk, pianeta natale di Chewbecca, per celebrare il Life Day. Lo speciale introduce, inoltre, tre membri della famiglia di Chewbecca: suo padre Attichitcuk, la moglie Mallatobuck (Malla), e il figlio Lumpawarrump (Lumpy). Lo show contiene diversi elementi televisivi, inclusi siparietti comici e uno spezzone animato, nel quale viene introdotto per la prima volta il famoso personaggio di Boba Fett. Questo corto animato \u00e8 stato distribuito separatamente su Disney+ nel 2021 con il titolo \"The Story of The Faithful Wookie\".\nLucas ha finito con l'odiare questo film per la TV, tanto che \u00e8 possibile vederlo solo attraverso copie amatoriali ed ha affermato che, se solo potesse, distruggerebbe tutte quelle che sono ancora in circolazione.\nIl successo de \"Il ritorno dello Jedi\" e dei personaggi degli ewok, introdotti nel film, tra gli spettatori pi\u00f9 piccoli, diede vita a due spin-off televisivi: \"L'avventura degli Ewoks\" (\"The Ewoks Adventure\") e \"Il ritorno degli Ewoks\" (\"Ewoks: The Battle for Endor\"). Entrambi sono ambientati sulla Luna boscosa di Endor, dove si era svolto in larga parte il terzo film della trilogia originale e sono collocati cronologicamente tra \"L'Impero colpisce ancora\" e \"Il ritorno dello Jedi\".\nDopo aver ultimato \"Il ritorno dello Jedi\", Lucas pens\u00f2 di espandere sistematicamente l'universo di \"Guerre stellari\" con videogiochi, fumetti, libri e prodotti televisivi. Dopo la delusione dello speciale televisivo del 1978, egli decise di supervisionare di persona il progetto, scrivendo il soggetto e lasciando a terzi la produzione, per assicurarsi della qualit\u00e0 del prodotto. Il primo film fu ultimato in sette settimane: sei di riprese e una di \"re-shoot\", durante la quale furono rigirate diverse sequenze. Il \"re-shoot\" venne effettuato dallo stesso Lucas, che gir\u00f2 e mont\u00f2 la parte finale del film, in quanto il regista era impegnato a dirigere un altro film e non poteva tornare a rifare le ultime scene.\nI film vennero trasmessi per la prima volta negli Stati Uniti dalla ABC nei giorni del ringraziamento del 1984 e 1985, rispettivamente il 25 e il 24 novembre.\nSerie televisive.\nLa saga di \"Guerre stellari\" ha generato diverse serie televisive animate. Di queste, tre si inseriscono nell'Universo espanso, mentre \"\" e \"Star Wars Rebels\" sono considerati materiale canonico. Per queste produzioni, Lucas ha sempre svolto il ruolo di produttore esecutivo e, in alcuni casi, ha collaborato ai soggetti e alla sceneggiature.\n\"Droids Adventures\" e \"Ewoks\" sono due serie televisive d'animazione, pensate per un pubblico giovane, realizzate dallo studio canadese Nelvana tra il 1985 e il 1987. Entrambe le serie sono state trasmesse sul network statunitense ABC a partire dal 7 settembre 1985. \"Ewoks\" narra in 35 episodi le avventure degli ewok prima de \"Il ritorno dello Jedi\". \"Droids Adventures\", in 13 episodi, ripercorre invece le gesta dei droidi C-3PO e R2-D2 ed \u00e8 ambientato cronologicamente tra \"La vendetta dei Sith\" ed \"Una nuova speranza\". Dal punto di vista finanziario entrambe le serie furono un insuccesso, a causa degli alti costi di produzione e dello scarso interesse da parte dei fan.\n\"\" \u00e8 una serie televisiva d'animazione statunitense realizzata da Genndy Tartakovsky. Ambientata durante le guerre dei cloni e collocata cronologicamente tra \"L'attacco dei cloni\" e \"La vendetta dei Sith\", consiste in 20 episodi della durata di tre minuti, che compongono la stagione uno e due (poi conosciute con il nome di Volume 1), e 5 episodi della durata variabile tra i dodici e i quindici minuti, che vanno a comporre la terza stagione (poi conosciuta come Volume 2). I 25 episodi sono per la maggior parte composti da enfatizzate scene d'azione, battaglie e scontri, a discapito di un maggior sviluppo della trama.\nLa serie, iniziata il 7 novembre 2003 e conclusasi il 25 marzo 2005, \u00e8 stata trasmessa da Cartoon Network ed \u00e8 andata in onda in italiano a partire dal 10 novembre sulla piattaforma satellitare Sky Italia per concludersi il 6 maggio 2005.\n\"Star Wars: Clone Wars\" \u00e8 considerato il miglior prodotto televisivo legato a \"Guerre stellari\" e ha vinto due Premi Emmy per il \"miglior programma animato di un'ora o pi\u00f9\" nel 2004 e nel 2005.\nSerie televisiva live action.\nUna serie televisiva live action basata sull'universo di \"Guerre stellari\" \u00e8 un progetto portato avanti da Lucasfilm gi\u00e0 dal 2005, quando George Lucas rivel\u00f2 la sua intenzione di creare un telefilm ambientato tra \"La vendetta dei Sith\" e \"Una nuova speranza\", in cui i protagonisti sarebbero stati diversi dai personaggi principali dei film e sarebbe stato approfondito l\"'humus\" politico e criminale della galassia all'alba della caduta della Repubblica. Nel 2008 l'autore era gi\u00e0 al lavoro sulla sceneggiatura, rivelando di aver pensato la serie come insieme di 100 episodi della durata di un'ora ciascuno. Il produttore Rick McCallum lo ha definito uno show complesso, \"dark\" e adulto e il \"materiale pi\u00f9 audace che abbiamo mai prodotto\".\nNel 2011 lo sviluppo della serie venne sospeso per problemi organizzativi e in attesa di evoluzioni tecnologiche e riduzioni dei costi. Il progetto venne riesumato a inizio 2013, in seguito all'acquisizione di Lucasfilm da parte della Disney, con il network televisivo ABC indicato come possibile interessato.\nAdattamenti radiofonici.\nUn adattamento radiofonico de \"Una nuova speranza\" fu trasmesso per la prima volta dalla National Public Radio nel 1981. L'adattamento venne scritto dall'autore di fantascienza Brian Daley e diretto da John Madden. Nel 1983 anche \"L'Impero colpisce ancora\" fu adattato. \"Il ritorno del Jedi\", al contrario, dovette aspettare fino al 1996, quando la Highbridge Audio, dopo l'abbandono della National Public Radio a causa di problemi di budget, mise in commercio delle versioni su CD dei primi due film e complet\u00f2 l'opera con la realizzazione del terzo adattamento.\nQuesti adattamenti contengono materiale aggiuntivo scritto da Lucas, ma mai usato nei film. Vari membri del cast originale prestarono la propria voce, inclusi Mark Hamill, Anthony Daniels e Billy Dee Williams, mentre altri personaggi vennero doppiati da attori diversi rispetto a quelli presenti nei film, come nel caso di Yoda, doppiato da John Lithgow. Queste trasmissioni radiofoniche facevano uso della colonna sonora originale di John Williams e degli effetti sonori di Ben Burtt.\nRomanzi.\nI romanzi basati su \"Guerre stellari\" precedono l'uscita del primo film. Nel 1976, infatti, usc\u00ec la trasposizione letteraria del lungometraggio, scritta dal \"ghostwriter\" Alan Dean Foster, ma accreditata a George Lucas. Il successivo romanzo di Foster, \"La gemma di Kaiburr\", del 1978, fu la prima opera dell'Universo espanso che non coprisse eventi gi\u00e0 narrati nei film a essere pubblicata.\nDurante il periodo della trilogia originale uscirono periodicamente romanzi sulla serie, tra cui \"Han Solo, guerriero stellare\" e vari adattamenti dei film, ma dopo la fine della saga ci fu un lungo arco di tempo nel quale non venne pubblicato nessun nuovo libro. I romanzi usciti si limitavano inoltre all'arco temporale della trilogia originale, espandendo al massimo la storia di qualche personaggio nei periodi non coperti dai film. La LucasBooks cambi\u00f2 radicalmente questo approccio con l'introduzione di \"The New Jedi Order\", serie ambientata venti anni dopo gli eventi narrati ne \"Il ritorno del Jedi\". Essa divenne celebre anche per aver narrato la morte di un personaggio principale della saga. Da allora diverse centinaia di romanzi sono stati pubblicati dalla casa editrice Ballantine Books.\nNel 1991 debutt\u00f2 il primo capitolo della \"trilogia di Thrawn\", di Timothy Zahn, che riaccese l'interesse per l'Universo espanso da parte dei fan. A essa si aggiunse anche, nel 1996, il progetto multimediale \"L'ombra dell'Impero\", ambientato tra \"L'Impero colpisce ancora\" e \"Il ritorno del Jedi\" e composto da un romanzo di Steve Perry, un videogioco, una serie a fumetti e una colonna sonora composta da Joel McNeely. L'avvento della trilogia prequel contribu\u00ec ad allargare l'universo dei romanzi, che si focalizzarono soprattutto sulla guerra dei cloni e sulle varie avventure in solitario di personaggi minori, come Aayla Secura o Jango Fett.\nFumetti.\nLa Marvel Comics ha pubblicato fumetti e adattamenti dedicati a \"Star Wars\" dal 1977 al 1986. La casa editrice statunitense cap\u00ec che il filone sarebbe potuto diventare redditizio e impieg\u00f2 per la serie una vasta gamma di autori di peso, come Roy Thomas, Archie Goodwin, Chris Claremont e Ron Frenz. La Marvel pubblic\u00f2 anche una striscia quotidiana ad opera di Russ Manning, Steve Gerber e Archie Goodwin. Alle fine degli anni ottanta, la casa editrice annunci\u00f2 che avrebbe pubblicato una nuova serie scritta da Tom Veitch, ma ci\u00f2 nonostante, nel dicembre 1991, la Dark Horse Comics acquis\u00ec i diritti della pubblicazione dei fumetti di \"Guerre stellari\" e lanci\u00f2 diverse serie, che prendevano le fila della serie e ne continuavano gli archi narrativi. La Dark Horse ha pubblicato un gran numero di serie mensili, ambientate in varie epoche fino al 2014, anno in cui i diritti sono tornati in mano alla Marvel.\nLa maggior parte di questo materiale \u00e8 inedito in italiano. Nel corso degli anni sono state pubblicate diverse saghe, tra cui gli adattamenti ufficiali dei film e della trilogia di Thrawn, da parte della Magic Press. Nel gennaio 2008 la Panini Comics ha comunicato l'inizio della pubblicazione di una miniserie, tratta dalla collana \"Rebellion\", sotto la costola Cult Comics. Nel 2009 sono usciti diversi volumi, contenenti episodi autoconclusivi tratti dalla serie \"Empire\" e storie brevi dalla testata \"Star Wars: Clone Wars\", edita originariamente nel 2003.\nVideogiochi.\nSin dal 1982 sono stati pubblicati oltre 120 videogiochi ambientati nell'universo di \"Guerre stellari\", appartenenti ai generi e alle tipologie pi\u00f9 disparate: platform, strategici, sparatutto, simulatori di volo, di ruolo e MMORPG.\nIl primo videogioco, basato su \"L'Impero colpisce ancora\", fu creato per l'Atari 2600 dalla Parker Brothers. In esso il giocatore deve guidare uno snowspeeder durante la battaglia di Hoth e distruggere gli AT-AT sparsi nei livelli. Negli anni seguenti la fine della serie apparvero molti altri giochi, come \"Death Star Battle\", nel quale il giocatore controllava il \"Millennium Falcon\" in missione per distruggere la seconda Morte Nera, e \"Jedi Arena\", il primo gioco contenente una simulazione di spada laser. Nel 1983 venne realizzato, da parte di Atari, un arcade intitolato semplicemente \"Star Wars\" e basato sulle scene finali del primo film: il gioco, dotato di grafica vettoriale e alcuni frammenti di voci campionate, \u00e8 stato in seguito convertito per la maggior parte delle piattaforme domestiche. Un seguito, realizzato con la medesima tecnologia e ispirato a \"L'impero colpisce ancora\", \u00e8 stato distribuito due anni pi\u00f9 tardi come kit di conversione per il cabinato originale.\nA causa della crisi dei videogiochi del 1983, che uccise temporaneamente il mercato delle console, non furono pi\u00f9 prodotti giochi basati sulla saga. Bisogner\u00e0 aspettare fino al 1987 quando una casa produttrice inglese distribuir\u00e0 diverse versioni a 8 bit dei giochi vettoriali e arcade degli anni passati. Nel 1991 il videogioco a piattaforme \"Star Wars\" venne distribuito nelle versioni Nintendo Entertainment System, Sega Master System e Game Boy, e cos\u00ec anche, un anno dopo, \"Star Wars: The Empire Strikes Back\". Nel 1992 fu la volta di \"Super Star Wars\", gioco creato per il Super Nintendo, seguito da \"Super Star Wars: The Empire Strikes Back\", nel 1993 e \"Super Star Wars: Return of the Jedi\", nel 1994.\nAgli inizi degli anni '90, la serie inizi\u00f2 ad allontanarsi dai film e si concentr\u00f2 maggiormente sull'Universo espanso. Ne \u00e8 un esempio il videogioco ', del 1993, uno dei primi simulatori di volo ambientati nell'universo di \"Guerre stellari\", seguito poco dopo da '; altri titoli includono \"Star Wars Chess\", videogioco di scacchi realizzato da The Software Toolworks sotto licenza della Lucas, o lo sparatutto \", creato interamente con grafica digitalizzata e tra i primi a sfruttare la capienza dei CD-ROM.\nIl primo passo verso una serie di giochi pi\u00f9 moderni venne fatto con ', uno sparatutto in prima persona del 1995 nel quale il giocatore interpreta il ruolo di Kyle Katarn, ' e \", ambientato nel periodo tra \"Una nuova speranza\" e \"L'Impero colpisce ancora\". Il gioco narra la lotta tra Luke e Arden, un'assassina ingaggiata da Palpatine affinch\u00e9 eliminasse il giovane Jedi.\nQuando \"La minaccia fantasma\" entr\u00f2 in pre-produzione, dozzine di licenze vennero vendute, dando vita a diversi giochi che espandevano l'universo della saga, come il primo capitolo della , dalla quale venne tratta anche una serie a fumetti.\nDopo l'uscita di \"Episodio I\" nel 1999, vennero realizzati e distribuiti moltissimi giochi ispirati al film. Il primo, ', basato sulla sequenza degli sgusci del film, ottenne molto successo, mentre altri giochi basati sul film, come \"Star Wars: Battle for Naboo\" e \"Star Wars: Episode I: Jedi Power Battles\", non vennero accolti favorevolmente. Nello stesso anno venne pubblicato il titolo strategico \"Star Wars: Rebellion\", particolare in quanto introduce navi e pianeti mai visti nei canoni originali. Il secondo RTS, ' non venne accolto positivamente a causa di un primitivo motore 3D del gioco e di una grafica gi\u00e0 in partenza datata.\nNel 2002, poco prima dell'uscita de \"L'attacco dei cloni\", vide la luce un'altra ondata di giochi basati sul film, tra cui \"Star Wars: The Clone Wars\", \"Star Wars: Racer Revenge\" e \"\". I giochi si concentravano su personaggi o eventi del film, come Jango Fett e le guerre dei cloni.\nSempre nel 2002, oltre ai giochi basati sulla pellicola, vennero distribuiti spin-off e tie-in come ', che dette l'opportunit\u00e0 di duellare realisticamente con la spada laser. Un anno pi\u00f9 tardi, uscirono due nuovi videogiochi: il nuovo capitolo della serie \"Jedi Knight\", intitolato ', e \"\", un videogioco di ruolo che ebbe un vasto successo e venne eletto non solo gioco dell'anno, ma anche uno dei migliori videogiochi basati su \"Guerre stellari\".\nNel 2004 vennero distribuiti altri due giochi: ' e ', mentre nel 2005, contemporaneamente all'uscita de \"La vendetta dei Sith\" nei cinema, vennero pubblicati: ', ' e ', il cui usc\u00ec un anno dopo. Nel 2006, ' venne distribuito, assieme alla sua espansione \"\".\nNel 2008 la LucasArts svilupp\u00f2 un gioco di nuova generazione per PlayStation 3, Xbox 360 e Wii, uscito il 16 settembre negli Stati Uniti d'America, e il 19 in Europa. Il gioco, intitolato ', \u00e8 ambientato nel periodo inesplorato tra \"La vendetta dei Sith\" e \"Una nuova speranza\" e narra di un misterioso apprendista segreto di Dart Fener incaricato di assassinare gli ultimi Jedi rimasti. Inoltre, in concomitanza con l'uscita della serie \"The Clone Wars\" e dell'omonimo prequel cinematografico, vennero distribuiti altri due giochi: il primo, dal titolo \"Star Wars: The Clone Wars - Jedi Alliance\" per Nintendo DS, mentre il secondo, ', per Wii. Entrambi i giochi sono un'esclusiva delle console Nintendo e sono stati distribuiti l'11 novembre 2008 negli Stati Uniti, mentre finora solo \"L'era dei duelli\" \u00e8 stato distribuito in Italia, il 14 novembre dello stesso anno. Il 26 ottobre 2010 in Nord America, e tre giorni dopo nel resto del mondo, \u00e8 uscito \"\".\nGiochi di ruolo.\nSono stati prodotti su licenza diversi giochi di ruolo ambientati nell'universo di \"Star Wars\". Il primo di Greg Costikyan, Bill Slavicsek e Curtis Smith \"Guerre stellari - Il gioco di ruolo\" (\"Star Wars the Roleplaying Game\", ) pubblicato dalla West End Games nel 1987, che, come gi\u00e0 detto, ha avuto un importante ruolo nella formazione iniziale dell'Universo espanso. Il gioco fu premiato per le migliori regole di un gioco di ruolo all'H. G. Wells Award del 1987. La seconda edizione pubblicata nel 1992 fu parzialmente tradotta in italiano dalla Stratelibri nel 1993.\nCon l'approssimarsi dell'uscita cinematografica della nuova trilogia, la Lucasfilm tolse i diritti di pubblicazione di giochi di ruolo alla West End Games. I diritti furono ceduti alla Wizards of the Coast, che pubblic\u00f2 \"Star Wars - Il gioco di ruolo\" (\"Star Wars the Roleplaying Game\", Bill Slavicsek, Andy Collins e J.D. Wicker). Il gioco \u00e8 basato sul d20 System, derivato dal regolamento della terza edizione di \"Dungeons &amp; Dragons\". Nel 2002 la Wizard pubblic\u00f2 una seconda edizione delle regole, tradotta in italiano dalla 25 Edition. Nel 2007 la Wizard pubblic\u00f2 una nuova edizione, la \"Star Wars Saga Edition\" (Christopher Perkins, Owen K.C. Stephens, Rodney Thompson) nella quale test\u00f2 molte delle regole che sarebbero comparse nella quarta edizione di \"Dungeons &amp; Dragons\".\nAgli inizi del 2010 la Wizards of the Coast decise di non rinnovare la licenza, sia per la produzione del gioco di ruolo che per le miniature. Nel 2011 la licenza fu acquisita dalla Fantasy Flight Games che pubblic\u00f2 un nuovo gioco di ruolo, pi\u00f9 orientato alla narrazione, da giocare con un tipo di dadi particolare, suddiviso in vari libri a seconda del tipo di personaggio e di ambientazione in cui si volesse giocare: \"Star Wars: Edge of the Empire\" (versione preliminare pubblicata nell'agosto 2012, versione definita nel giugno 2013) \"Star Wars: Age of Rebellion\" (settembre 2013 e luglio 2014) e \"Star Wars: Force and Destiny\" (settembre 2014 e luglio 2015). Al contrario dei gioco precedenti, i manuali prendevano in considerazione quasi esclusivamente il periodo temporale della trilogia classica.\nGiochi da tavolo.\nAltri giochi prodotti basati sulla licenza \"Guerre stellari\":"}
{"id": "122398", "revid": "77358", "url": "https://it.wikipedia.org/wiki?curid=122398", "title": "Vlad III", "text": ""}
{"id": "122400", "revid": "120654598", "url": "https://it.wikipedia.org/wiki?curid=122400", "title": "EDonkey", "text": "eDonkey (anche eDonkey2000, spesso abbreviato in eD2k) \u00e8 un protocollo di rete rete peer-to-peer per la condivisione di file di qualsiasi tipo, realizzato da Jed McCaleb e conosciuto anche come \"Swamp\". Lo stesso termine \u00e8 usato anche per riferirsi al client originale realizzato dall'azienda di McCaleb, la MetaMachine.\nStoria e popolarit\u00e0.\nNel 2004 la rete eDonkey super\u00f2 FastTrack e divenne la pi\u00f9 utilizzata rete di condivisione file in Internet. Si stima che a met\u00e0 del 2005 la rete fosse composta da un numero di utenti variabile tra due e tre milioni che condividevano tra i 500 milioni e i due miliardi di file, con un numero di server variabile tra 100 e 200. Da settembre 2006, in base agli accordi stipulati con la RIAA, Sam Yagan e Jed McCaleb (massimi dirigenti di MetaMachine) si sono impegnati a cessare la distribuzione di eDonkey, eDonkey 2000 ed Overnet. La societ\u00e0 si impegner\u00e0 inoltre ad evitare che le precedenti versioni del software in circolazione possano continuare ad operare.\nFunzionamento.\nI client eDonkey si connettono alla rete per condividere i propri file (stabilmente memorizzati sul computer dell'utente) o per cercare file da scaricare. I server eDonkey fungono da centri di comunicazione per i client o interfacce verso la rete peer to peer vera e propria permettendo agli utenti di localizzare i file all'interno della rete. Client e server eDonkey sono disponibili per i sistemi Windows, Macintosh, Linux e altre varianti di Unix. Chiunque pu\u00f2 aggiungere un server alla rete. A causa del costante cambiamento della rete dei server i client devono dunque aggiornarne costantemente la lista. Prevalentemente eDonkey condivide file, immagini di CD, video, giochi e programmi.\nRicerca di file e identificazione del client.\neDonkey usa una funzione hash denominata MD4 per calcolare un identificatore univoco, detto \"checksum\", per ogni file condiviso. L'identificatore dipende esclusivamente dal contenuto del file e questo permette di identificare file identici ma con nomi differenti, come anche di distinguere file diversi che presentano nomi uguali. Un'altra caratteristica di eDonkey \u00e8 che per file pi\u00f9 grandi di circa 9,8 MB, le parti gi\u00e0 scaricate del file vengono condivise prima ancora che il file sia stato scaricato completamente, questo velocizza la distribuzione di file di grandi dimensioni.\nAnche gli utenti della rete sono identificati in modo univoco e permanente tramite un valore hash. L'identificazione degli utenti \u00e8 realizzata con un protocollo sicuro a chiave pubblica, per impedire un utilizzo scorretto degli identificatori. Per semplificare la ricerca, alcuni siti web contengono grandi liste di checksum di file condivisi a cui si pu\u00f2 accedere tramite i link ed2k. Alcuni di questi siti hanno anche liste aggiornate dei server attivi per permettere ai client di aggiornarsi.\nModalit\u00e0 alternativa.\nUn punto debole della rete eDonkey \u00e8 che il suo funzionamento dipende dalla presenza di server speciali, che devono rimanere permanentemente attivi per fornire i loro servizi ai client. Questi server sono sottoposti a un pesante traffico di rete e sono, almeno in teoria, vulnerabili ad attacchi che possono comprometterne il funzionamento.\nPer sopperire a questo problema la MetaMachine ha sviluppato una nuova versione del protocollo eDonkey chiamata Overnet.\nA sua volta, eMule, il client eDonkey di gran lunga pi\u00f9 diffuso, ha sviluppato una sua rete, chiamata Kademlia o per brevit\u00e0 Kad, che permette ai client di comunicare tra di loro senza la necessit\u00e0 della presenza dei server. Questa rete supplementare serve esclusivamente per la ricerca di file e per l'identificazione dei client che hanno a disposizione i file a cui si \u00e8 interessati, ma non influisce sullo scaricamento dei file stessi. Questo permette a client che fanno uso della rete Kad di scaricare file anche da client che non ne fanno uso, tuttavia l'uso di questa rete secondaria \u00e8 fortemente consigliato perch\u00e9 permette alla rete eDonkey di gestire un numero molto pi\u00f9 alto di utenti senza perdere in prestazioni.\nLe versioni pi\u00f9 aggiornate di eDonkey implementano una nuova caratteristica denominata \"Cataloghi\", che permette di condividere delle specie di pagine web che contengono link ed2k cos\u00ec da mantenere uniti i riferimenti su uno specifico argomento, come ad esempio una serie televisiva.\nScaricamento file.\nUna volta identificati i client che hanno a disposizione il file che si vuole scaricare, o anche solo una parte di esso, si entra in una coda di attesa presente in ognuno dei client contattati. Una volta raggiunta la cima della coda d'attesa, inizia il vero e proprio scaricamento del file. La velocit\u00e0 con cui si scala di posizione nelle code di attesa fino ad ottenere il diritto a scaricare, dipende dai crediti che il client da cui si scarica ha assegnano al client che vuole scaricare. Questi crediti dipendono da vari fattori tra cui: il tempo di attesa nella coda stessa; la priorit\u00e0 del file che si vuole scaricare; la quantit\u00e0 di byte che il client ha condiviso con gli altri utenti della rete, detto upload.\nSoftware eDonkey.\nClient.\nAlcuni dei client pi\u00f9 diffusi sono i seguenti:"}
{"id": "122402", "revid": "125869373", "url": "https://it.wikipedia.org/wiki?curid=122402", "title": "Steven Soderbergh", "text": "Vincitore della Palma d'oro al Festival di Cannes per il film cult \"Sesso, bugie e videotape\", con cui riceve una candidatura all'Oscar alla migliore sceneggiatura originale. Nel 2001, riceve una doppia candidatura all'Oscar al miglior regista per i film \"Erin Brockovich\" e \"Traffic\", vincendolo per il secondo.\nRegista sperimentale e prolifico, ha al suo attivo pi\u00f9 di 30 film: i pi\u00f9 noti sono \"Sesso, bugie e videotape\", \"Magic Mike\", \"Traffic,\" \"Erin Brockovich - Forte come la verit\u00e0\", \"Out of Sight\", \"Panama Papers\" e i film della \"Trilogia Ocean's\". In campo televisivo, ha diretto l'acclamato film TV \"Dietro i candelabri\" e la serie TV \"The Knick\".\nNei suoi film svolge spesso il ruolo di direttore della fotografia, firmandosi in questo caso col nome del padre, Peter Andrews, e quello di montatore, assumendo come pseudonimo il nome della madre, Mary Ann Bernard.\nBiografia.\nSteven Soderbergh \u00e8 nato ad Atlanta (Georgia) in una famiglia di origini svedesi (infatti il cognome originario della famiglia paterna era \"S\u00f6derberg\", successivamente anglofonizzato in \"Soderbergh\"). Soderbergh \u00e8 cresciuto a Baton Rouge (Louisiana) dove ha iniziato a girare film dall'et\u00e0 di 13 anni. Dopo il diploma si \u00e8 trasferito a Los Angeles, dove ha lavorato come montatore \"freelance\", per fare nuovamente ritorno a Baton Rouge iniziando a scrivere sceneggiature. Ha realizzato un documentario sul gruppo rock Yes; la sua registrazione di un concerto del gruppo, dal titolo \"9012Live\", consegue una candidatura ai Grammy.\nIl suo primo lungometraggio, \"Sesso, bugie e videotape\", scritto e diretto, si aggiudica nel 1989 la prestigiosa Palma d'oro al Festival di Cannes, diventando un successo commerciale mondiale. \u00c8 stato, a quel tempo, il pi\u00f9 giovane regista a ricevere tale premio.\nNel 2001 vince l'Oscar al miglior regista per \"Traffic\", mentre un altro dei suoi film, \"Erin Brockovich\" con Julia Roberts (che vinse con questo film la statuetta come miglior attrice protagonista), \u00e8 stato nominato nella stessa categoria. Nello stesso anno riscuote grande successo di pubblico con \"Ocean's Eleven - Fate il vostro gioco\", \"remake\" di \"Colpo grosso\" di Sinatra, cui il regista dar\u00e0 due seguiti.\nCollaborano regolarmente con Soderbergh Luis Guzm\u00e1n, Don Cheadle, Catherine Keener e George Clooney, con cui gestisce la societ\u00e0 di produzione Section Eight Productions, che ha prodotto \"Lontano dal paradiso\", \"Insomnia\" e l'esordio alla regia di George Clooney \"Confessioni di una mente pericolosa\", nonch\u00e9 il successivo \"Good Night, and Good Luck.\".\nNel 2004, con l'episodio \"Equilibrium\", partecipa al film collettivo \"Eros\", presentato al Festival di Venezia, al fianco di Wong Kar Wai e Michelangelo Antonioni.\nNel 2008 ha diretto i film \"Che - L'argentino\", che ripercorre la figura di Che Guevara e \"Che - Guerriglia\" che tratta, invece, della lotta guidata da Guevara contro la dittatura in Bolivia. Il film, al premio Goya 2009, ha vinto il premio per la miglior scenografia.\nNel 2011 ha diretto il film \"Contagion\". Secondo quanto riportato dall'attore Matt Damon dal set del film, Soderbergh ha annunciato il suo imminente ritiro per dedicarsi alla pittura.\nAlla Mostra del cinema di Venezia smentisce un suo eventuale ritiro dalle scene, dichiarando l'intenzione di prendersi un anno sabbatico al termine della lavorazione dei prossimi tre progetti attualmente in produzione.\nRiconoscimenti.\nFestival di Berlino\nFestival di Cannes\nPremio C\u00e9sar"}
{"id": "122403", "revid": "122842500", "url": "https://it.wikipedia.org/wiki?curid=122403", "title": "Serie C1 2004-2005", "text": "La Serie C1 2004-2005 \u00e8 stata la 27\u00aa edizione della Serie C1, terzo livello del campionato italiano di calcio, disputata tra il 12 settembre 2004 e il 15 maggio 2005. Si \u00e8 conclusa con la vittoria del nel girone A e del nel girone B.\nStagione.\nIl campionato inizi\u00f2 il 12 settembre 2004, con un ritardo dovuto ai ricorsi seguiti ai processi giudiziari che avevano compromesso le posizioni del blasonato (che in estate aveva conosciuto il fallimento, con la conseguente perdita del diritto d'iscrizione al campionato di Serie B), e di un sull'orlo del baratro.\nGrazie ad un atto amministrativo straordinario della FIGC, i partenopei ripartirono dalla Serie C1 con la denominazione di \"Napoli Soccer\", in seguito all'adesione al lodo Petrucci che permetteva ad una nuova societ\u00e0 cittadina di ripartire da una categoria inferiore a quella in cui si trovava la precedente societ\u00e0 dichiarata fallita. Da par loro i lariani, neoretrocessi dalla Serie B 2003-2004 e inizialmente esclusi dalla Federcalcio (che aveva gi\u00e0 ripescato in C1 la ), riuscirono \"in extremis\" ad ottenere un posto nel torneo grazie a una sentenza del TAR; con i calendari gi\u00e0 stilati, la Lega decise di ammettere il come diciannovesima squadra del girone A.\nLe neo-retrocesse dalla Serie B, e vennero ripescate nella serie cadetta per il fallimento del sopracitato Napoli e dell'; al loro posto vennero ripescate il e il , mentre la non si iscrisse al campionato e, grazie al lodo Petrucci, venne iscritta in Serie C2 2004-2005.\nLa stagione regolare sorrise a e , che festeggiarono il ritorno in Serie B rispettivamente dopo 6 e 23 stagioni passate nelle categorie inferiori. Un altro ritorno tra i cadetti lungamente atteso (32 anni) fu quello del , che si aggiudic\u00f2 i play-off cos\u00ec come l', il quale festeggi\u00f2 a sua volta il rientro in seconda serie ai danni del Napoli; gli azzurri poterono solamente affidare le loro speranze di promozione a una richiesta di ripescaggio mai esaudita.\nA retrocedere direttamente furono , , ai play-out , , , , ma i lariani non si iscrissero alla Serie C2 ripartendo dalla D e quindi fallendo, , , , decisero di ripartire dalla Serie C2, i ciociari ripartirono dalla D come il Como, e i marchigiani ripartirono addirittura in Prima Categoria, il Chieti invece venne ripescato.\nGirone A.\nDoppia promozione dalla C2 alla B a braccetto per e , che replicano insieme l'andamento della stagione precedente in C2 e tornano in seconda serie dopo, rispettivamente, 6 e 32 anni: i grigiorossi di Giorgio Roselli conquistano la promozione l'8 maggio 2005 contro il vincendo in casa per 2-1. I virgiliani di Domenico Di Carlo, invece, ai play-off si sbarazzano del in semifinale, e in finale battono nel derby dell'Oltrep\u00f2 lombardo il vincendo sia all'andata che al ritorno (1-3 al Fortunati; 3-0 al Martelli).\nIl , dopo aver perso i play-out contro il , decide di non iscriversi alla C2 e riparte (per la prima volta dal 1938), dai dilettanti: fu fallimento (dichiarato ufficialmente il 22 dicembre 2004) per la squadra lariana che fu abbandonata a stagione in corso da Enrico Preziosi dopo esser stata, solo 2 anni prima, in Serie A. Retrocessero anche i siciliani del per mano della , ma anche i pugliesi rifiutarono la C1, ripartendo dalla C2 aderendo al Lodo Petrucci; gia condannato da tempo il fanalino di coda .\nClassifica finale.\nLegenda:\nRegolamento:\nNote:\nGirone B.\nIl girone B, abbastanza misto (formate da squadre del Nord mischiate a squadre del Centro e del Sud), \u00e8 vinto largamente dal , che ritorna in B dopo 23 anni: decisiva la vittoria dei romagnoli di Leonardo Acori contro il , penultimo in classifica, per 2-1 il 15 maggio; l' vince i play-off battendo in semifinale la (che decider\u00e0 a fine stagione di aderire al Lodo Petrucci, ripartendo dalla C2) e in finale un agguerrito pi\u00f9 che mai pronta a tornare frettolosamente in B dopo esser caduta in C1 per la prima volta nella sua storia: L'andata al San Paolo fin\u00ec 0-0, al ritorno al Partenio vincono gli irpini di Francesco Oddo per 2-1 che tornarono cos\u00ec in seconda serie a solo 12 mesi dalla retrocessione.\nLa retrocesse per prima in C2, ma decise di non iscriversi e ripart\u00ec dalla Promozione Marche; ai play-out caddero gli stessi neroverdi teatini (contro la ) e (contro il ). Oltre ai granata emiliani anche e decisero di ripartire dalla C2, mentre i ciociari furono esclusi dai professionisti e gli abruzzesi furono ripescati in C1.\nClassifica finale.\nLegenda:\nRegolamento:\nNote:"}
{"id": "122405", "revid": "1117982", "url": "https://it.wikipedia.org/wiki?curid=122405", "title": "Antifane", "text": "Biografia.\nLa cronologia di Antifane \u00e8 controversa perch\u00e9 le due fonti in merito, la Suda e il \"Prolegomenon per\u00ec komod\u00ecas III\", si contraddicono in molti punti. Concordano solo sul datare la nascita nel periodo della 93\u00aa Olimpiade (408/404 a. C.) e il suo debutto alla fine della 98\u00aa ( 384 a. C.). Meineke ipotizz\u00f2 una correzione nel testo della \"Suda\", anticipando di quattro anni il debutto del commediografo. Un inizio di carriera in giovane et\u00e0 spiegherebbe l'impressionante mole di titoli di commedie a lui attribuite. Il luogo di nascita si ritiene Rodi, Smirne o Chio, ma la sua attivit\u00e0 si svilupp\u00f2 comunque ad Atene.Le fonti riportano la sua nascita schiavile. Ottenne 13 vittorie agli agoni, 8 delle quali alle \"Lenee\". Si ritiene uno dei maggiori rappresentanti della cosiddetta commedia di mezzo che, in generale, si differenzia da quella antica per la riduzione di polemiche politiche e per un'insistenza maggiore sulle tematiche di divertimento e di evasione: insieme a lui si ricordano anche Eubulo, Anassandride e Alessi. Antifane era il padre di Stefano, esponente della commedia nuova. Sempre la \"Suda\" riferisce lo stravagante aneddoto secondo cui sarebbe morto a 74 anni a Cio, colpito da una pera.\nL'unico studioso a rifiutare le date fornite dalle fonti \u00e8 Edward Capps, un filologo americano, che propone di postdatare di 20 anni circa ogni evento della vita di Antifane, tuttavia oggi la critica non propende per la sua idea.\nCommedie.\nDelle sue opere non restano che frammenti (poco pi\u00f9 di trecento) e centoventi titoli (ma la tradizione gli attribuisce fino a 365 opere): Adelphai (\"Sorelle\"),\nAdonis,\nAgroikos (\"Il misantropo\"),\nAkestria,\nAkontizomene (\"La donna presa da una freccia\"),\nAleiptria (\"L'olivicultrice\"),\nAlkestis,\nAntaios, \nAnteia,\nAnasozomenoi (\"I salvati\"),\nAphrodites Gonai (\"La nascita di Afrodite\"),\nArchestrate,\nArchon,\nArgyriou Aphanismos (\"La scomparsa del denaro\"),\nArkas (\"L'Arcade\"),\nArpazomene (\"la rapita\"),\nAsklepios,\nAsotoi (\"Depravati\"),\nAuletes (\"Il flautista\"),\nAuletris (\"La flautista\"), o Didymai (\"Gemelle\"),\nAutou Eron (\"Il narcisista\"),\nBakchai, \nBatalos,\nBoiotis, \nBombylios,\nBousiris,\nBoutalion,\nByzantios,\nCyclops,\nChrysis,\nGamos (\"Matrimonio\"),\nGanymedes,\nGlaukos,\nGorgythos,\nDiplasia, \nDodonis, \nDrapetagogos (\"Il cacciatore di fuggitivi\"),\nDyserotes (\"Gli amanti infelici\"),\nDyspratos (\"Uno schiavo duro da vendere\"),\nEphesia, \nEpidaurios, \nEpikleros (\"Ereditiera\"),\nEuploia (\"La navigazione\"),\nEuthydikos,\nHalieuomene (\"La donna pescata\"),\nHeniochos (\"Auriga\"),\nHippeis (\"Cavalieri\"),\nHomoioi (\"I simili\"),\nHomonymoi (\"Omonimi\"),\nHomopatrioi (\"I figli dello stesso padre\"),\nHydria (\"L'acquaiola\"),\nHypnos (\"Sonno\"),\nIatros (\"Il medico\"),\nKaineus, \nKares, \nKarine, \nKepouros (\"Il giardiniere\"),\nKitharistes, \nKitharodos, \nKleophanes,\nKnapheus (\"Il riempitore\"),\nKnoithideus, or Gastron (\"Il golosone\"),\nKorinthia, \nKoroplathos (\"L'argillaio\"),\nKorykos,\nKouris (\"La parrucchiera\"),\nKybeutai (\"I giocatori di dadi\"),\nLampas (\"La torcia\"),\nLampon,\nLemniai, \nLeonides,\nLeptiniskos,\nLeukadios, \nLydos, \nMedeia, \nMelanion,\nMeleagros, \nMelitta, \nMetoikos (\"Meteco\"),\nMetragyrtes (\"Il prete mendico\"),\nMetrophon,\nMidon,\nMinos, \nMisoponeros (\"Colui che odia la cattiveria\"),\nMnemata (\"Le tombe\"),\nMoichoi (\"Adulteri\"),\nMylon (\"Mulino\"),\nMystis (\"La donna iniziata ai Misteri\"),\nObrimos,\nOinomaos, o Pelops,\nOionistes (\"L'indovino\"),\nOmphale, \nOrpheus, \nPaiderastes (\"Il Pederasta\"),\nParasitos (\"Il Parassita\"),\nParoimiai (\"Proverbi\"),\nPhaon, \nPhiletairos, \nPhiloktetes, \nPhilometor (\"Il mammone\"),\nPhilopator (\"Amante del padre\"),\nPhilotis,\nPhrearrhios,\nPlousioi (\"I ricchi\"),\nPoiesis (\"Poesia\"),\nPontikos, \nProbateus (\"Il pecoraio\"),\nProblema (\"Problema\" o \"Indovinello\"),\nProgonoi (\"Antenati\"),\nPyraunos,\nSappho,\nSkleriai (\"Difficolt\u00e0,\" o \"Navi armate\"),\nSkythai (\"Sciti\"), o Tauroi (\"Tori\"),\nStratiotes (\"Il soldato\"), o Tychon,\nThamyras,\nTimon,\nTraumatias (\"Il ferito\"),\nTritagonistes,\nTyrrhenus,\nZakynthios (\"L'uomo di Zacinto\"),\nZographos (\"Il pittore\"). \n&lt;br&gt;\nGli argomenti trattati, da quanto risulta da titoli e frammenti, erano diversi e traevano spunto anche dalla realt\u00e0 quotidiana (alcuni titoli riguardano mestieri) o da personaggi noti dalla grande tragedia attica, specie di Euripide. Sulle caratteristiche della sua commedia, gi\u00e0 cos\u00ec rilevava Goffredo Coppola:\nSe il giudizio degli antichi sull'eccessiva prolissit\u00e0 di Antifane fosse giustificato o meno, allo stato attuale delle conoscenze dei suoi testi non \u00e8 possibile giudicare: sta, comunque, di fatto che, nonostante le riserve di molti antichi sul suo stile, molte citazioni dalle sue commedie entrarono negli gnomologi e nei florilegi morali, mentre solo autori come Ateneo e Polluce citano \"in extenso\" le commedie antifanee."}
{"id": "122406", "revid": "1318658", "url": "https://it.wikipedia.org/wiki?curid=122406", "title": "Vie commerciali trans-sahariane", "text": "Le vie commerciali del Sahara furono gli unici itinerari di comunicazione via terra tra i paesi mediterranei e l'Africa occidentale dall'VIII secolo fino alla fine del XVI. Prima di esaminare la localizzazione delle rotte carovaniere ed il variare del volume di commercio \u00e8 essenziale chiarire come tale commercio potesse esistere in un'ampia regione ostile alla vita umana come il deserto del Sahara che divide la sviluppata area economica mediterranea da quella primitiva dell'Africa subsahariana. Fernand Braudel ha evidenziato che, come per l'Oceano Atlantico, vale la pena attraversare un'area simile solo in circostanze eccezionali, quando i vantaggi superano gli svantaggi. Il Sahara presenta comunque proprie particolarit\u00e0 rispetto ad altre regioni come il fatto che localmente si sono sempre avuti contatti fra i gruppi di popolazioni indigene.\nLe carovane.\nIl commercio era condotto essenzialmente da lunghe carovane di dromedari arabi e berberi, che venivano messi a ingrassare per mesi nelle regioni del Maghreb o del Sahel prima di essere posti a formare una carovana. Secondo Ibn Battuta, il viaggiatore marocchino che durante le sue peregrinazioni visse con i Tuareg e segu\u00ec una delle carovane, la dimensione di ognuna di queste poteva oscillare tra i mille e i 12.000 animali.\nErano condotte da guide berbere che conoscevano tutte le piste del deserto, rendendo cos\u00ec sicuro il loro passaggio e proteggendolo da nomadi ostili, che frequentemente facevano razzia delle merci, quando s'imbattevano in una carovana sul suo cammino.\nLa sopravvivenza di una carovana, non potendo questa trasportare tutto il necessario per il viaggio, faceva affidamento sulle capacit\u00e0 della guida e su una meticolosa coordinazione tra i suoi componenti, che prevedeva anche un sistema di messaggeri mandati avanti nelle oasi, permettendo che l'acqua fosse portata alla carovana quando questa era ancora a giorni di distanza.\nGli albori del commercio attraverso il Sahara.\nLe origini remote.\nI contatti tra le popolazioni che abitavano alle opposte estremit\u00e0 del deserto si verificarono sin dalla preistoria.\nLe vie commerciali lungo la valle del Nilo, che mettevano in comunicazione il Basso Egitto con la Nubia, furono frequentate sin dal III millennio a.C., in corrispondenza alla comparsa della civilt\u00e0, ma il viaggio attraverso le sabbie Sahara fino all'addomesticamento del dromedario rimase impraticabile.\nA testimonianza del fiorire di traffici nell'area, ci sono pervenuti oggetti e materiali scoperti dagli archeologi in localit\u00e0 distanti dal loro luogo di origine, in particolare nella zona occidentale del deserto, dove \u00e8 meno vasto ed \u00e8 punteggiato di oasi. \nInfatti riscontri circa i contatti delle genti mediterranee con i popoli subsahariani li troviamo anche nella letteratura classica.\nA Roma, nei primi secoli dell'Impero, affluivano regolarmente dalle province africane ingenti quantitativi di animali delle savane come tigri, leoni e gazzelle, destinati ad essere esibiti negli spettacoli circensi che avevano luogo in tutte le arene dell'Impero.\nDi questi, una piccola parte proveniva dall'immediato entroterra nordafricano dove furono create delle riserve di caccia per catturare le bestie, in risposta alla richiesta interna sempre crescente, ma sicuramente il grosso era originario delle terre oltre il deserto sotto il controllo di re tribali, che vendevano le belve agli intermediari, i mercanti di fiere nordafricani i quali le immettevano sul mercato romano.\nLa crescita della citt\u00e0 di Audaghost, in Mauritania sud-orientale, pu\u00f2 essere dovuta a questo tipo di scambi commerciali in quanto si trovava all'estremit\u00e0 meridionale delle rotte carovaniere che attraversavano il Sahara occidentale, anche se l'ipotesi che questa antica urbanizzazione sia dovuta ad esse \u00e8 ancora oggi discussa.\nPitture di cavalli che trascinano carri recentemente scoperte a sud del Sahara hanno lasciato supporre che questi fossero usati nel commercio, ma la mancanza di ritrovamenti di scheletri equini risalenti all'epoca e la sconvenienza del trasporto su carri poco capienti fa discutere questa ipotesi.\nLa prima prova di cammelli addomesticati nella regione risale al III secolo. Usati dai Berberi, resero pi\u00f9 stabile il contatto fra le genti attraverso tutto il Sahara, ma rotte commerciali regolari non si ebbero fino agli inizi della conversione all'Islam dell'Africa occidentale nel VII e VIII secolo. Si svilupparono due itinerari maggiori: il primo attraverso il deserto occidentale dall'odierno Marocco al fiume Niger; il secondo dalla moderna Tunisia all'area del lago Ciad. L'estensione di queste vie era relativamente breve ed erano dotate della necessaria rete di oasi. Pi\u00f9 a est l'area sud della Libia non era attraversabile per mancanza di oasi e frequenza di tempeste di sabbia, ed una rotta commerciale fra Niger ed Egitto fu abbandonata nel X secolo per i suoi pericoli.\nIl commercio sahariano nel Medioevo.\nL'espansione dell'Impero del Ghana, centrato su quella che \u00e8 oggi la Mauritania del sud, fu parallela all'aumento del commercio trans-sahariano. Le economie mediterranee avevano bisogno di oro per battere moneta, ma potevano fornire sale, mentre i paesi dell'Africa occidentale avevano abbondanza di oro e bisogno di sale. Anche il commercio di schiavi era importante perch\u00e9 un grande numero di africani era mandato a nord, generalmente per svolgere il lavoro di servi. I paesi dell'Africa occidentale hanno importato schiavi soldati altamente qualificati. Molte delle vie commerciali diventarono istituzionalizzate: probabilmente la pi\u00f9 importante finiva a Sigilmassa e Ifriqua nel territorio dell'attuale Marocco settentrionale. In quei luoghi e in altre citt\u00e0 del Nordafrica, i commercianti berberi aumentarono i loro contatti con l'Islam, incoraggiando le conversioni religiose: gi\u00e0 dall'VIII secolo i musulmani viaggiavano verso il Ghana. Molte persone in Ghana si convertirono all'Islam e questo era uno dei principali obiettivi del commercio dell'Impero. Attorno al 1050, il Ghana conquist\u00f2 Audaghost, ma nuove miniere d'oro attorno a Bure ridussero i commerci che passavano attraverso la citt\u00e0, beneficiando invece i Soso, che successivamente fondarono l'Impero Mali.\nCome il Ghana, il Mali era un regno musulmano, e sotto di esso, il commercio oro-sale prosegu\u00ec. Altri beni di commercio meno importanti erano gli schiavi, noci di cola provenienti da sud e, come moneta, venivano usate perline di vetro e conchiglie di ciprea dal nord. Fu sotto il Mali che le grandi citt\u00e0 del fiume Niger, fra cui Gao e Djenn\u00e9, prosperarono, in particolare Timbuktu che divenne famosa in Europa per la sua grande ricchezza. Importanti centri di commercio nella parte meridionale dell'Africa occidentale si svilupparono nella zona di transizione tra la foresta e la savana; fra queste ricordiamo Begho e Bono Manso (nell'attuale Ghana ) e Bondoukou (nell'odierna Costa d'Avorio ). Le vie commerciali occidentali continuarono ad essere importanti con Ouadane, Oualata e Chinguetti come maggiori centri di scambio in quella che oggi \u00e8 la Mauritania, mentre le citt\u00e0 Tuareg di Assod\u00e9 e successivamente di Agadez crebbero su una via pi\u00f9 orientale nell'odierno Niger.\nLa via commerciale trans-sahariana orientale port\u00f2 allo sviluppo del longevo impero Kanem-Bornu, centrato sull'area del lago Ciad. Questa via era per\u00f2 meno efficiente ed ebbe grande preminenza solo quando c'era agitazione ad ovest, come durante le conquiste Almohadi.\nDeclino del commercio sahariano.\nI viaggi dei portoghesi attorno alla costa occidentale dell'Africa aprirono nuove rotte commerciali fra Europa ed Africa occidentale. Entro la prima met\u00e0 del XVI secolo, per la presenza delle basi europee sulla costa ed il commercio con questi ricchi commercianti, il commercio via mare divenne di prima importanza per l'Africa occidentale. Il Nordafrica aveva subito un declino sia politico che economico mentre le rotte trans-sahariane rimanevano lunghe e rischiose. Il maggior colpo alle rotte commerciali del maggior deserto del pianeta fu per\u00f2 dovuto alla guerre marocchine degli anni 1591-2: il Marocco invi\u00f2 le sue truppe attraverso il Sahara e attacc\u00f2 Timbuct\u00f9, Gao ed altri importanti centri di commercio, distruggendo edifici ed esiliando eminenti cittadini. Questa distruzione port\u00f2 ad un drammatico declino delle citt\u00e0 e l'animosit\u00e0 ad essa conseguente non favor\u00ec gli scambi fra i popoli.\nSebbene molto ridotto, il commercio trans-sahariano continu\u00f2 in alternativa a quello lungo la costa occidentale del continente. Questo per\u00f2, crescendo, diveniva sempre pi\u00f9 vantaggioso, specialmente dopo la conquista francese del Sahel negli anni 1890 e la successiva costruzione di linee ferroviarie nell'entroterra. Una di queste, che avrebbe unito Dakar e Algeri passando per il Niger fu progettata ma mai costruita. Con l'indipendenza delle nazioni dell'area negli anni 1960, le rotte nord-sud furono interrotte dai confini dei vari paesi ma vennero anche favorite e sostenute dai governi per arginare il nazionalismo Tuareg. La ribellione Tuareg degli anni novanta e la guerra civile algerina misero ulteriormente in crisi le vie commerciali trans-sahariane, con molte rotte definitivamente chiuse.\nOggi il Sahara \u00e8 attraversato da alcune strade asfaltate percorse da pochi camion che trasportano principalmente idrocarburi e sale. Le tradizionali vie carovaniere sono prive di traffico di cammelli; vie pi\u00f9 brevi da Agadez a Bilma e da Timbuct\u00f9 a Taoudenni sono tuttavia ancora, sebbene marginalmente, usate. Alcuni Tuareg fanno ancora uso delle vie tradizionali, spesso percorrendo 2.500 chilometri e stando fuori sei mesi l'anno per commerciare sale con i cammelli dall'interno fino ai margini del deserto (vedi la serie di National Geographic \"Africa\" (2001), Episodio 2 \"Odissea del deserto\", che segue una trib\u00f9 Tuareg attraverso il Sahara per sei mesi a cammello)."}
{"id": "122407", "revid": "287204", "url": "https://it.wikipedia.org/wiki?curid=122407", "title": "L'agenzia Thompson &amp; C.", "text": "L'agenzia Thompson &amp; C. (\"L'agence Thompson &amp; Co.\") \u00e8 un romanzo dello scrittore francese Jules Verne, pubblicato per la prima volta postumo nel 1907 in due volumi. La prima versione italiana \u00e8 del 1909. Il romanzo \u00e8 stato probabilmente completato oppure potrebbe anche essere stato scritto completamente dal figlio Michel dopo la morte del padre. \nTrama.\nIl romanzo tratta di una crociera organizzata dall'agenzia di viaggi londinese \"Thompson &amp; C.\"\nVolume I.\nAll'inizio del romanzo, Robert Morgan, insegnante di lingue, viene assunto dall'agenzia \"Baker &amp; C.\", che organizza una crociera alle Canarie. Thompson &amp; C. organizza una crociera identica ma ad un prezzo inferiore. Ne segue una guerra a colpi di sconti e ribassi; Thompson &amp; C. vince la sfida e Baker &amp; C. si trova costretta ad annullare la propria crociera e a consigliare a Morgan di offrire i suoi servizi all'agenzia concorrente. \nRobert Morgan si ritrova quindi a lavorare come guida turistica a bordo del vaporetto \"Seamew\". A bordo, oltre a pi\u00f9 di cento turisti, c'\u00e8 Thompson, il proprietario dell'omonima agenzia. Durante il viaggio diventa chiaro che in realt\u00e0 Thompson non ha programmato nulla, n\u00e9 la crociera n\u00e9 le gite a terra, che devono essere organizzate al momento. Le condizioni a bordo della nave diventano sempre peggiori man mano che il viaggio prosegue: ne conseguono numerose avventure, nella parte di viaggio tra le Azzorre e Madera. Morgan si innamora di una passeggera di nome \"Alice Lindsay\".\nVolume II.\nIl viaggio prosegue, a Gran Canaria e a Tenerife, dove i viaggiatori scalano il Teide. Durante il viaggio di ritorno verso la Gran Bretagna, i motori della Seamew si rompono. Il viaggio deve quindi proseguire molto lentamente con propulsione a vela. Tuttavia nei pressi di Capo Verde avviene la catastrofe: il vaporetto affonda e i naufraghi si salvano rifugiandosi sull'isola. Il loro viaggio prosegue in Africa, dove vengono catturati dai Beduini.\nPersonaggi.\n\"L'agenzia Thompson &amp; C.\" \u00e8 un romanzo degno di nota soprattutto per l'originalit\u00e0 dei personaggi secondari, piuttosto eccentrici: il grasso olandese \"Van Piperboom\", che cerca per tutto il viaggio un interprete; il presuntuoso e critico \"Saunders\", che alla fine si rivela essere \"Baker\", il concorrente di Thompson; l'avido Thompson, che vuole trarre dal viaggio il maggior profitto economico possibile; l'arrogante \"Baronetto Hamilton\" e la sua controparte, il socievole commerciante di spezie \"Absorynthus Blockhead\" che mettono il naso ovunque."}
{"id": "122409", "revid": "22475", "url": "https://it.wikipedia.org/wiki?curid=122409", "title": "Contact", "text": ""}
{"id": "122413", "revid": "1762097", "url": "https://it.wikipedia.org/wiki?curid=122413", "title": "Spot", "text": ""}
{"id": "122414", "revid": "125356147", "url": "https://it.wikipedia.org/wiki?curid=122414", "title": "Milan Internet eXchange", "text": "Il Milan Internet eXchange, in sigla MIX, \u00e8 oggi il principale Internet Exchange Point pubblico italiano ovvero il luogo fisico nel quale avviene l'interconnessione tra reti appartenenti a diversi Autonomous System Network, tra cui: Content Provider, Internet Service Provider, Cloud Provider e Content Delivery Network.\nIl ruolo di MIX nell'ecosistema Internet italiano \u00e8 quello di consentire ai propri afferenti, circa 340 ad aprile 2021, l'accesso fisico ad una LAN di peering pubblica attraverso la quale gli afferenti si scambiano il traffico dati, proveniente dalle proprie reti, beneficiando del concetto di \"prossimit\u00e0 tra le reti\" in base al quale ad una ridotta distanza corrisponde un incremento delle prestazioni e dell'affidabilit\u00e0.\nCaratteristiche generali.\nLa LAN di peering del MIX \u00e8 costituita da diverse coppie di switch con porte di accesso variabili tra 1Gb/s e multipli di 100Gb/s per una capacit\u00e0 complessiva in crescita costante (9,97 Tb/s al 29/01/2022) con un picco massimo di 1,719 tb/s registrato durante la week 2 del 2022. \nAl MIX sono collegati, attraverso 9 Point of Presence, anche operatori stranieri. Fisicamente occupa uno spazio di oltre 1.000 metri quadri. \nL'infrastruttura di rete \u00e8 basata su diverse coppie di switch, fisicamente gestiti dallo staff tecnico interno, che sono installati presso i principali Data Center neutrali presenti in Italia. Dal punto di vista geografico l'area di copertura si estende dalla Lombardia alla Sicilia, regioni che rappresentano i principali hub di collegamento Internet internazionali ed intercontinentali italiani.\nMIX gestisce anche peering privati tra membri e carrier presenti, realizzando interconnessioni fisiche fra apparati (cross connect).\nLa societ\u00e0.\nLa societ\u00e0 MIX \u00e8 attiva dal 2000 per iniziativa di 28 Operatori di Telecomunicazioni rappresentanti le societ\u00e0 pi\u00f9 significative dell'Internet Italiana ed \u00e8 presieduto sin dalla sua fondazione (nel 1996) da Joy Marino, che ha ceduto la presidenza a maggio 2021 ad Alessandro Talotta, che nel 2020 era vicepresidente. La sede \u00e8 a Milano, presso il Centro Direzionale \"Caldera Park\" di Via Caldera 21, area nella quale sono presenti i nodi di rete di tutti gli Operatori di Telecomunicazione ed Internet Provider operanti in Italia. \nMIX dal 2001 \u00e8 socio fondatore di Euro-IX, l'Associazione Europea degli Internet Exchange."}
{"id": "122415", "revid": "104458", "url": "https://it.wikipedia.org/wiki?curid=122415", "title": "Arrigo VII di Lussemburgo", "text": ""}
{"id": "122420", "revid": "5695", "url": "https://it.wikipedia.org/wiki?curid=122420", "title": "Battaglia della Trebbia", "text": "La battaglia della Trebbia avvenuta il 18 dicembre del 218 a.C. durante la seconda guerra punica, \u00e8 stato il secondo scontro ingaggiato a sud delle Alpi fra le legioni romane del console Tiberio Sempronio Longo e quelle cartaginesi guidate da Annibale.\nContesto storico.\nLa battaglia del Ticino era appena terminata con una netta vittoria della cavalleria cartaginese ed il ferimento del console Publio Cornelio Scipione. I Romani si erano quindi ritirati verso la colonia di \"Placentia\" (Piacenza) per riorganizzarsi. \nIntanto Annibale ottenne la defezione dei Galli della pianura padana che, come ci informa Polibio, dopo la sconfitta di Publio al Ticino,\nAnche Livio afferma che negli accampamenti romani vi fu una rivolta da parte degli ausiliari Galli. Essi, dopo aver massacrato le sentinelle alle porte, in fanti e 200 cavalieri passarono dalla parte di Annibale, che dopo aver promesso loro grandi doni, li rimand\u00f2 ciascuno presso la propria gente a sobillare l'animo dei concittadini contro Roma.\nScipione, persuaso che quella strage fosse il segnale che ormai quasi tutti i Galli avessero defezionato, prevedendo una loro corsa alle armi, sebbene soffrisse ancora molto per la ferita, prefer\u00ec levare il campo e spostarsi verso il fiume Trebbia, in posizioni pi\u00f9 elevate e collinari per meglio ostacolare la cavalleria cartaginese.\nPer sua fortuna gli uomini di Annibale si attardarono a perlustrare il campo abbandonato e le legioni di Scipione poterono attraversare il fiume e distruggere il ponte di barche rallentando ulteriormente l'inseguimento dei cartaginesi. Scipione riusc\u00ec a costruire un campo fortificato nei pressi del fiume dove, mentre attendeva l'arrivo delle legioni del collega Tiberio Sempronio Longo, richiamato dalla Sicilia, lasciava riposare le sue truppe.\nAnnibale si accamp\u00f2 a una distanza di circa quaranta stadi dai nemici, mentre gli alleati Celti della Gallia Cisalpina si rendevano disponibili a scendere in battaglia al loro fianco. Era per\u00f2 preoccupato per la scarsezza dei viveri, non trovando vettovagliamenti adeguati. Era, pertanto, necessario occupare la vicina \"Clastidium\", la fortezza-dispensa dove i Romani tenevano grandi riserve di viveri, in particolare di grano. Tito Livio, lo storico del I secolo attribuisce al prefetto del presidio, il brindisino Dasio, la cessione della cittadina per la somma, nemmeno eccezionale, di quattrocento nummi aurei.\nLa dilatazione dei tempi consent\u00ec alle legioni consolari guidate da Tiberio Sempronio di ricongiungersi alle forze di Scipione. A Sempronio era stato ordinato di portare la guerra in Africa ed era in Sicilia con le sue due legioni per preparare lo sbarco quando giunse da Roma l'ordine di portarsi velocemente in Gallia Cisalpina per contrastare Annibale. Le legioni di Sempronio in 40 giorni (non si sa se marciando o, come narra Livio, risalendo l'Adriatico per mare) erano giunte prima a Rimini e poi al campo di Scipione.\nAntefatto.\nInizialmente i Galli che abitavano la regione tra la Trebbia e il Po, di fronte a uno scontro tra popolazioni tanto potenti, preferirono mostrarsi amici di entrambi. I Romani che lo sapevano, ne tollerarono il comportamento, per evitare di avere ulteriori difficolt\u00e0. Ad Annibale invece spiaceva moltissimo poich\u00e9 diceva di essere venuto in Italia per liberarli dal giogo romano. Egli infatti, per il rancore provato contro queste popolazioni e anche per procurarsi i necessari mezzi di sussistenza, invi\u00f2 fanti e cavalieri (Numidi e Galli), a saccheggiare tutti i territori fino alla riva destra del Po.\nI Galli, allora, che avevano scarsi mezzi per difendersi, chiesero aiuto ai Romani, inviando dei messi ai consoli, ma Scipione, non si fidava di loro: ne aveva dovuto provare la sanguinosa defezione pochi giorni avanti e ricordava che qualche mese prima i Galli Boi avevano mostrato di mancare alla parola consegnando ad Annibale gli agrimensori venuti a spartire le terre. Sempronio, per contro, considerava ottima propaganda venire in soccorso dei \"soci\" per conservarne la fedelt\u00e0. Sempronio entr\u00f2 in azione. Sotto la spinta del saccheggio mand\u00f2:\nSempronio Longo lanci\u00f2 tutta la sua cavalleria e gli \"hastati\" addosso ai cartaginesi e questi dovettero ripiegare nuovamente nel campo. Annibale, racconta Polibio, trattenne i suoi dal tentare una nuova riscossa. E i Romani dopo aver atteso qualche tempo, rientrarono al loro campo. Avevano avuto poche perdite e molte ne avevano inflitte ai nemici.\nL'episodio raccontato da Polibio \u00e8 confermato da Livio che aggiunge:\nSempronio, eccitato e superbo per la gioia di aver vinto con le stesse forze con le quali Scipione era stato invece sconfitto, voleva chiudere la partita in uno scontro decisivo a breve. Prefer\u00ec discuterne comunque con il collega, anche per cercare di convincerlo sulla necessit\u00e0 di spartirsi la gloria. Publio Cornelio Scipione, ferito, cercava di prendere tempo, poich\u00e9 riteneva che: le legioni sarebbero state maggiormente preparate se avessero affrontato durante l'inverno un sufficiente addestramento; la risaputa volubilit\u00e0 dei Celti avrebbe potuto indurli ad abbandonare la causa di Annibale; una volta guarito avrebbe potuto dare il suo apporto al collega; e infine per il fatto che ormai era inverno e le operazioni belliche si sarebbero dovute fermare per il maltempo. \nNon cos\u00ec la pensava Tiberio Sempronio Longo reduce da alcune vittorie in Sicilia. Il console, al comando di forze col morale alto, spingeva per la soluzione veloce, probabilmente anche perch\u00e9 l'anno consolare volgeva alla fine e quindi la gloria, e i relativi vantaggi politici, di una vittoria su Annibale sarebbero toccati ai consoli successori. Essendo ormai vana ogni opposizione da parte di Scipione, Sempronio, dopo aver considerato che le forze di Scipione erano tutto sommato intatte; che ad esse si erano aggiunte le due legioni, fresche e motivate, dello stesso Sempronio, comand\u00f2 ai soldati di prepararsi alla battaglia imminente.\nPer contro Annibale era preoccupato di poter perdere il momento opportuno. Sebbene la pensasse quasi allo stesso modo di Publio Scipione, desiderava scontrarsi con i Romani il prima possibile: prima di tutto per meglio sfruttare l'ardore degli alleati Celti, almeno fino a quando gli fossero stati fedeli; secondariamente, poich\u00e9 le legioni romane erano state appena arruolate e poco addestrate; in terzo luogo, sapeva che Publio, il migliore dei due consoli, era ancora ferito e non avrebbe potuto partecipare alla battaglia; in ultima analisi, riteneva che la sua inattivit\u00e0, visto che aveva condotto il proprio esercito in terra straniere, avrebbe ridotto il morale delle truppe alleate.\nQuando venne a sapere dagli esploratori galli che i Romani si stavano preparando alla battaglia, inizi\u00f2 a cercare un luogo dove fosse facile tendere un'imboscata.\nAntico corso della Trebbia.\nGli spostamenti degli eserciti romano e cartaginese descritti da Livio e Polibio risultano totalmente incomprensibili se ricondotti all'assetto idrografico moderno del fiume Trebbia. Al contrario, tutto risulta assolutamente logico considerando l'evoluzione dell'idrografia che vedeva il fiume scorrere nei pressi della scarpata di Ancarano, per confluire nel Po ad est di \"Placentia\" (Piacenza). Lo spostamento successivo del fiume verso ovest fu un processo naturale. Se, dunque, gli storici moderni ipotizzano questa nuova geografia, il campo di battaglia va posto nella zona ad est di Gazzola, in localit\u00e0 Rivalta-Trebbia dove scorre il fiume.\nBattaglia.\nPreparativi.\nDa tempo Annibale aveva osservato che nello spazio tra i due accampamenti, si trovava una pianura priva di alberi, ma adatta ad un'imboscata, poich\u00e9 si trovava un corso d'acqua con alte sponde, dove cresceva una vegetazione rigogliosa. Dopo aver perlustrato il luogo, \u00abvedendo che era boscoso e pieno di nascondigli, prestandosi a coprire anche i soldati a cavallo\u00bb, qui pens\u00f2 di attirarvi i nemici, nascondendosi.\nLa sera dello scontro con i Romani, Annibale ordin\u00f2 al fratello Magone, giovane ma gi\u00e0 istruito all'arte della guerra, di scegliere cento fanti e cento cavalieri fra i migliori a sua disposizione e ordin\u00f2 a questi di scegliere ognuno nove compagni che ritenessero i migliori. Durante la notte, dopo aver dato a Magone indicazioni sul come e quando intervenire, mand\u00f2 le truppe scelte a nascondersi fra rovi e canne palustri nel letto del torrente.\nEra dicembre, Polibio precisa \"attorno al solstizio d'inverno\" e che \"era una giornata di freddo e neve eccezionali\". Il mattino, mentre i suoi uomini si rifocillavano e si riscaldavano, Annibale mand\u00f2 la cavalleria Numidica a provocare i Romani, che avevano l'accampamento sull'altro lato della Trebbia, gettando dardi contro i posti di guardia per poi attirarli al di qua del fiume ritirandosi a poco a poco. All'arrivo dei Numidi, Sempronio, \u00abavido com'era di attaccare battaglia\u00bb, fece uscire tutta la cavalleria, \"velites\" (fanteria leggera) e tutto il resto dell'esercito. Livio ci descrive bene in quali condizioni l'esercito romano fu mandato in battaglia:\nPer contro Annibale aveva tenuto il grosso delle truppe il pi\u00f9 riparato possibile, erano stati accesi fuochi davanti alle tende, i corpi dei combattenti erano stati unti con l'olio per ammorbidire le membra e impermeabilizzare la pelle a causa del freddo, era stato distribuito il rancio; insomma era stato fatto quanto era possibile per avere delle truppe fresche e riposate. Solo quando fu annunciato che i Romani avevano passato il fiume l'esercito cartaginese fu disposto in ordine di battaglia.\nSchieramento.\nIl centro dei cartaginesi era formato dai Balearici (in genere arcieri e frombolieri) e le truppe armate alla leggera ( armati) e la fanteria pesante (circa combattenti, tra Iberi, Celti e Libi). A destra e a sinistra dello schieramento, davanti alle ali di cavalleria (composte da oltre cavalieri), furono posti gli elefanti.\nSempronio dovette far arrestare la sua cavalleria, che si era parzialmente dispersa all'inseguimento dei Numidi. I cavalieri si posero, come d'uso, ai lati della fanteria, la quale si stava organizzando al centro dello schieramento: fanti romani secondo Livio (per Polibio ), oltre a \"socii\" latini e un numero imprecisato di Galli Cenomani (i soli rimasti fedeli), secondo Tito Livio, formavano l'esercito dei consoli. Ma la cavalleria era composta di soli elementi.\nScontro tra la due armate.\nI primi ad entrare in azione furono i frombolieri balearici. Subito dopo l'inizio della battaglia la fanteria leggera romana entr\u00f2 in difficolt\u00e0. I fanti erano infatti bagnati e infreddoliti, e avevano inoltre sprecato molti dardi contro i cavalieri Numidi e, quelli che restavano erano bagnati e quindi inservibili. Anche i cavalieri erano nelle stesse condizioni. Non appena i \"velites\" cominciarono a ritirarsi in seconda fila, sfilando ai lati dello schieramento, per lasciare posto alle truppe pi\u00f9 pesantemente armate (\"principes\" e \"hastati\"), entr\u00f2 in azione la cavalleria cartaginese, pi\u00f9 riposata e superiore di numero, che press\u00f2 le ali romane, soverchiandole.\nLa cavalleria romana, ormai stanca ed inferiore per numero ( armati contro ), dovette cedere terreno anche perch\u00e9 sotto il costante lancio dei Balearici, e sotto attacco degli elefanti che, usciti dalle ali estreme, seminarono il terrore fra i cavalli, non solo per il loro aspetto, ma anche per l'insolito odore.\nFu cos\u00ec che le \"ali\" dello schieramento romano rimasero sguarnite, e la cavalleria numida e i lanceri cartaginesi poterono approfittarne. Con i fianchi sotto pressione, il centro dello schieramento non pot\u00e9 combattere contro i nemici che aveva di fronte. Solo la fanteria pesante era riuscita, per il proprio coraggio e fino a quel momento, a reggere il corpo a corpo e, in quel settore, lo scontro sembrava fosse in equilibrio. Del resto Annibale aveva condotto in combattimento truppe fresche, che poco prima si erano rifocillate, mentre i Romani avevano le membra infreddolite per il passaggio del fiume ed erano stanchi per il digiuno.\nEntr\u00f2 allora in azione Magone con i suoi duemila uomini scelti che si erano rifugiati all'interno del letto del fiume, piombando all'improvviso alle spalle dei Romani, che si trovarono in ulteriore difficolt\u00e0, suscitando in tutto l'esercito romano grande scompiglio. Infine le ali di cavalleria dei Romani, pressate ai fianchi dai fanti leggeri e davanti dai cavalieri e dagli elefanti dello schieramento cartaginese, volsero in fuga verso il fiume che avevano attraversato con orgogliosa sicurezza. Livio per\u00f2 aggiunge che:\nAnnibale allora ordin\u00f2 che gli elefanti fossero spinti verso l'ala sinistra, dove erano schierate le truppe alleate dei Galli Cenomani. Qui provocarono immediatamente una fuga precipitosa, aggiungendo una nuova sconfitta e suscitando terrore nello schieramento romano.\nIl centro dello schieramento romano fu sconvolto da dietro da Magone e i suoi, e chi stava in seconda e terza linea fu ucciso senza difficolt\u00e0. Solo la prima linea riusc\u00ec, non solo a resistere, ma a spezzare lo schieramento punico, inserendosi sanguinosamente fra i Celti e i Libici. Una volta tagliati fuori dal grosso dell'esercito romano, dovettero per\u00f2 rinunciare a portare soccorso ai colleghi; circa 10.000, stanchi, affamati, bagnati, ma compatti, riuscirono a ritirarsi in buon ordine a Piacenza.\nConseguenze.\nDei resti dell'esercito romano una parte fu sterminata nei pressi della Trebbia dai cavalieri e dagli elefanti di Annibale, mentre indugiava a ripassare il corso del fiume gelido. La cavalleria e parte della fanteria romana riusc\u00ec inizialmente a tornare all'accampamento e poi, visto che le forze cartaginesi non riuscivano a passare il fiume per la stanchezza, irrigiditi dal freddo, oltrech\u00e9 dal disordine, a raggiungere Piacenza guidate da Publio Cornelio. Una parte dei Romani, infine, si spost\u00f2 nella vicina colonia romana di Cremona, per non gravare con tutto l'esercito sulle risorse di una sola citt\u00e0.\nLa battaglia della Trebbia era terminata con un evidente successo di Annibale. Le forze cartaginesi si erano ormai appostate nella Val Padana occidentale. Pochi erano stati i caduti tra Iberi e Libici, molti di pi\u00f9 tra i Celti. Al termine della battaglia, a causa del freddo e delle uccisioni, un solo elefante da guerra sopravvisse, Surus. Livio aggiunge che la pioggia mista a neve e il gelo fecero molte vittime tra i Cartaginesi, facendone le spese quasi tutti gli elefanti.\nSempronio Longo mand\u00f2 a dire a Roma che il maltempo aveva determinato la sconfitta (Polibio usa i termini \u00ab\"mand\u00f2 a dire che il maltempo aveva sottratto loro la vittoria\"\u00bb). Per un po' a Roma questa versione fu accettata, ma ben presto si vide che Annibale manteneva il suo campo, i Celti si alleavano con i punici e le legioni si erano rinchiuse nelle colonie e dovevano essere rifornite per via fluviale da Rimini e i romani\nLivio aggiunge che:\nMemoria della battaglia.\nNel 2012, in localit\u00e0 Canneto di Gazzola, nei pressi del \"ponte di Tuna\" che attraversa il fiume Trebbia, nella zona dove si svolse la battaglia, \u00e8 stata posta una statua di un elefante da guerra cartaginese e di due soldati per commemorare l'evento."}
{"id": "122421", "revid": "767487", "url": "https://it.wikipedia.org/wiki?curid=122421", "title": "Ab\u016b Fir\u0101s al-Hamd\u0101n\u012b", "text": "Vissuto tra il 932 e il 968 ad Aleppo, Ab\u016b Fir\u0101s al-Hamd\u0101n\u012b \u00e8 stato un principe che combatt\u00e9 contro i Bizantini, dai quali fu catturato; mor\u00ec in battaglia durante un tentativo di detronizzare l'emiro di Aleppo. Le sue poesie seguono il neoclassicismo del periodo abb\u00e0side, anche se si distinguono per la sincerit\u00e0 del sentimento tramite la quale descrivono le sue avventure di soldato e la sua tristezza.\nDi notevole spessore sono le elegie scritte ai familiari di Costantinopoli, caratterizzate dalla ricerca della liberazione e dal raggiungimento degli affetti familiari."}
{"id": "122422", "revid": "62221", "url": "https://it.wikipedia.org/wiki?curid=122422", "title": "Cipolla rossa", "text": ""}
{"id": "122424", "revid": "15011", "url": "https://it.wikipedia.org/wiki?curid=122424", "title": "Kunanbaev Abaj", "text": ""}
{"id": "122425", "revid": "438678", "url": "https://it.wikipedia.org/wiki?curid=122425", "title": "La vita \u00e8 un miracolo", "text": "La vita \u00e8 un miracolo (\"\u0416\u0438\u0432\u043e\u0442 \u0458\u0435 \u0447\u0443\u0434\u043e - \u017divot je \u010dudo\") \u00e8 un film del 2004 diretto da Emir Kusturica, presentato in concorso al 57\u00ba Festival di Cannes.\nTrama.\nJugoslavia 1992. L'ingegnere serbo Luka, stabilitosi in uno sperduto paesino tra i monti della Bosnia, di suo figlio Milo\u0161, giovane talentuoso calciatore che sogna di giocare nel Partizan, e della moglie Jadranka, lunatica cantante lirica.\nLuka ha in mente un progetto di una ferrovia turistica interstatale Serbia-Bosnia, ma gli viene impedito di ultimarlo dallo scoppio della guerra. In poco tempo viene chiamato alle armi il figlio Milo\u0161, che viene fatto subito prigioniero. Contemporaneamente Jadranka, in preda ad una sempre pi\u00f9 visibile follia, scappa con uno xilofonista ungherese e Luka trova un grande amore nella persona di Sabaha, una giovane infermiera bosniaca-musulmana, ricevuta come ostaggio per scambiarla con il figlio Milo\u0161.\nAnalisi.\nKusturica con quest'opera sembra suggerire una visione esistenziale cosmopolita dell'amore, capace di superare le barriere delle ostilit\u00e0 razziali, religiose e geopolitiche.\nProduzione.\nPer le riprese del film, il regista ha fatto realizzare un villaggio in stile tradizione successivamente adibito a struttura turistica e denominato Drvengrad. Nell'area \u00e8 inoltre presente la ferrovia turistica \u0160arganska osmica, inaugurata nel 2003."}
{"id": "122426", "revid": "289247", "url": "https://it.wikipedia.org/wiki?curid=122426", "title": "Ireneo", "text": ""}
{"id": "122427", "revid": "767487", "url": "https://it.wikipedia.org/wiki?curid=122427", "title": "L'ultimo del Clan de' Paperoni", "text": "L'ultimo del Clan de' Paperoni \u00e8 il primo capitolo della \"Saga di Paperon de' Paperoni\", serie a fumetti realizzata dallo statunitense Don Rosa nel 1992 che narra la biografia del personaggio di Paperone. Successivamente l'autore ha realizzato nel 1995 una prologo alla storia, \"Decini e destini\".\nTrama.\nIl Clan de' Paperoni, dopo aver toccato il massimo del suo splendore grazie alle imprese di Malcolm de' Paperoni, \u00e8 ormai in decadenza. Il \"Castello de' Paperoni\", su Colle Fosco nella brughiera scozzese, \u00e8 ormai abbandonato da secoli da quando, nel 1675, un terribile mastino ha iniziato a terrorizzare gli abitanti del circondario costringendo i de' Paperoni a una precipitosa fuga. Da allora il terreno \u00e8 stato utilizzato impunemente dai Whiskerville che hanno pascolato le loro greggi sul terreno dei de' Paperoni protetti da una leggenda che i loro avi avevano creato per impossessarsi illegalmente del terreno. Forti di una paura tramandata di padre in figlio, i Whiskerville riescono a scacciare dal terreno per l'ennesima volta Fergus de' Paperoni e il figlio, il piccolo Paperone, ultimo rappresentante del Clan.\nGravato dalle critiche del fratello Jake e del figlio, Fergus decide di spronare il piccolo Paperone regalandogli un kit da lustrascarpe, per poi fargli ottenere la prima lezione della sua vita: nel mondo ci sono sempre persone che credono di essere pi\u00f9 furbi degli altri ed in tal modo si comportano. Quindi \u00e8 necessario tenere sempre gli occhi aperti ed essere il pi\u00f9 furbo dei furbi ed il pi\u00f9 duro dei duri. Infatti Paperone, dopo aver lustrato delle scarpe, si ritrova tra le mani una moneta da dieci centesimi americani, (la futura Numero Uno), inservibile a Glasgow e si rende conto di essere stato imbrogliato. Da qui Paperone si rimbocca le maniche e inizia una folgorante carriera: prima migliora il suo lavoro di lustrascarpe, quindi inizia a vendere legname, poi torba e quindi ritorna al Castello de' Paperoni, dove, attaccato dai Whiskervilles, vi si rifugia.\nQui avverr\u00e0 un incontro fondamentale, che lo convincer\u00e0 a varcare l'oceano e a dirigersi verso l'America: un papero distinto dalla chioma bionda che lo guida tra le sale del castello facendogli vedere le vestigia della passata gloria dei de' Paperoni. Paperone matura cos\u00ec l'idea di andare dallo zio Angus per aiutarlo nella sua attivit\u00e0 di trasportatore di legname ma soprattutto viene investito del titolo di \"ultimo del clan de' Paperoni\". E la prima impresa di Paperone \u00e8 quella di scacciare i Whiskerville dalle sue terre: prima imbottisce di torba una delle armature del castello, quindi le d\u00e0 fuoco per simulare la presenza di un fantasma tra quelle antiche terre, quindi sprona il suo cavallo che, come una spettrale apparizione, mette in fuga gli usurpatori.\n\u00c8 l'inizio della grande epopea di Paperone che, senza saperlo, spronato dal fantasma del duca Quaquarone, si imbarca come mozzo su una nave-bestiame diretta a New Orleans nel 1880, portando con s\u00e9 la dentiera d'oro e l'orologio da taschino del bisnonno.\nStoria editoriale.\nPubblicato originariamente nel 1992 sulla danese \"Anders And &amp; Co.\", venne successivamente edita in vari altri paesi del mondo, come la statunitense \"Uncle Scrooge\" n.285 (1994) e l'italiana \"Zio Paperone\" n. 70 (1995). In Italia \u00e8 stata edita in \"La saga di Paperon de' Paperoni\" (2016).\nLe fonti di ispirazione dell'autore si trovano nelle seguenti storie di Barks: \"Paperino e il segreto del vecchio castello\", \"Il clan di Zio Paperone\", \"Zio Paperone e il re del fiume d'oro\", \"Paperino e la clessidra magica\", \"Zio Paperone e la Regina del Cotone\", \"Paperino e il ventino fatale\", \"Zio Paperone e la cassa di rafano\", \"Paperon de' Paperoni e la noia da dollaro\" (di Carl Fallberg e Tony Strobl), \"Zio Paperone e l'intruso invisibile\" (solo disegnata da Barks su testi di Lockman), \"Zio Paperone e l'orologio dell'eclisse\""}
{"id": "122428", "revid": "767487", "url": "https://it.wikipedia.org/wiki?curid=122428", "title": "Casimiro de Abreu", "text": "Nato in Brasile, da padre portoghese e madre brasiliana, fu per\u00f2 costretto dal padre a trasferirsi a Lisbona, dove lavor\u00f2 in una compagnia commerciale e finanziaria. Mor\u00ec di tubercolosi a soli 21 anni.\nDivenne celebre per le accorate liriche nostalgiche della raccolta \"Primaveras\" e fu uno dei poeti romantici pi\u00f9 popolari nella sua terra per la freschezza dell'immaginazione e la semplicit\u00e0 toccante dei temi."}
{"id": "122429", "revid": "74801", "url": "https://it.wikipedia.org/wiki?curid=122429", "title": "Paolo Aldighieri", "text": "Biografia.\nDopo aver studiato disegno in un Istituto d'Arte laureandosi in ingegneria dei materiali, inizia negli anni 1990 a lavorare come fumettista. In seguito, tiene una striscia a fumetti nel portale di Alice.it e, nel 2006, in altri siti come Apogeonline.com e Wabbie. Ha studiato anche allo Studio d'Arte Andromeda ricevendo un incarico alla Facolt\u00e0 d'Ingegneria all'Universit\u00e0 degli Studi di Trento.\nHa scritto in vari libri, come in un'antologia per l'editrice Einaudi di Loredana Lipperini, e gli \u00e8 stato dedicato uno stand al Lucca Comics &amp; Games. \u00c8 anche autore di diverse avventure e scenari per giochi di ruolo.\nSul proprio blog, dall'11 dicembre 2003, fa esordire \"eriadan\" (con l'iniziale minuscola, \"\u00e8riadan\") un fumetto online a strisce come espediente per allenarsi nel disegno, usando il linguaggio grafico dei fumetti anzich\u00e9 il testo scritto come diario on-line. Il fumetto \u00e8 caratterizzato dal bianco e nero, integrato a volte con colorazione, per lo pi\u00f9 digitale, e occasionale uso della fotografia. Il fumetto, di carattere autobiografico, rappresenta la quotidianit\u00e0 dell'autore, riportata in chiave fantastica e umoristica nel corso degli anni: l'Universit\u00e0 e la tesi di laurea, l'entrata nel mondo del lavoro, la vita di coppia e la nascita delle due figlie. La serie venne raccolta in 11 libri editi dalla Shockdom.\nDopo circa un anno di vita del blog personale di eriadan, Lucio Staiano della Shockdom Edizioni si interessa al lavoro di Aldighieri e gli propone di curarne la pubblicazione on-line e un'edizione. La serie viene cos\u00ec pubblicata dalla Shockdom Edizioni (che ha curato anche le successive uscite) in un volume omonimo datato 2004, contenente alcune delle strisce pubblicate fino ad allora, pi\u00f9 alcuni inediti creati per l'occasione. Lo stesso anno viene pubblicato anche nella raccolta \"La Notte dei Blogger\", dell'Einaudi. Un secondo volume viene pubblicato nel 2005 col titolo \"Ipermao e l'ultimo occhio dell'Ippocastano\", dall'omonima storia a fumetti (la prima di eriadan) con protagonista Piagatto, che chiude la solita raccolta di strisce. \"Io, Duke e Lui\" viene messo alle stampe nel 2006 e questa volta il volumetto \u00e8 concluso da un omaggio di due autori (\"Albo\" creatore di Mostrip e \"Lui\" creatore di Zorflick) nati sul web come eriadan, che dedicano qualche striscia inedita ad un \"crossover\" con eriadan stesso. Nello stesso anno esce anche il volume speciale \"Eriadan a colori\", dove vengono raccolte illustrazioni e strisce a colori dal 2003 al 2006. Nel 2007 esce la quarta raccolta dal titolo \"Il blog \u00e8 tratto\" mentre \u00e8 in occasione del Lucca Comics &amp; Games che viene pubblicata la quinta racconta, \"eriadan 5\". Ancora in occasione della fiera di Lucca, nel 2008 viene presentato il sesto numero delle raccolte: \"prenaTales\".\nPer i disegni ha detto di ispirarsi a Sky Doll di Alessandro Barbucci e Barbara Canepa, ma anche a Bill Watterson, Will Eisner Daniele Caluri e innumerevoli altri..\nIl 7 gennaio 2007 viene a mancare il gatto del fumettista, Cianci detto il Piagatto, protagonista sin dall'inizio di innumerevoli \"strip\". L'evento ha spinto diversi colleghi a manifestare la propria vicinanza all'autore con strisce commemorative.\nNella notte tra il 18 e il 19 gennaio 2010, l'autore annuncia di volersi prendere una pausa dal blog per poter considerare il fumetto, usando le parole dell'autore, \"come un piacere e una passione e non, come invece accade ultimamente, un lavoro\". Nelle settimane successive, a cadenza irregolare e anche nel weekend, sono apparse nuove strip a colori; a commento di queste comunicava ai lettori di aver avviato un progetto che aveva in programma da tempo, e l'irregolarit\u00e0 delle pubblicazioni era dovuta anche a quello. A partire dal 18 maggio, poi, l'autore annuncia il ritorno alle matite e a una pubblicazione pi\u00f9 costante, seppur non riprendendo un ritmo quotidiano.\nNel 2010, pun anno e mezzo, per stesso parere dell'autore grazie al lavoro di promozione fatto da Lucio Staiano di Shockdom, eriadan diventa anche la strip ufficiale del portale Alice.it.\nEriadan ha pubblicato anche tavole umoristiche su Jonathan Steele e, da luglio 2010, su Focus Brain Trainer.\nIl 5 novembre 2014 viene comunicato un nuovo periodo di pausa dal blog senza specificare alcuna motivazione. Il blog rimane fermo fino al 25 gennaio 2015 quando con una nuova comunicazione viene indicato che la pausa \u00e8 dovuta a \"una tempesta\u2026 una bella tempesta, che ora \u00e8 passata\". Da allora la pubblicazione \u00e8 rimasta ferma fino all'11 dicembre 2015, quando \u00e8 stata pubblicata una nuova vignetta.\nIl 1\u00ba giugno 2016 pubblica sul proprio blog una breve lettera aperta con la quale comunica la fine della propria attivit\u00e0 di disegnatore online.\nPersonaggi della serie \"eriadan\".\nLe diverse personificazioni del protagonista/autore:\nAltri personaggi che popolano il mondo di eriadan sono amici e parenti dell'autore."}
{"id": "122431", "revid": "1226", "url": "https://it.wikipedia.org/wiki?curid=122431", "title": "Fanteria dello Spazio", "text": ""}
{"id": "122433", "revid": "1566286", "url": "https://it.wikipedia.org/wiki?curid=122433", "title": "Michel Magne", "text": "Molto operoso negli anni sessanta e settanta, scrisse oltre cento colonne e fu il primo musicista a costruire uno studio di registrazione presso la propria abitazione, creando cos\u00ec il concetto di \"studio residenziale\" imitato poi nei paesi anglosassoni. Sue sono le serie di \"Angelica\" e \"Fant\u00f4mas\" che tanto successo ottennero negli anni sessanta.\nAlcune problematiche legate al castello d'H\u00e9rouville lo portarono al suicidio nel 1984."}
{"id": "122439", "revid": "188116", "url": "https://it.wikipedia.org/wiki?curid=122439", "title": "MI6", "text": ""}
{"id": "122444", "revid": "125291831", "url": "https://it.wikipedia.org/wiki?curid=122444", "title": "Secret Intelligence Service", "text": "Il Secret Intelligence Service (SIS) \u00e8 l'agenzia di spionaggio per l'estero del Regno Unito. \u00c8 pi\u00f9 comunemente noto con il nome di MI6 (Military Intelligence, Sezione 6). Dipende dal Foreign Office ed \u00e8 sotto la formale direzione del Joint Intelligence Committee (JIC).\nL'insegna del SIS era un tempo costituita da una C in verde (il primo direttore firmava tutti i documenti ufficiali con inchiostro verde) con l'immagine di un cervello all'interno di essa, e con le parole \"Semper Occultus\".\nStoria.\n\u00c8 stato fondato nel 1909 come sezione esteri del \"Secret Service Bureau\" (Ufficio per i servizi segreti). Il suo primo direttore \u00e8 stato il capitano Sir George Mansfield Smith-Cumming, che prese per primo il nome in codice C (dalle iniziali del cognome) che distinguer\u00e0 tutti i direttori del servizio succedutigli.\nPrima guerra mondiale.\nI primi significativi test avvennero durante la Prima guerra mondiale, come sezione 6 dedicata allo spionaggio del Military Intelligence, durante la quale l'organizzazione ottenne successi alterni, soprattutto di intelligence militare e commerciale; non riusc\u00ec per\u00f2 a penetrare in Germania.\nPrimo dopoguerra.\nDopo la prima guerra mondiale, il \"MI 6\" venne gradualmente ridotto, ed una parte del suo controllo venne assegnata ai suoi usufruttuari, come il War Office (l'allora ministero della guerra per le truppe terrestri) e l'Admiralty (l'allora ministero della Marina), attraverso l'assegnazione di legami di consumo o sezioni 'circolari'. Le Sezioni Circolari fissavano i requisiti per le sezioni del 'gruppo' operativo, e poi trasmettevano ai propri ministeri il risultato del lavoro MI6. Questo sistema di relazione venne chiamato \"il sistema del 1921\", e costitu\u00ec la struttura interna di fondo dell'agenzia che, in modo prevalente, \u00e8 stata adottata e rimane adottata fino ai giorni odierni.\nIl MI6 nel 1922 fu reso autonomo dal Military Intelligence e dagli anni venti come \"Secret Intelligence Service\" inizi\u00f2 ad operare principalmente attraverso un sistema di cooperazione, a volte non gradita o non voluta, con il servizio diplomatico, sotto l'egida del Foreign Office. In molte ambasciate fu creato l'incarico di \"Responsabile del controllo dei passaporti\" (\"Passport Control Officer\"), che nei fatti era il capo del \"Secret Intelligence Service\" in quella nazione. Questo incarico diede agli agenti del SIS un certo grado di copertura e l'immunit\u00e0 diplomatica, ma il sistema probabilmente dur\u00f2 troppo e divenne un segreto di pulcinella fin dagli anni trenta. Negli anni dell'immediato primo dopoguerra, e per la maggior parte degli anni venti, il SIS si occup\u00f2 del Comunismo, e in particolare del Partito Comunista dell'Unione Sovietica.\nSidney Reilly venne strettamente ricollegato al SIS dopo la sua cattura, e il SIS favor\u00ec e appoggi\u00f2 il suo tentativo (insieme a quello di Boris Savinkov) di far cadere il regime comunista, oltre a dirigere iniziative spionistiche pi\u00f9 convenzionali contro la Russia. Cumming mor\u00ec (nel suo ufficio) nel 1923, e venne sostituito come \"C\" dall'ammiraglio Sir Hugh 'Quex' Sinclair, che pur mancando dello stesso carisma del suo predecessore, fu probabilmente il primo C ad avere una visione coerente per il futuro dell'agenzia. Sotto la sua guida vennero sviluppate un'ampia gamma di nuove funzioni. Nel maggio 1938 l'ammiraglio Hugh Sinclair acquist\u00f2 Bletchley Park e i di terreno per gli scopi militari del GC&amp;CS e del SIS. Vi install\u00f2 l'unit\u00e0 principale di crittoanalisi del servizio, con la sede della Scuola governativa di codici e cifrazione (\"Government Code and Cypher School (GC&amp;CS)\"\")\".\nSeconda guerra mondiale.\nDurante la seconda guerra mondiale il vasto sistema di \"doppio gioco\", fu gestito soprattutto dall'MI5, delegato al controspionaggio, che nutr\u00ec di notizie fuorvianti gli agenti tedeschi. I tentativi del SIS di creare una rete in Germania invece fallirono ad opera dell'Abwehr.\nIl maggior successo dell'MI6, guidato dal 1939 da Stewart Menzies, fu il decrittaggio del codice Enigma tedesco, tramite Ultra. Menzies, promosso maggior generale, guid\u00f2 il servizio fino al 1952.\nSecondo dopoguerra.\nNel dopoguerra le attivit\u00e0 dal SIS si sono concentrate, negli anni della guerra fredda, verso i paesi del blocco sovietico. Ma le Operazioni SIS contro l'URSS sono state ampiamente compromesse dal fatto che la sezione controspionaggio, \"R5\", fu diretta per due anni da un agente che lavorava per l'Unione Sovietica, Harold Adrian Russell Philby. Di rilievo fu l'operazione Gold del 1956, un'operazione congiunta con la CIA per attingere alle comunicazioni della sede dell'esercito sovietico a Berlino utilizzando un tunnel di 300 m fino alla zona occupata dai russi.\nLa caduta del muro di Berlino e la fine della guerra fredda ha portato a un rimpasto di priorit\u00e0 esistenti verso la lotta al terrorismo internazionale. A met\u00e0 degli anni 1990 la comunit\u00e0 dell'intelligence britannico \u00e8 stata sottoposta a una revisione globale dei costi da parte del governo, con una riduzione dei costi intorno al 25%, salvo poi riaccrescere dopo gli attentati dell'11 settembre 2001.\nL'esistenza del SIS non \u00e8 stata pubblicamente riconosciuta dal governo britannico fino al 1994. La sua sede, dal 1995, \u00e8 a Vauxhall Cross, sulla riva sud del Tamigi.\nSir John Sawers divenuto capo del SIS nel novembre 2009, \u00e8 stato il primo esterno a capo del SIS in pi\u00f9 di 40 anni. Sawers proveniva infatti dalla carriera diplomatica, essendo stato il rappresentante permanente britannico alle Nazioni Unite.\nAlla fine del 2010, il capo del SIS ha tenuto quello che \u00e8 stato il primo discorso pubblico di un direttore dell'agenzia nella sua storia di 101 anni.\nSedi.\nLa sede principale del SIS \u00e8 - dal 1995 - l'Edificio SIS a Vauxhall Cross. In precedenza il quartier generale del SIS erano stati Century House (1964-1995), 54 Broadway (1924-1966) e Whitehall Court (1911-1922).\nNumerosi sono gli edifici usati come sedi secondarie, tra cui il St. Ermin's Hotel e Fort Monckton. L'edificio al nr. 1 di Dorset Square, in precedenza di propriet\u00e0 del direttore di circo Bertram Mills (ed a questo l'MI6 deve uno dei suoi soprannomi, \"The Circus\"), era sede dello Special Operations Executive.\nIl Secret Intelligence Service nella cultura di massa.\nCinema.\nJames Bond \u00e8 certamente il pi\u00f9 famoso agente segreto cinematografico ad essere alle dipendenze dell'MI6; la stessa sede londinese \u00e8 mostrata nei film \"GoldenEye\" (in notturna), \"Il mondo non basta\", \"La morte pu\u00f2 attendere\" (in notturna) e pi\u00f9 volte in \"Skyfall\". Tra gli altri degni di nota troviamo il personaggio letterario e cinematografico George Smiley, creato da John Le Carr\u00e9. Un altro agente segreto inglese particolarmente famoso \u00e8 Johnny English, interpretato da Rowan Atkinson e con un ruolo di parodia rispetto ai film polizieschi. Altri agenti dell'MI6 sono Deckard Shaw interpretato da Jason Statham e la sorella minore Hattie Shaw interpretata da Vanessa Kirby. Un\u2019altra famosa agente dell\u2019MI6 \u00e8 Ilsa Faust, impersonata da Rebecca Ferguson nella saga di .\nTelevisione.\nIn televisione il S.I.S. \u00e8 stato pi\u00f9 volte immortalato, per esempio in produzioni comiche come \"La vita segretissima di Edgar Briggs\"."}
{"id": "122445", "revid": "1873140", "url": "https://it.wikipedia.org/wiki?curid=122445", "title": "SPECTRE", "text": "La SP.E.C.T.R.E. (acronimo di \"SPecial Executive for Counter-intelligence, Terrorism, Revenge and Extortion\") \u00e8 un'organizzazione criminale immaginaria presente nella saga di James Bond.\nGuidata da Ernst Stavro Blofeld, fa la sua prima comparsa nel romanzo di Ian Fleming \"Operazione tuono\" e poi nei primi film di James Bond, da \"Agente 007 - Licenza di uccidere\" fino ad \"Agente 007 - Una cascata di diamanti\". Dopo un'assenza quarantennale, fa il suo ritorno in \"Spectre\".\nCaratteristiche generali.\nLa SP.E.C.T.R.E. \u00e8 una potente associazione criminale internazionale finalizzata, come dice il nome stesso, a terrorismo, controspionaggio, ritorsioni ed estorsioni. \u00c8 strutturata in modo fortemente gerarchico, per mezzo della figura di un capo e di numerosi subalterni.\nIl fondatore e presidente \u00e8 noto come il \"Numero Uno\" ed \u00e8 il vertice di tutte le decisioni dell'organizzazione. Ogni membro ha un numero che ruota, cos\u00ec come quello di Blofeld, in vari periodi (nella sua prima apparizione \u00e8 il \"Numero Due\"). La sua vera identit\u00e0 \u00e8 nota solo ai suoi pi\u00f9 stretti collaboratori ed \u00e8 sconosciuta alla maggior parte degli affiliati, che si appellano a lui come Numero Uno.\nGli altri affiliati sono generalmente terroristi o ex agenti dei servizi segreti di tutto il mondo. Le decisioni importanti sono prese nella sede, in ampie sale riunioni poco illuminate. Nei film le sedi dell'organizzazione sono sparse per tutto il mondo e collocate nei posti pi\u00f9 improbabili (vulcani, isole deserte, cliniche montane).\nIn \"Mai dire mai\" c'\u00e8 qualche cambiamento: Blofeld diventa non pi\u00f9 \"Numero Uno\" ma solo \"capo\" mentre \"Numero Uno\" \u00e8 Maximillian Largo.\nNella narrativa.\nLa SPECTRE nasce dall'esigenza di Fleming di creare un nuovo nemico per il suo personaggio (sino ad allora era la SMERSH, il reparto eliminazioni speciali dell'Unione Sovietica), intravedendo l'inizio del disgelo delle relazioni fra USA e URSS.\nPer questo motivo l'autore, nel romanzo \"Operazione tuono\", introduce l'organizzazione criminale che di l\u00ec in avanti diventer\u00e0 il nemico principale di James Bond. Fleming colloca la sua sede al numero 136 bis del Boulevard Haussmann a Parigi dove si cela sotto le mentite spoglie della \"FIRCO\", ovvero \"Fraternit\u00e9 Internationale de la R\u00e9sistance contre l'Oppression\", un'associazione di beneficenza che d\u00e0 rifugio ai profughi.\nProseguendo l'opera di Fleming, dalla fantasia di John Gardner \u00e8 partorita Nena, una figlia di Blofeld. In seguito, l'autore inglese rigenera la SPECTRE e l'affida al comando di Tamil Rahani.\nCinema.\nSebbene i romanzi trattino lungamente della SPECTRE, \u00e8 soprattutto grazie ai film che l'organizzazione criminale ha ottenuto la sua enorme fama.\nSin dal primo film della serie, \"licenza di uccidere\", la SPECTRE diventa il vero nemico di Bond tramite i suoi numerosi affiliati sparsi per tutto il mondo; addirittura, in \"Spectre\", Blofeld rivela a Bond che i villain da lui affrontati nei tre film precedenti (\"Casino Royale\", \"Quantum of Solace\" e \"Skyfall\") erano tutti affiliati alla sua organizzazione."}
{"id": "122447", "revid": "1305772", "url": "https://it.wikipedia.org/wiki?curid=122447", "title": "Taijiquan stile Chen", "text": "Il \"pugilato del sommo polo\" stile Chen () \u00e8 considerato lo stile pi\u00f9 antico di quest'arte marziale.\nStoria.\nLa sua origine mitologica \u00e8, in generale, pi\u00f9 diffusa (ed affascinante) di quella storica. Si narra infatti che il taijiquan sia stato creato dall'immortale taoista Zhang Sanfeng, dopo che aveva osservato la lotta tra una gru ed un serpente: i movimenti sinuosi e circolari di quest'ultimo avrebbero fornito l'ispirazione per codificare le movenze del taijiquan.\nLo storico cinese Tang Hao ha condotto, verso la met\u00e0 degli anni venti, degli studi approfonditi sull'origine del taijiquan. Tali ricerche lo hanno portato al villaggio della famiglia Chen, chiamato Chenjiagou (\u9648\u5bb6\u6c9f), nella provincia dello Henan.\nSi ritiene che il fondatore ufficiale sia stato Chen Wangting (\u9648\u738b\u5ead), vissuto tra il 1580 ed il 1660, appartenente alla IX generazione della famiglia Chen.\nChen Wangting era un funzionario dell'esercito imperiale, famoso per aver pi\u00f9 volte sconfitto i gruppi di banditi che derubavano le carovane. Si racconta che il suo stile di combattimento fosse eccellente, e che molti funzionari imperiali lo volessero al proprio fianco come membro della scorta personale. Ritiratosi dalla carica pubblica, dopo la caduta della dinastia Ming, Chen Wangting dedic\u00f2 il resto della propria vita al perfezionamento della sua abilit\u00e0 marziale, trasmettendone le tecniche ai suoi successori. Le sequenze marziali che elabor\u00f2 comprendevano cinque forme (\u5957\u8def, \"Taolu\") molto dinamiche e una forma di \"lunga boxe\". Nei secoli a venire, per\u00f2, la maggior parte dei discendenti della famiglia Chen abbandonarono lo studio di tali sequenze. Esse erano infatti molto impegnative, e richiedevano una dedizione completa allo studio.\nDurante la XIV generazione vissero due esponenti molto importanti della famiglia Chen: Chen Youben (\u9648\u6709\u672c) e Chen Changxing (\u9648\u9577\u8208). Il primo si trasfer\u00ec nel vicino villaggio di Zhaobao e modific\u00f2 i movimenti del taijiquan, diminuendo l'estensione delle posizioni. Nacque cos\u00ec lo \"stile di Zhaobao\", chiamato anche \"xiao jia\" (\u5c0f\u67b6); Chen Changxing (1770 - 1853), invece, raggrupp\u00f2 insieme i frammenti delle forme tradizionali, le quali erano state in gran parte dimenticate, e form\u00f2 due sole sequenze. La prima era composta da movimenti lenti e fluidi, mentre la seconda comprendeva azioni pi\u00f9 atletiche e dinamiche. Queste due sequenze furono chiamate \"nuova intelaiatura\" (\u65b0\u67b6, \"xinjia\"), in quanto costituiva una novit\u00e0 rispetto alle forme precedenti, che quindi furono identificate con \"vecchia intelaiatura\" (\u8001\u67b6, \"laojia\").\nIl maestro pi\u00f9 grande che viene ricordato in seno alla famiglia Chen \u00e8 certamente Chen Fake (\u9648\u767c\u79d1), vissuto dal 1887 al 1957. Insegn\u00f2 a Pechino e da l\u00ec diffuse largamente lo stile Chen quando, come anche oggi, lo stile pi\u00f9 diffuso era lo stile Yang. Durante la sua permanenza nella capitale, egli apport\u00f2 alcune modifiche nel modo di eseguire la forma, rendendo i movimenti pi\u00f9 circolari e ricchi di leve articolari (qinna). Quando infine fece ritorno a Chenjiagou, la sua esecuzione era talmente diversa da quella ideata da Chen Changxing che fu chiamata \"nuova intelaiatura\", prendendo quindi il nome delle sequenze ideate da Chen Changxing, le quali furono a loro volta identificate come \"vecchia intelaiatura\" (sostituendo perci\u00f2 il nome dato alle sequenze originali del taijiquan). Ancora oggi, quindi, per \"xinjia\" si intende la forma di Chen Fake e per \"laojia\" quella di Chen Changxing.\nOggi i rappresentanti, appartenenti alla XIX generazione, sono Chen Zhenglei, Chen Xiaowang, Wang Xi'An e Zhu Tiancai, noti anche come i 4 guerrieri custodi di Buddha.\nCaratteristiche.\nLo stile Chen tradizionale ha sicuramente mantenuto uno spirito marziale pi\u00f9 evidente di quello che si pu\u00f2 trovare negli stili da esso derivati.\nIn particolare esistono due caratteristiche peculiari: il chansi jin (\u7f20\u4e1d\u52b2) ed il fa jing (\u53d1\u52b2).\nIl chansi jin \u00e8 un modo particolare di utilizzare la forza, attraverso movimenti a spirale. Si dice che la forza scorra nel corpo come un filo di seta che si avvolge o si dipana dal bozzolo.In particolare il chansi jin opera con un effetto a frusta su qualsiasi energia diretta contro di essa, cio\u00e8 modifica grazie alla circolarit\u00e0 la direzione di una spinta ricevuta dall'avversario. Per allenare questo principio sono stati codificati cinque esercizi da compiere in continuit\u00e0 per acquisire la capacit\u00e0 di agire secondo traiettorie circolari. Questi esercizi prendono anch'essi il nome di \"chansi jin\".\nIl fa jing \u00e8 una tecnica per emettere la forza interna (\u52b2, jin) in modo esplosivo, attraverso la coordinazione del respiro con il movimento, che deve essere estremamente rilassato. Il chi, normalmente custodito nel Dan tian, attraverso la coordinazione dei movimenti scorre lungo l'arto fino a raggiungere l'estremit\u00e0 (mano, piede, spalla etc) e a fuoriuscire generando una forza molto superiore al solo vigore muscolare.\nFilosofia.\nBench\u00e9 le origini storiche del taijiquan possano affondare nella filosofia del Buddhismo (data la vicinanza geografica e stilistica con il tempio di Shaolin), con il tempo quest'arte ha attinto moltissimi aspetti dal Taoismo.\nIl nome stesso, taijiquan, richiama il concetto di un principio supremo (\u592a\u6781, taiji) che pu\u00f2 essere identificato con il Dao (\u9053).\nUn simbolo chiave di quest'arte marziale \u00e8 infatti il taijitu (\u592a\u6781\u56fe), famoso diagramma rappresentante un cerchio suddiviso in due forme, simili a pesci, una bianca e l'altra nera. Tali figure simboleggiano lo Yin e lo Yang, le due polarit\u00e0 opposte complementari della cosmogonia taoista.\nCos\u00ec tutti i movimenti del taijiquan seguono l'alternarsi degli opposti, e questo modo di agire costituisce anche la base del sistema marziale: non bisogna contrastare il \"pieno\" di un attacco, ma occorre cedere, utilizzando la forza dell'avversario a proprio vantaggio.\nIl taijiquan attinge anche dalla sapienza della medicina tradizionale cinese, utilizzando i concetti di \"energia vitale\" (\u6c14, qi) e di Meridiani.\nMetodo di apprendimento.\nGli strumenti tradizionali per apprendere il taijiquan stile Chen sono essenzialmente tre: gli esercizi di base, le forme (\u5957\u8def, \"taolu\") e la spinta con le mani (\u63a8\u624b, \"tuishou\").\nLe prime sono sequenze prestabilite di movimenti, con le quali il corpo si abitua a muoversi secondo i canoni di quest'arte marziale, oltre che a rafforzarsi. Si ricordano al riguardo i cinque \"chansi jin\".\nLe seconde racchiudono i principi generali in una sequenza ordinata di azioni circolari che consentono all'allievo di prendere confidenza con il proprio corpo, la propria energia e il proprio equilibrio. Per questo l'apprendimento delle forme richiede molti anni di studio ed esercizio. Nello stile Chen si ricordano le due forme principali: Yi Lu (primo livello) ed Er Lu (secondo livello).\nLa spinta con le mani \u00e8 un insieme di esercizi nati come sistema didattico propedeutico al combattimento vero e proprio. L'esecuzione di tali esercizi sviluppa molte qualit\u00e0, prime fra tutte la morbidezza e la capacit\u00e0 di \"cedere\", cio\u00e8 di utilizzare la forza dell'avversario a nostro vantaggio e senza opporre resistenza. I principi alla base di questa pratica sono: espandere, tirare, soffocare, schiacciare.\nCome in molte arti marziali cinesi, anche nel taijiquan esistono anche forme con armi. Le armi tradizionali che vengono principalmente utilizzate sono la sciabola, la spada, l'alabarda o guandao, la lancia.\nLa pratica del taijiquan come arte marziale richiede in generale molti anni di studio.\nStili derivati.\nUn allievo di Chen Changxing era Yang Fukui (1799 - 1853), il cui nome pubblico era \"Luchan\". Originario di Guangpingfu (provincia dello Hebei), studi\u00f2 per circa venti anni a Chenjiagou.\nTornato al suo paese, il suo stile di combattimento suscit\u00f2 la meraviglia delle persone, e la sua fama lo port\u00f2 fino alla capitale per insegnare l'arte del taijiquan. Nel 1852 giunse a Pechino, invitato dal nobile Wu Yuxiang (1812 - 1892). L\u00e0 si conquist\u00f2 il soprannome di \"wudi\", il \"senza-rivali\".\nWu Yuxiang, desideroso di apprendere il taijiquan approfonditamente, studi\u00f2 nel villaggio di Zhaobao. Da tale esperienza \u00e8 nato lo stile Wu di Wu Yuxiang.\nYang Luchan miglior\u00f2 l'arte dopo aver trovato degli scritti originali di Zhang San Feng e cre\u00f2 una forma in base al Taijiquan che aveva appreso presso Chenjagou; cos\u00ec abbiamo lo stile Yang: movenze morbide, circolari, di pi\u00f9 facile esecuzione rispetto allo stile Chen.\nUno dei figli di Yang Luchan, chiamato Yang Banhou, insegn\u00f2 una piccola sequenza di movimenti a Wu Quanyou, il quale la trasmise al figlio Wu Jianquan. Da lui prese vita lo stile Wu\nSun Lutang, esperto di Bagua e Xingyi, fuse questi due stili con il taijiquan e diede vita allo stile Sun."}
{"id": "122448", "revid": "124155856", "url": "https://it.wikipedia.org/wiki?curid=122448", "title": "Isteresi", "text": "L'isteresi \u00e8 un fenomeno per cui il valore assunto da una grandezza dipendente da altre \u00e8 determinato, oltre che dai valori istantanei di queste ultime, anche dai valori che avevano assunto in precedenza; in altre parole, l'isteresi \u00e8 la caratteristica di un sistema di reagire in ritardo alle sollecitazioni applicate e in dipendenza dallo stato precedente. Il termine, derivante dal greco \"\u1f51\u03c3\u03c4\u03ad\u03c1\u03b7\u03c3\u03b9\u03c2\" (\"hyst\u00e9resis\", \"ritardo\"), fu introdotto nel senso moderno da James Alfred Ewing nel 1890, ed \u00e8 usato in generale nella teoria dei sistemi dinamici, quindi non solo in fisica, ma anche in biologia ed economia.\nSe la risposta di un sistema con isteresi viene rappresentata in un grafico in funzione dello stimolo, si ottiene una caratteristica curva chiusa (grafico a destra). In un sistema privo di isteresi la curva costituisce una linea singola. \nIn presenza di isteresi si ottiene invece uno sdoppiamento della curva: se percorsa da sinistra a destra si ha un cammino, se percorsa in senso inverso se ne ottiene un altro. In molti dei fenomeni fisici in cui si ha tale caratteristica si ottengono due tratti orizzontali: uno superiore e uno inferiore. Questi rappresentano i limiti di saturazione. Per un sistema in esame, al variare di alcune condizioni, si pu\u00f2 avere una famiglia di curve, spazianti dalla quasi singola a un'area racchiusa pressoch\u00e9 quadrata. L'ampiezza della curva chiusa \u00e8 indice dell'entit\u00e0 dell'isteresi. Le famiglie di curve possono essere disposte nella terza dimensione a delimitare una forma tridimensionale detta bia.\nMeccanica.\nI materiali duttili plasticizzano con un corrispondente incrudimento di tipo cinematico. Supponendo di sottoporre un corpo a una trazione uniassiale maggiore di quella di snervamento, dal momento in cui il materiale viene soggetto a scarico e successivamente a una sollecitazione di compressione, la nuova tensione di snervamento a compressione avr\u00e0 un valore inferiore.\nNell'esecuzione di una taratura, l'isteresi \u00e8 la caratteristica di uno strumento di fornire valori diversi per uno stesso punto di misura quando questo viene rilevato in maniera crescente e decrescente.\nIn genere, nelle norme di taratura, viene definita isteresi la differenza massima tra i valori letti su uno strumento per lo stesso punto nei due cicli in salita e in discesa.\nNella taratura di un manometro, per esempio, la differenza di valori tra ciclo a pressione crescente e ciclo a pressione decrescente \u00e8 un indice della capacit\u00e0 elastica dell'elemento sensibile dello strumento.\nLa deformazione di molti materiali pu\u00f2 presentare isteresi. Per esempio i materiali plastici, dopo essere deformati per effetto di una sollecitazione, al venire meno della sollecitazione non ritornano alla configurazione iniziale, ma presentano una deformazione residua. Per esempio questo \u00e8 il fenomeno per il quale le guarnizioni plastiche nelle giunture si degradano dopo un certo tempo, ed \u00e8 anche il motivo per il quale gli sbalzi di pressione nel corpo umano aumentano il rischio di malattie circolatorie come ischemie o aneurismi.\nAnche nella meccanica dei mezzi porosi \u00e8 presente lo stesso fenomeno, in quanto la porosit\u00e0 di un terreno dipende sia dallo stato tensionale cui esso \u00e8 soggetto, ma anche dalla sua storia tensionale passata, in particolare dalla tensione massima cui \u00e8 andato soggetto nella sua storia tensionale. Se la tensione massima \u00e8 maggiore dell'attuale, il terreno \u00e8 detto sovraconsolidato, e presenta una porosit\u00e0 minore rispetto a quella teorica attesa per effetto del carico su di esso agente; in caso contrario il terreno \u00e8 detto normalconsolidato.\nTermodinamica.\nL'isteresi \u00e8 conosciuta in termodinamica. Nelle transizioni di fase il passaggio da uno stato all'altro non avviene linearmente con l'energia fornita o assorbita. L'isteresi pu\u00f2 essere sfruttata per filtrare segnali indesiderati nei sistemi di controllo, tenendo conto della \"storia\" recente del segnale. Per esempio nei controlli termostatici un elemento riscaldatore (una caldaia) viene acceso quando la temperatura scende sotto un valore formula_1 ma non viene spento fino a che non avviene il superamento di una temperatura formula_2 maggiore della prima. Ci\u00f2 previene commutazioni indesiderate dovute all'imprecisione e alle deboli fluttuazioni intorno a un unico valore di soglia.\nElettromagnetismo.\nI materiali ferromagnetici sono caratterizzati da un'induzione magnetica non esprimibile come funzione del campo magnetico. La relazione in un materiale isotropo essendo scalare dal momento che i campi assumono la medesima direzione (ma non necessariamente lo stesso verso), \u00e8 rappresentabile su un piano in cui avviene un \"ciclo di isteresi\".\nA partire dal momento in cui i campi sono nulli, e dunque \u00e8 nulla la magnetizzazione del materiale, il campo magnetico aumenta seguendo la curva formula_3, detta \"curva di prima magnetizzazione\", fino al valore massimo di formula_4 in cui formula_5 aumenta proporzionalmente a formula_6. In tali condizioni formula_7 raggiunge il suo valore massimo, detto \"valore di saturazione\".\nDiminuendo la corrente, diminuisce di conseguenza formula_8, senza tuttavia ripercorrere la stessa curva, ma la curva formula_9. Per formula_10 risulta quindi che il campo magnetico non ritorna ad avere un valore nullo, ma acquista un'intensit\u00e0 pari a formula_11. Tale valore \u00e8 detto \"magnetizzazione residua\":\nIl materiale mantiene quindi una propriet\u00e0 magnetica anche senza la presenza di un campo magnetico esterno.\nInvertendo la corrente, inoltre, formula_8 e formula_7 diventano negativi, e quando il campo di induzione magnetica \u00e8 nullo si ha formula_15. Tale valore \u00e8 detto \"campo di coercizione\".\nInfine, diminuendo ulteriormente formula_8, anche formula_5 diventa negativo fino al valore formula_18 in cui di nuovo i campi sono proporzionali e la magnetizzazione arriva al minimo assoluto. Ricominciando ad aumentare formula_8, si ha il ciclo chiuso.\nLa permeabilit\u00e0 magnetica in un dato punto della curva:\n\u00e8 pertanto determinabile a partire dalla relazione fra i campi, specificando a quale curva del ciclo di isteresi appartiene. Tale grandezza dipende quindi dalla \"storia\" del materiale, e perde sostanzialmente di significato nella caratterizzazione del materiale. Ogni materiale ferromagnetico segue il ciclo di isteresi: per cicli che via via sono pi\u00f9 stretti il ciclo di isteresi si restringe via via fino a ritornare a zero. Questo significa che \u00e8 possibile \"smagnetizzare\" il materiale ferromagnetico e riportarlo alla condizione iniziale in cui formula_21.\nL'induzione residua pu\u00f2 essere rimossa portando il materiale magnetizzato alla temperatura di Curie, alla quale si distrugge l'ordine ferromagnetico negli spin elettronici.\nL'area del ciclo di isteresi \u00e8 proporzionale all'energia necessaria per compierlo.\nApplicazioni.\nL'induzione residua pu\u00f2 essere un problema in diverse applicazioni, ad esempio in ambito magnetico mantiene attratta l'ancora di un rel\u00e8 al cessare del segnale di comando. L'isteresi \u00e8 anche una delle cause di dissipazione di energia in regime variabile: magnetica nei trasformatori, ed elettrica nei resistori, che si somma con quella ohmica. D'altro canto in ambito magnetico \u00e8 alla base della memorizzazione magnetica in nastri e hard disk. \nIn questi ultimi dispositivi il verso della magnetizzazione residua rappresenta un bit: \"0\" o \"1\". Per cambiare lo stato di magnetizzazione \u00e8 per\u00f2 necessario conoscere lo stato precedente, in base al quale varia il campo da applicare. Per evitare il problema si usa una tecnica detta \"bias\", che consiste nel portare a un valore noto il sistema prima della scrittura. La stessa tecnica \u00e8 usata nei registratori audio a nastro, dove a volte \u00e8 presente un selettore per il tipo di bias da usare in funzione del materiale ferromagnetico usato nei differenti tipi di nastro. \nNei circuiti elettronici si usa il Trigger di Schmitt che genera un'isteresi di aspetto simile a quella generata nei materiali magnetici. Il circuito serve a eliminare il rumore presente sui segnali. Pu\u00f2 essere realizzato mediante componenti discreti (amplificatori operazionali o transistori) ma \u00e8 presente sugli ingressi di numerosi circuiti logici delle varie famiglie (TTL, CMOS, ecc.).\n\u00c8 anche possibile simulare l'isteresi su un ingresso analogico (ADC) connesso a un microprocessore (spesso integrato in esso nei microcontrollori o sistemi embedded). In questo caso l'isteresi \u00e8 un algoritmo presente nel software o nel firmware.\nEconomia.\nAlcuni sistemi economici presentano isteresi. Per esempio, per incominciare a esportare le aziende incorrono a dei costi sommersi (sunk cost), ossia costi che, una volta incorsi, non vengono pi\u00f9 considerati per valutare la profittabilit\u00e0 dell'attivit\u00e0 esportativa, generando quindi isteresi nel comportamento aziendale. \nIn economia propriamente l'isteresi \u00e8 l'incapacit\u00e0 del tasso di disoccupazione di tornare al livello iniziale dopo uno shock avverso, anche dopo il superamento dello stesso. \u00c8 data fondamentalmente da quattro motivi principali: gli \"Insider-Outsider\" (e cio\u00e8 la partecipazione alla contrattazione per il lavoro di chi \u00e8 gi\u00e0 occupato per mantenere il proprio posto di lavoro); i \"lavoratori scoraggiati\" (e cio\u00e8 gli individui che dopo un periodo di tempo senza risultati smettono di cercare lavoro); il \"search e mismatch\" (l'abitudine di lavoratori e imprenditori a risultati scarsi nella ricerca di occupati/occupazione); lo \"stock di capitale\" (cio\u00e8 il basso investimento causato dallo shock che porta a un basso livello di movimenti di capitale).\nIl fenomeno dell'isteresi pu\u00f2 anche essere spiegato attraverso il ricorso alla \"teoria dei salari di efficienza\".\nMedicina.\nIn medicina si ritardano istereticamente gli stimolatori cardiaci, per evitare un'interferenza con l'attivit\u00e0 propria del nodo del seno o comunque del cuore. \u00c8 isteretico anche il comportamento del polmone isolato in cui venga insufflata aria. La relazione pressione/volume che si ricava in tali condizioni sperimentali permette di identificare una marcata differenza di comportamento in insufflazione e in svuotamento, con pressioni molto minori a parit\u00e0 di volume in fase di svuotamento rispetto alla fase di riempimento.\nLa stessa curva si pu\u00f2 disegnare se, anzich\u00e9 insufflare aria nel polmone, lo si posiziona in un recipiente a tenuta d'aria, successivamente svuotato per mezzo di una pompa. Le pressioni registrate in tal modo da un manometro, solitamente ad acqua, collegato alla pompa saranno negative.\nDiritto.\nAlcuni giuristi hanno trasposto l'idea dell'isteresi al diritto. Per un orientamento, essa si riferisce a \"scelte internazionali difficilmente riplasmabili nel breve periodo\", da cui seguirebbe l'impossibilit\u00e0 di ricavare all'interno del diritto d'autore regole specificamente conformate alla natura adesposta del software. Secondo un altro orientamento, lo sviluppo del diritto sarebbe sempre frenato dal diritto esistente, per cui, specie con riferimento alla regolazione delle nuove tecnologie, \"il diritto risulta spesso obsoleto gi\u00e0 al momento dell'entrata in vigore\"; la situazione sarebbe aggravata in quegli ordinamenti caratterizzati dal \"lobbying\" e dalla minuziosa contrattazione con il proteiforme universo degli \"stakeholders\"."}
{"id": "122455", "revid": "124931891", "url": "https://it.wikipedia.org/wiki?curid=122455", "title": "Messerschmitt Bf 109", "text": "Il Messerschmitt Bf 109, fu un aereo da caccia monomotore, monoplano ad ala bassa progettato negli anni trenta dall'ing. Willy Messerschmitt, per conto dell'azienda aeronautica tedesca \"Bayerische Flugzeugwerke AG\" e prodotto, oltre che dalla stessa e dalla Messerschmitt AG che gli successe, anche su licenza in alcune sue varianti dalla romena Industria Aeronautic\u0103 Rom\u00e2n\u0103 (IAR) e dalla spagnola Hispano Aviaci\u00f3n che lo commercializz\u00f2 come Hispano Aviaci\u00f3n HA-1109.\nGeneralit\u00e0.\nIl modello \u00e8 uno dei pi\u00f9 noti caccia tedeschi della seconda guerra mondiale e uno degli aerei da combattimento costruiti nel maggior numero di esemplari nella storia (oltre dal 1936 al 1945), prestando servizio tra il 1937 e il 1947. Fino al 1941 fu in pratica l'unico apparecchio da caccia della Luftwaffe, dopodich\u00e9 venne sempre pi\u00f9 affiancato dal Focke-Wulf Fw 190. Originariamente concepito come intercettore, si rivel\u00f2 adattabile e versatile tanto da essere impiegato in numerosi ruoli: cacciabombardiere, caccia notturno, ricognitore, aereo cacciacarri, ecc. La sua struttura era progettata in modo da adattarsi facilmente a continui aggiornamenti e miglioramenti e l'apparecchio era ancora competitivo nel 1945, a oltre 10 anni dalla sua progettazione in un'epoca di continui progressi aeronautici.\n\u00c8 stato l'aereo dei maggiori assi dell'aviazione mondiale, da Erich Hartmann (il pilota da caccia di maggior successo della storia, con 352 aerei abbattuti) a Hans-Joachim Marseille, accreditato del pi\u00f9 alto numero di vittorie aeree (158) sul fronte occidentale di cui 151 in Africa. \u00c8 stato pilotato anche dai pi\u00f9 grandi assi di altre forze aeree, come quella finlandese, ungherese, rumena e croata. Fu anche l'unico tipo di velivolo impiegato dal Jagdgeschwader 52 (JG 52), il reparto aereo pi\u00f9 vittorioso della storia dell'aviazione.\nNella bibliografia di settore il modello viene citato anche con la sigla Me 109, prefisso assegnato in seguito alla Messerschmitt dal Reichsluftfahrtministerium (RLM), specie nelle sue ultime varianti. La sigla Bf assegnata dal ministero indicava la ragione sociale dell'azienda originaria responsabile della progettazione, sviluppo e produzione dei primi esemplari, la \"Bayerische Flugzeugwerke\", che nel luglio 1938 venne rinominata \"Messerschmitt AG\". I modelli progettati da allora in poi assunsero la denominazione Me, mentre quelli progettati in precedenza (comprese le varianti, vedi anche il Messerschmitt Bf 110) continuarono ad adottare ufficialmente il prefisso Bf. Anche se il prefisso Me \u00e8 stato effettivamente utilizzato nella documentazione Luftwaffe per identificare il 109, questo \u00e8 da ritenersi non ufficiale..\nStoria del progetto.\nNei primi mesi del 1934, nell'ambito della ricostituzione della propria aeronautica militare (la \"Luftwaffe\") con velivoli di nuova tecnologia, il \"Reichsluftfahrtministerium\" (RLM), il ministero che nella Germania hitleriana sovraintendeva all'intera aviazione, decise di bandire una gara per la fornitura di un nuovo aereo da caccia ad alte prestazioni e destinato a superare i pari ruolo allora in servizio nelle aeronautiche europee, nonch\u00e9 a sostituire gli oramai obsolescenti biplani Arado Ar 68 ed Heinkel He 51. Le specifiche del nuovo modello, in ottemperanza a quanto discusso l'anno prima dal \"Technisches Amt (\"Ufficio Tecnico\")\" dell'RLM, rispondevano alle seguenti caratteristiche: cellula di costruzione interamente metallica con configurazione alare monoplana dotato di carrello d'atterraggio retrattile, equipaggiato con il nuovo motore Junkers Jumo 210 da 12 cilindri a V rovesciata raffreddato a liquido, che fosse capace di raggiungere i 400km/h a 6000m di quota, ed in grado di raggiungere la quota di 6000 m in un tempo di salita di 17 minuti e una tangenza di 10000 m. Inoltre, doveva essere armato con 2 mitragliatrici da 7,92mm alloggiate nel cofano motore e preferibilmente un cannone da 20\u00a0mm alloggiato nella V dei cilindri del motore, una soluzione in voga negli anni trenta e adottata anche da modelli francesi. Venne inoltre richiesto, sempre dal RLM, un carico alare non superiore ai 100;kg/m\u00b2.\nNon essendo, per la tecnologia dell'epoca, prestazioni ardue da raggiungere il concorso richiam\u00f2 l'attenzione delle maggiori aziende aeronautiche tedesche del periodo: la Heinkel, la Arado e appunto la Bayerische Flugzeugwerke. La costruzione dei prototipi, tre per ogni azienda concorrente, doveva concludersi entro la fine del 1934.\nPrototipi e prime versioni.\nIl Bf 109 venne progettato a partire dal marzo 1934 dall'ingegnere Willy Messerschmitt, titolare e capo progettista dell'omonima azienda di Augusta che all'epoca lavorava per conto della Bayerische Flugzeugwerke, e dal suo collaboratore ing. Robert Lusser. Al progetto venne assegnata la sigla di fabbrica P.1034. Lo studio tecnico della Messerschmitt cre\u00f2 la cellula pi\u00f9 piccola possibile nella quale installare il pi\u00f9 potente motore disponibile, presentando al Ministero dell'Aria, nel gennaio 1935, un modello cui fu data la designazione ufficiale di Bf 109, preludio alla nascita del prototipo Bf 109 V1 (immatricolato D-IABI) che vol\u00f2 per la prima volta ad Augusta il 28 maggio 1935, ai comandi del pilota collaudatore Hans-Dietrich Kn\u00f6tzsch. Il propulsore scelto era un motore V12 Rolls-Royce Kestrel da 695 hp (518kW), non essendo ancora disponibile lo Junkers Jumo 210. Al suo primo volo, il caccia tedesco era certamente uno dei pi\u00f9 avanzati progetti dell'epoca e sicuramente pi\u00f9 avanzato dei suoi concorrenti francesi e britannici gi\u00e0 in servizio, tenuto conto che i successivi Hawker Hurricane e Supermarine Spitfire compirono il primo volo rispettivamente il 6 novembre del 1935 ed il 5 marzo 1936.\nNel settembre del 1935, dopo quattro mesi di prove, il prototipo V1 (dal tedesco \"Versuch\", \"prova\") venne consegnato al centro sperimentale (\"Erprobungsstelle\") della Luftwaffe di Rechlin. Nel concorso per il nuovo caccia della Luftwaffe, che intendeva rimpiazzare gli He 51 e Ar 68, il Bf 109 si trov\u00f2 a competere con altri prototipi dell'Arado (Ar 80), della Focke-Wulf (Fw 159) e dell'Heinkel (He 112). Soltanto quest'ultimo si rivel\u00f2 un serio avversario nelle prove di volo condotte nell'ottobre 1935. Essi ebbero come risultato un ordine per la produzione di dieci prototipi dell'He 112 e del Bf 109 e, nel dicembre 1935, il V1 fu inviato assieme agli altri prototipi, a Travem\u00fcnde per ulteriori prove.\nIl secondo prototipo V2 fu pronto nell'ottobre 1935, equipaggiato con uno Junkers Jumo 210A da 610CV (455;kW), propulsore per il quale l'aereo era stato disegnato e che era stato nel frattempo consegnato. Dopo un primo volo avvenuto nel gennaio 1936, il V2 arriv\u00f2 a Travem\u00fcnde in marzo; nel frattempo, i prototipi Fw 159 e Ar 80 erano gi\u00e0 stati scartati. Fino a quel momento, l'He 112 si era rivelato un duro avversario per il prototipo di Messerschmitt, ma con l'arrivo del Bf 109 V2 equipaggiato con il motore Jumo 210, tutto cambi\u00f2: il Bf 109 super\u00f2 il prototipo Heinkel in quasi ogni aspetto, e in particolare in una dimostrazione di agilit\u00e0 e maneggevolezza i piloti collaudatori della Luftwaffe che inizialmente erano diffidenti verso il Bf 109, furono conquistati dalla facilit\u00e0 di comando del velivolo. Nel marzo 1936 giunse notizia che in Inghilterra il Supermarine Spitfire era entrato in produzione: e che possedeva prestazioni superiori a quelle di ogni altro aereo tedesco in servizio. A quel punto il RLM dichiar\u00f2 vincitore il Bf 109 che, essendo anche molto meno costoso del He 112, era apparso nettamente migliore quanto a prestazioni. A giugno del 1936, il primo prototipo del Bf 109, V1, apparve in pubblico durante le Olimpiadi di Berlino. Entrambi i successivi prototipi (V2 e V3) erano stati predisposti per montare due mitragliatrici MG 17 calibro 7,92 mm, nel cofano motore, camerate per il munizionamento 7,92 \u00d7 57 mm Mauser e dotate di dispositivo di sincronizzazione per sparare attraverso il disco dell'elica. Il prototipo V3 vol\u00f2 sempre nel giugno 1936 con questa configurazione e fiss\u00f2 il modello per il primo lotto di preproduzione consegnato verso la fine dell'anno.\nValutazione in Spagna.\nUn primo lotto di pre-produzione di 22 apparecchi, derivato da ulteriori prototipi del Bf 109 (V3 e V4) ai quali venne data la designazione A-0, fu ordinato dal RLM. Una parte di essi fu poi inviata in Spagna in forza alla Legione Condor, all'inizio del 1937, per essere valutato in azione nel conflitto in corso. Agli aerei \"spagnoli\" venne data la sigla tattica da 6-1 a 6-16: mantenevano intatte tutte le caratteristiche del progetto originale, motore Jumo 210 C da 600CV, due mitragliatrici MG 17, ed elica bipala in legno a passo fisso, anche se vennero effettuate molte modifiche minori quali le prese d'aria delle mitragliatrici e il posizionamento del radiatore dell'olio. \u00c8 noto che almeno uno (6-15) atterr\u00f2 per errore l'11 novembre 1937 dietro le linee Repubblicane e venne spedito poi in Unione Sovietica per essere esaminato.\nEntrata in servizio.\nIl primo gruppo di Bf 109B fu consegnato alla Luftwaffe nella primavera del 1937. In seguito apparvero altre varianti: il Bf 109B-1 (primo ad essere prodotto in serie) con motore Jumo 210D da 635CV (474kW) fu spedito ai piloti dello Jagdgeschwader 2 \"Richthofen\" (stormo da caccia \"Richthofen\") che ebbero modo di constatarne la bassa velocit\u00e0 di salita, motivo per cui nel Bf 109B-2, con uno Jumo 210E o 210G, venne installata un'elica metallica Hamilton Standard, prodotta su licenza, a passo variabile al posto di quella in legno.\nNell'estate del 1937, cinque Bf 109B furono inviati a un raduno internazionale a Zurigo. Partecipando ai vari eventi, i Messerschmitt ottennero clamorosi successi, vincendo il Circuito internazionale delle Alpi, una gara a squadre, oltre a gare di velocit\u00e0 e competizioni di picchiata e cabrata. Nessuno dei Bf 109 tuttavia era di serie: due erano equipaggiati con un motore Daimler-Benz DB 600, da 950CV (708kW) allora in fase di sviluppo, che permetteva prestazioni notevolmente pi\u00f9 elevate; uno degli esemplari si distrusse nel corso di un atterraggio forzato, in seguito a problemi al motore, durante il raduno. Fortunatamente non ci furono conseguenze gravi per il pilota, Ernst Udet. L'11 novembre dello stesso anno, il prototipo V13 ai comandi di Hermann Wurster innalz\u00f2 il record di velocit\u00e0 per aerei operanti da terra, a 610,55&amp;km/h (379,3mph) usando un motore DB 601 sovrapotenziato a 1650CV (1\u00a0230\u00a0kW). Una misura delle possibilit\u00e0 di sviluppo del progetto originale si pu\u00f2 trovare nel fatto che il Bf 109K-4, l'ultima versione dell'aereo, pur avendo sostanzialmente la stessa cellula del prototipo, adeguatamente rinforzata, montava un motore da 2\u00a0000 CV.\nLe prime e preziose esperienze della Legione Condor nella guerra civile spagnola misero in chiaro che il Bf 109B non era sufficientemente armato per opporsi validamente agli aerei nemici. Oltre a questo, l'aereo mostrava una pericolosa tendenza a stallare, gli slat si aprivano automaticamente a una velocit\u00e0 troppo bassa e il carrello d'atterraggio era troppo fragile, problema questo che afflisse la macchina per tutta la sua vita operativa. Per rimediare allo scarso armamento negli studi di Augusta si progettarono i prototipi V8 (due MG 17 in pi\u00f9 sulle ali) e V9 (due cannoni MG FF sulle ali al posto delle MG 17) che fecero da apripista alla versione Bf 109C, prodotta dal settembre all'ottobre 1937. La sotto-variante C-1 aveva due MG 17 sul muso e altre due nelle ali, mentre la C-2 montava in aggiunta anche una MG 17 sparante attraverso il mozzo dell'elica. Se queste due versioni ebbero successo in Spagna, non si pu\u00f2 dire altrettanto per la sotto-variante C-4: le sue quattro MG 17 e il cannoncino da 20mm nel mozzo dell'elica, peraltro sempre afflitto da problemi di surriscaldamento, resero l'aereo troppo pesante e troppo lento.\nL'arrivo dei motori Daimler-Benz.\nFu proprio la bassa velocit\u00e0 (nessuno dei Bf 109 era ancora in grado di superare i 480km/h) a indurre la Messerschmitt a costruire i prototipi V10, V11 e V12, realizzati a partire da un Bf 109B-2, con un motore Daimler-Benz DB 600 da 900CV. Questi esperimenti portarono alla versione di serie Bf 109D-1, detto \"Dora\", in grado di raggiungere i 520km/h e dalla quota operativa di circa 9500m. Usciti dalle fabbriche all'inizio del 1938, i Bf 109D-1 erano armati con due MG 17 installate nelle ali e il solito cannone da 20mm nel mozzo dell'elica. Vennero fabbricati in circa trecentocinquanta unit\u00e0.\nLo sviluppo dei motori in Germania fu talmente rapido che questa versione venne ben presto tolta dalla prima linea e rimpiazzata con i nuovi Bf 109E, soprannominati \"Emil\", i cui prototipi V14 e V15 volarono per la prima volta nell'estate 1938. Il V14 aveva due MG FF nelle ali e due MG 17 sul muso, mentre il V15 solamente un MG FF sparante attraverso il mozzo dell'elica, ma la grande novit\u00e0 era il motore Daimler-Benz DB 601A da 1\u00a0100 o 1\u00a0050\u00a0CV. Nel frattempo (luglio 1938), Willy Messerschmitt aveva concluso le pratiche per rilevare la ditta \"Bayerische Flugzeugwerke\", che a partire dall'11 luglio 1938 cambi\u00f2 quindi ragione sociale in Messerschmitt Flugzeugwerke AG. La versione Bf 109 E-1 fu la prima a essere prodotta in massa in nove fabbriche differenti, con un totale di 1\u00a0540 esemplari costruiti entro la fine del 1939. Riguardo all'armamento, si era tornati a due MG 17 nel muso e ad altre due nelle ali. I primi esemplari di pre-produzione furono pronti nel dicembre 1938 e vennero consegnati ai reparti operativi nel febbraio del 1939 per farli testare dai piloti. Circa nello stesso periodo iniziarono a uscire dalle fabbriche i primi Bf 109E-1 di serie, seguiti verso la met\u00e0 dell'anno dalla sotto-versione (di scarso successo) Bf 109E-1/B, capace di trasportare quattro bombe da 50\u00a0kg o una da 250\u00a0kg. La produzione del Bf 109E-1 continu\u00f2 per tutto il 1940, in parallelo alle successive varianti E-3 ed E-4. Per l'inizio della seconda guerra mondiale tutti gli Jagdgeschwader di prima linea erano stati equipaggiati esclusivamente con i Bf 109E, pronti a entrare in azione nella campagna di Polonia e nella \"strana guerra\" 1939-'40 al confine occidentale.\nIl successivo tipo di Bf 109 a entrare in servizio nella Luftwaffe fu il Bf 109E-3. Aveva due MG 17 sul muso, due nelle ali e un cannoncino MG FF da 20\u00a0mm nel mozzo dell'elica, spesso rimosso sul campo direttamente dai meccanici delle unit\u00e0 operative. Giunse ai reparti non prima del 1939 e fu usato fino ai primi mesi del 1940, quando inizi\u00f2 la produzione dei Bf 109E-4, che per\u00f2 non riusc\u00ec a prendere parte alla campagna di Francia, avendo il proprio battesimo del fuoco nella battaglia d'Inghilterra. L'E-4 era armato con due MG 17 sul muso e due MG FF nelle ali, aveva una maggiore blindatura per il pilota e adottava vari piccoli accorgimenti che migliorarono leggermente la visuale del pilota. Nel 1941 gli Jagdgeschwader 27 e 53 ricevettero la sotto-versione E-4/N, che utilizzarono per qualche mese; la novit\u00e0 era il motore Daimler-Benz DB601N, con nuovi iniettori e sovralimentato tramite compressore volumetrico.\nVennero anche realizzate delle varianti cacciabombardieri: per il Bf109B-1 ci fu la variante Bf 109E-1/B,\ne per il Bf 109B-4 la corrispondente variante Bf 109E-4/B, ambediue predisposte per trasportare 2 o 4 bombe SZ50 da 50Kg.\nNell'agosto 1940 entr\u00f2 in servizio il Bf 109E-2, poco usato, e poco dopo il Bf 109E-7, dall'armamento identico a quello degli E-4 ma con la predisposizione per trasportare una bomba da 500\u00a0kg o un serbatoio supplementare da 300 litri; vol\u00f2 nella Battaglia d'Inghilterra e, con il III gruppo del Jagdgeschwader 77 (III/JG 77), nei Balcani e a Malta. Una variante minore in grado di trasportare sia il serbatoio supplementare sia due o quattro bombe da 50\u00a0kg venne impiegata dall\"'Erprobungsgruppe 210\", un reparto sperimentale, nella battaglia d'Inghilterra. Furono inoltre costruite le sotto-varianti E-7/U2, da attacco al suolo impiegata in Africa, ed E-7/Z, con un sistema che permetteva di iniettare ossido di diazoto nel compressore volumetrico per aumentare le prestazioni del motore. Le ultime tre varianti dell' \"Emil\" furono la E-5, E-6 (che a quanto pare non entr\u00f2 mai in azione), E-8 ed E-9. Sia la E-5 che la E-6 erano state pensate per la ricognizione, infatti avevano una macchina fotografica posizionata dietro il seggiolino del pilota e non avevano l'armamento alare, mentre differivano unicamente per il motore, che era un DB 601A nel primo caso e un DB 601N nel secondo; il Bf 109E-8 adottava tutte le modifiche precedentemente introdotte e montava un motore DB 601E da 1\u00a0200 CV, lo stesso usato nei Bf 109E-9.\nDa un Bf 109E-3 fu sviluppata nel 1940 una speciale versione navale denominata Bf 109T \"Tr\u00e4ger\" (\"portaerei\"), progettata per l'utilizzo a bordo della portaerei \"Graf Zeppelin\". Le ali, pi\u00f9 lunghe, erano ripiegabili ed era presente un gancio di coda per l'appontaggio. Quando il progetto della portaerei fu abbandonato erano gi\u00e0 stati costruiti circa cinquanta Bf 109T, che furono perci\u00f2 tutti assegnati, sprovvisti del gancio di coda, al I/JG 77.\nTecnica.\nQuesto aereo era di per s\u00e9 estremamente semplice: monoplano, monomotore, monoposto, carrello retrattile a carreggiata stretta, piani di coda convenzionali e dotati fino al modello E di montanti di sostegno, mentre il ruotino posteriore era fisso e divenne retrattile solo nei modelli F e K.\nStruttura.\nEra progettato per essere facile da costruire e riparare, molto robusto, immune da vizi di pilotaggio quali instabilit\u00e0 o autorotazione, e nel modello E, necessitava di sole 4500 ore di lavoro per essere costruito, mentre nel modello G salivano a 6800. Questi tempi non tengono conto delle parti come il motore, costruite fuori della ditta. La progettazione della macchina era tecnicamente molto avanzata per l'epoca (1934) e si ispirava al concetto di una cellula di base la pi\u00f9 leggera possibile e in grado di supportare il maggior carico possibile; attorno ad essa era stato sviluppato il telaio autoportante dell'apparecchio, in modo che le sollecitazioni e i carichi torsionali del velivolo venissero concentrati nella cellula e assorbiti dal resto della struttura dell'apparecchio. Un esempio sono i montanti della cellula (due forcelle allungate a Y in elektron, materiale allora modernissimo) che incorporano sia i supporti del motore, sia i punti d'attacco del carrello ed i relativi meccanismi: l'ala infatti fungeva solo da \"alloggiamento\" del carrello e come la fusoliera era libera di sopportare i carichi torsionali e le portanze durante il volo. Un notevole vantaggio in termini di semplicit\u00e0 ed efficienza, in un'epoca in cui gli aerei venivano solitamente progettati con diversi punti di carico collocati in vari punti delle ali e della fusoliera. Un altro vantaggio di questo schema era che il carrello, imperniato sulla fusoliera ed esteso a 85\u00b0 quando aperto, permetteva di lavorare sulle ali e anche di sostituirle integralmente senza supporti, poich\u00e9 l'apparecchio poggiava solidamente a terra. Questo offriva anche la capacit\u00e0 di raccordare l'ala alla cellula principale della fusoliera in modo molto robusto perch\u00e9 il carico alare veniva retto per la maggior parte proprio dalla cellula.\nLo svantaggio, invece, era che la carreggiata del carrello era molto stretta e l'aereo diventava piuttosto instabile e sbandava vistosamente al decollo ed all'atterraggio, a causa del potente spostamento d'aria dell'elica che il timone di coda non riusciva del tutto a compensare. Questo era particolarmente evidente nelle prime versioni con elica a passo fisso, e il problema si ripresent\u00f2 quando l'elica, bench\u00e9 a passo variabile, divenne tripala, in modo da \"arrampicarsi\" pi\u00f9 velocemente (e soprattutto quando i motori divennero pi\u00f9 potenti). Fu uno dei seri difetti del Me 109 mai del tutto risolto e che caus\u00f2 molti incidenti nei decolli e negli atterraggi con perdita di molti piloti. I piloti esperti commentavano che con un po' di esperienza lo sbandamento di coda si controllava abbastanza facilmente, ma se la pista non era integra (cosa comune al fronte), in fase di decollo e in accelerata l'aereo a volte sbandava di coda e rollava decisamente verso destra: se non si era pronti a compensare, o a ridurre la velocit\u00e0, il Me 109 poteva capovolgersi a destra con le immaginabili conseguenze. Tale fenomeno pu\u00f2 verificarsi su ogni apparecchio, ma nel Me 109 era pi\u00f9 frequente proprio a causa della sua architettura: ben 1500 aerei andarono perduti in incidenti di decollo e atterraggio, nel periodo dal 1939 al 1941. Si tent\u00f2 nelle successive versioni F e G, di allargare leggermente il carrello e di adottare pneumatici pi\u00f9 larghi, ma l'unico rimedio efficace (a partire dalla versione Me 109G - \"Gustav\") fu un raffinato sistema di controllo automatico del passo dell'elica (una sorta di \"cambio automatico\") in cui il pilota poteva anche intervenire manualmente e che permetteva di minimizzare il problema, oltre a conferire un'ottima accelerazione in volo.\nLe ali: innovazioni tecniche.\nUn'importante innovazione di Willy Messerschmitt furono gli accorgimenti aerodinamici dell'ala, progettata per l'alta velocit\u00e0 ma anche per la manovrabilit\u00e0 e la sicurezza di stallo, tutte doti indispensabili per un caccia. L'ala del Me 109 era a profilo stretto, ideale per la velocit\u00e0 ma con una bassa portanza che l'avrebbe resa instabile alle basse velocit\u00e0 e nelle manovre acrobatiche. Messerschmitt risolse brillantemente il problema dotando l'ala di ipersostentatori automatici sul bordo d'attacco dell'ala, che si estendevano quando la velocit\u00e0 dell'aereo lo consentiva, rientrando quando invece aumentava e che miglioravano di molto la portanza. Inoltre, i flap dell'aereo erano di tipo spin, cio\u00e8 sporgenti dal bordo d'uscita dell'ala senza modificarne il profilo ed erano anche piuttosto ampi. Il controllo orizzontale dell'aereo, fondamentale nelle manovre di agilit\u00e0, ne risult\u00f2 notevolmente migliorato senza ricorrere ad ali con superficie maggiore che avrebbero causato problemi alle alte velocit\u00e0. Queste soluzioni erano fra le pi\u00f9 avanzate dell'epoca, per un aereo militare.\nL'ala del Me 109 aveva inoltre una trave portante singola, anzich\u00e9 doppia (bordo d'attacco-bordo d'uscita) come la maggior parte degli altri apparecchi coevi, con un profilo a D molto pi\u00f9 efficiente dal punto di vista torsionale. Il profilo alare era di tipo NACA 2R1 14.2 alla radice e 2R1 11.35 all'estremit\u00e0, che nelle prime serie erano \"tronche\" conferendo al Me 109 un profilo caratteristico: a partire dalla serie F divennero arrotondate, pi\u00f9 convenzionali e migliorarono l'agilit\u00e0 dell'apparecchio. Lo svantaggio di questa impostazione era che il Me 109 aveva serie difficolt\u00e0 a installare cannoni nelle ali, per via della struttura che non consentiva interruzioni; i tentativi fatti dai progettisti non furono mai soddisfacenti e l'unica soluzione furono i pod subalari con gli MG151/20, dotazione frequente dalla serie G in poi.\nIl tettuccio era blindato e totalmente raccordato con la fusoliera e, con i suoi montanti, non consentiva una visibilit\u00e0 del tutto accettabile, specie all'indietro. Il Bf 109 non ebbe mai uno specchietto retrovisore come invece avevano i caccia angloamericani per i quali era consuetudine, talvolta persino in quelli col tettuccio a goccia. Inoltre, il sistema di apertura laterale del tettuccio, incernierato sul lato destro, rendeva complicato l'abbandono dell'aereo in caso di emergenza, un serio difetto che indubbiamente cost\u00f2 la vita a molti piloti. Il corto ruotino di coda rendeva l'aereo \"poggiato\" sulla coda, cosa che non facilitava affatto la visione del pilota in fase di decollo.\nMotori.\nIl motore DB 601 nel 1939 era uno dei motori aeronautici pi\u00f9 performanti disponibili in Germania, e aveva un sistema a iniezione con pompa meccanica che manteneva costante il flusso di carburante anche in caso di picchiata o di volo rovesciato (es. looping), permettendo ai piloti tedeschi di interrompere il combattimento a piacere e di lanciarsi in picchiata pi\u00f9 velocemente degli aerei con motori tradizionali a carburatore, un vantaggio significativo rispetto al motore inglese Rolls-Royce Merlin dello Spitfire per il quale simili manovre andavano fatte con molta cautela per non causare riflusso di carburante e lo spegnimento del motore. Il propulsore della Daimler era progettato fin dall'inizio per facilit\u00e0 di manutenzione anche in aeroporti al fronte, e anche il cofano motore era composto di pannelli facilmente smontabili e di rapido accesso. Il motore era compatto e molto raccolto e la manutenzione ordinaria era complessa, mentre invece sostituire un propulsore era piuttosto rapido e semplice. I progettisti avevano previsto il montaggio di un cannone o una mitragliatrice tra le bancate a V della serie DB 600; inizialmente per\u00f2 mancarono armi abbastanza affidabili, a causa dei problemi di surriscaldamento generati dal motore.\nIl serbatoio si trovava alle spalle del pilota, con la capacit\u00e0 di 400 litri circa. Vi si accedeva mediante un largo pannello sotto la sezione centrale dell'ala (sotto l'abitacolo) e altri pannelli pi\u00f9 piccoli consentivano facile accesso all'impianto elettrico e di raffreddamento, che sulla serie F (ultime varianti), G e K venne radicalmente modificato per adattarsi ai propulsori sempre pi\u00f9 potenti: anzich\u00e9 un singolo radiatore ne vennero installati due, pi\u00f9 stretti ma anche pi\u00f9 larghi, sotto ciascuna ala con un doppio circuito di raffreddamento che non solo era pi\u00f9 efficiente ma anche pi\u00f9 sicuro perch\u00e9 in caso di danni a uno dei due radiatori, il pilota poteva chiudere il circuito e continuare a volare con l'altro. Secondo il manuale tecnico dell'aereo, in caso di guasto a entrambi i circuiti era possibile volare per 5 minuti senza danneggiare il motore. Serbatoio carburante, seggiolino del pilota e motore erano protetti da una corazzatura.\nArmamento.\nRiflettendo il concetto di Willy Messerschmitt di un'ala sottile, a stretto profilo, disegnata per la velocit\u00e0 era logico che il progetto originale prevedesse l'armamento concentrato nel muso. Le due mitragliatrici Rheinmetall-Borsig MG 17 da 7,9 millimetri erano l'armamento basico, caricate ognuna con 500 colpi nella versione \"D\" e con 1000 colpi nella \"E\" ed alloggiate nel cofano, sopra il motore, sincronizzate per sparare attraverso il disco dell'elica. Fin dall'inizio era previsto che un cannone da 20\u00a0mm sarebbe stato alloggiato nella V dei cilindri del motore, sparante attraverso il mozzo dell'elica: una soluzione nota in Germania come \"Motorkanone\" e che riprendeva un concetto gi\u00e0 adottato in Francia (Dewoitine D.520) e negli Stati Uniti d'America (P-39 Airacobra) ma l'unica arma disponibile in Germania all'epoca, il cannone MG FF present\u00f2 problemi di affidabilit\u00e0 dovuti al calore del motore che vennero risolti solo successivamente, perci\u00f2 le prime serie del Me 109 ebbero solo due MG 17 come armamento standard. \nNel 1937, sulla base delle esperienze fatte nella guerra civile spagnola, ci si accorse che l'armamento era troppo leggero e poich\u00e9 nelle ali vi era solamente un punto (tra gli alloggiamenti delle ruote e gli ipersostentatori) per il montaggio di un'arma, a partire dalla versione C-1 vennero installate altre 2 MG 17 in ciascuna ala. Poich\u00e9 non era possibile modificare l'ala per montare cassette di munizioni, le mitragliatrici alari vennero alimentate con un lungo nastro da 500 colpi che, inserito dalle estremit\u00e0 alari, scorreva su dei rulli fino alla radice dell'ala e poi indietro fino alla mitragliatrice, la cui canna era avvolta da un tubo di metallo che durante il volo incanalava aria e raffreddava l'arma. L'esperienza operativa fatta nel 1939 sugger\u00ec la necessit\u00e0 di installare un cannone da 20\u00a0mm nel motore: a partire dal Me 109 E-2, un MG FF opportunamente isolato dal calore e con un caricatore a tamburo da 60 colpi, venne installato nella V dei cilindri del motore DB 601 e aument\u00f2 molto la potenza di fuoco dell'apparecchio. Nella serie E-3 e successive, il cannone MG FF nel motore scomparve e venne sostituito da due armi simili nelle ali al posto delle MG 17. I cannoni MG FF da 20\u00a0mm, ben pi\u00f9 grandi, dovettero essere montati pi\u00f9 arretrati verso il bordo d'uscita dell'ala e sia la culatta dell'arma sia il caricatore a tamburo da 60 colpi richiesero appositi pannelli a \"bolla\" sotto le ali. Nelle successive versioni F e G si pass\u00f2 a varie combinazioni, mentre si torn\u00f2 a montare il cannone nel muso non appena disponibili armi pi\u00f9 moderne ed efficaci del lento MG FF che non aveva mai dato gran prova di s\u00e9: i MG151 e MG151/20 vennero estesamente montati su tutte le versioni F, G e H e la serie K, sia nel mozzo dell'elica che in pod subalari; si eliminarono le ormai inadeguate MG 17 nell'installazione del cofano motore montando al loro posto (versione G-6 e successive) due MG131 da 13\u00a0mm, pi\u00f9 efficaci contro i caccia avversari. Un cannone Rheinmetall MK108 da 30\u00a0mm fu poi adottato da alcune versioni della serie G e della serie K. Un contatore munizioni e un collimatore a riflessione ReVi (\"Reflex-Visier\") erano dotazione standard.\nImpiego operativo.\nGermania.\nGuerra civile spagnola.\nI primi Bf 109B-1 iniziarono ad essere consegnati all'unit\u00e0 d\"\u00e9lite\" della Luftwaffe, lo JG 132 \"Richthofen\", all'inizio del 1937 e, come altri diversi modelli di aerei tedeschi, fu inviato in Spagna, dove era in corso la guerra civile, alla Legione Condor per rimpiazzare i biplani Heinkel He 51. I velivoli Messerschmitt si dimostrarono molto efficaci, ma il ministero tedesco della propaganda non volle pubblicizzare il coinvolgimento della Luftwaffe nel conflitto. I primi diciotto B-1 e sei B-2 andarono alla 1\u00aa e 2\u00aa squadriglia del Jagdgruppe 88 (88\u00ba gruppo caccia) che li utilizz\u00f2 per affrontare i Polikarpov I-15 e I-16 repubblicani. Nel maggio 1938 arrivarono alla 2\u00aa squadriglia due Bf 109C-1 e, verso la met\u00e0 di agosto, questo aereo aveva equipaggiato l'intera 3\u00aa squadriglia. Tra i piloti che pi\u00f9 si distinsero ai comandi del Bf 109 si ricordano Werner M\u00f6lders (14 vittorie), Reinhard Seiler (9), Walter Oesau (8), Herbert Ihlefeld (7), e G\u00fcnther L\u00fctzow (5).\nI Bf 109E-1 arrivarono al fronte spagnolo nel marzo 1939, troppo tardi per incidere significativamente nel conflitto. Un esemplare di questo tipo, matricola (W.Nr.) 790, venne lasciato ai franchisti e venne poi acquistato nel 1960 dal Deutsches Museum, che lo mise in mostra con le insegne del Jagdgeschwader 26.\nSeconda guerra mondiale.\nCampagna di Polonia e strana guerra.\nAllo scoppio della seconda guerra mondiale, il primo settembre 1939 con l'attacco alla Polonia, la Luftwaffe aveva in linea pi\u00f9 di mille Bf 109 (850 tra E-1 ed E-1/B e 230 D-1) in grado di servire attivamente. Con il loro vantaggio di 160\u00a0km/h sui PZL polacchi, i piloti dei caccia Messerschmitt potevano entrare o uscire dal combattimento a loro piacere. Dopo pochissimi giorni dallo scoppio delle ostilit\u00e0 i combattimenti tra caccia in pratica cessarono e i 109 si dedicarono all'attacco al suolo, mitragliando le colonne polacche in ritirata. Un piccolo gruppo di Bf 109E venne anche utilizzato per missioni di ricognizione con il Lehrgeschwader 1.\nL'impiego dei Bf 109D-1 in prima linea fu breve e motivato dal rapido arrivo della successiva versione E (\"Emil\"). Utilizzato fino allo scoppio delle ostilit\u00e0 solo da un \"Jagdgruppe\" in Germania nel 1938, in Polonia venne destinato nei Zerst\u00f6rergeschwader (stormi di \"Zerst\u00f6rer\"). Continu\u00f2 a trovare impiego nelle scuole di volo e nelle squadriglie comando (Stabstaffel) delle unit\u00e0 operative fino a non oltre il 1941.\nPi\u00f9 che in Polonia i piloti dei Bf 109 poterono fare esperienza al fronte occidentale, dove era in corso la cosiddetta \"strana guerra\" contro gli aerei della Royal Air Force (RAF) britannica e dell'Arm\u00e9e de l'air francese. In particolare, nel nord della Germania fu molto attivo contro i bombardieri britannici lo Jagdgeschwader 77.\nApparteneva proprio a questa unit\u00e0 il sergente Alfred Held, il primo pilota della Luftwaffe ad abbattere un aereo della RAF nella seconda guerra mondiale. Il 4 settembre, una formazione di bombardieri Vickers Wellington del Bomber Command diretti ad attaccare navi da guerra, ormeggiate al largo di Wilhelmshaven, fu intercettata dal II./JG 77. Held attacc\u00f2 un Wellington del No. 9 \"Squadron\", che stava cercando di infilarsi in una nuvola e, nonostante il mitragliere di coda avesse aperto il fuoco su di lui, riusc\u00ec ad incendiare il bimotore e farlo precipitare.\nDurante la campagna di Francia gli \"Emil\" si comportarono bene, e pi\u00f9 che la loro superiorit\u00e0 tecnica (comunque evidente) furono le efficaci tattiche tedesche, elaborate in Spagna, a dare alla Luftwaffe un vantaggio pressoch\u00e9 schiacciante sui pur tenaci e valorosi piloti francesi. Emersero per\u00f2 anche le manchevolezze del Bf 109 che lo afflissero per tutta la sua vita operativa fino alle ultime versioni. Ad esempio la stretta carreggiata del carrello, che rendeva instabile l'aereo e difficile il decollo e l'atterraggio specie su piste non perfettamente preparate (come era di norma). La forte turbolenza causata dall'elica, se non veniva accuratamente compensata dal pilota, faceva s\u00ec che l'apparecchio oscillasse mentre si sollevava da terra, con conseguenze gravi, soprattutto se l'aereo era carico di carburante e munizioni. Il problema fu in parte ovviato nella versione \"Friederich\" adottando un raffinato sistema di comando elettrico automatico del passo dell'elica, pi\u00f9 dolce e progressivo, ma non venne mai risolto del tutto, perch\u00e9 nonostante i tentativi di stabilizzare la corsa dell'aereo (ad es. adottando pneumatici a sezione pi\u00f9 ampia), la cellula non permetteva modifiche al carrello che dovette perci\u00f2 mantenere sempre lo stesso schema. Altro difetto piuttosto serio era la difficolt\u00e0 ad aprire il tettuccio blindato in caso di necessit\u00e0 di abbandono dell'aereo, ad esempio in caso di guasto: incernierato sul lato destro, durante il volo era alquanto difficile da aprire e ancor di pi\u00f9 da tenere aperto e lanciarsi dall'apparecchio era quindi difficile. Sul campo, molti aerei vennero dotati di perni a sgancio rapido che causavano il distacco del tettuccio in caso di apertura in volo d'emergenza, ma il difetto rimase e sebbene in fase di progettazione non fosse stato considerato molto rilevante, caus\u00f2 indubbiamente la morte di molti piloti tedeschi. Inoltre il tettuccio, sia nel 1\u00ba tipo a 3 elementi e 3 montanti, sia nel successivo modello \"Erla\" pi\u00f9 rastremato e in soli 2 pezzi, non offriva molto in fatto di visibilit\u00e0, cosa che in un aereo da caccia era un fattore importante; i piloti di Bf 109 dovettero abituarsi a voltare la testa continuamente, in ogni direzione.\nBattaglia d'Inghilterra.\nAll'epoca della battaglia d'Inghilterra la versione pi\u00f9 diffusa era oramai la E-4, motorizzata da un Daimler-Benz DB 601. Tale tesi \u00e8 supportata da documenti originali dell'epoca e smentisce la precedente convinzione che vedeva l'E-3 al primo posto tra le varianti impiegate dai piloti tedeschi.\nL\"'Emil\" doveva confrontarsi con il britannico Supermarine Spitfire Mk. I (che superava in velocit\u00e0 ascensionale ed accelerazione) e con il meno prestante Hawker Hurricane. Un importante vantaggio di cui godeva il \"109\" risiedeva nel fatto che il suo motore Daimler-Benz alimentato ad iniezione diretta consentiva al pilota di entrare immediatamente in una picchiata. Al contrario, i motori Rolls-Royce Merlin degli Spitfire e degli Hurricane, utilizzavano il carburatore: questo implicava, per i piloti britannici, l'impossibilit\u00e0 di lanciare improvvisamente l'aereo in picchiata dal volo livellato, in quanto la spinta G negativa avrebbe interrotto il flusso del carburante, soffocando il motore.\nIl Bf 109E aveva un raggio d'azione di 660 chilometri in condizioni ideali; cio\u00e8 in missione di combattimento, in copertura ai bombardieri, il 109E poteva andare poco oltre la costa inglese. Disponeva di trenta minuti per l'avvicinamento, di poco oltre 10 minuti per un eventuale combattimento e di altri 30 minuti per il volo di ritorno, che si svolgeva sul Canale della Manica, mentre la spia del carburante lampeggiava. Se il carburante iniziava a scarseggiare durante un combattimento, i piloti tedeschi dovevano per forza di cose lasciare i bombardieri senza protezione.\nIl sottomodello E-7, con serbatoi da 300 litri aggiuntivi, arriv\u00f2 troppo tardi per essere impiegato sull'Inghilterra. Nonostante il fondamentale svantaggio di combattere in territorio nemico e la necessit\u00e0 di limitare il tempo di permanenza in area di combattimento a circa 30 minuti, il Bf 109 si dimostr\u00f2 tuttavia efficace anche nella battaglia d'Inghilterra. . Tutto ci\u00f2 non serv\u00ec a volgere le sorti dello scontro a favore della Germania, poich\u00e9 gli stormi di bombardieri della Luftwaffe vennero falcidiati dalla caccia inglese; l'innegabile valore dei piloti britannici, oltre all'eccezionale sforzo produttivo dell'industria aeronautica che consent\u00ec alla RAF di mantenere sempre la superiorit\u00e0 numerica, fecero comunque pendere la bilancia a favore dell'Inghilterra. Molti piloti inglesi abbattuti rientravano entro poche ore alle loro squadriglie ed erano di nuovo in volo con un nuovo apparecchio; i piloti tedeschi abbattuti o vittime di guasti meccanici in volo (evento frequente in macchine tirate allo spasimo) erano inevitabilmente perduti poich\u00e9, anche se sopravvivevano, venivano immancabilmente catturati e i campi di prigionia britannici si affollarono presto di piloti della Luftwaffe. La Battaglia d'Inghilterra era perduta, ma i Me 109 proseguirono le loro incursioni a bassa quota sul suolo britannico con pattuglie (\"Schwarmen\") di 4 apparecchi, tattica molto pi\u00f9 congeniale ai piloti tedeschi.\nNel corso della battaglia la 3\u00aa squadriglia dell\"'Erprobungsgruppe\" 210 speriment\u00f2 per la prima volta i Bf-109E-4/B: ad eccezione di alcuni attacchi in picchiata come quello effettuato sulla base aerea della RAF di Martlesham Heath, questa versione fu usata principalmente in attacchi radenti a bassa quota nella fase finale della battaglia, nel settembre 1940: dopo aver sganciato gli ordigni (solitamente quattro bombe da 50\u00a0kg), gli aerei fornivano copertura ai Messerschmitt Bf 110 della 1\u00aa e 2\u00aa squadriglia.\nNord Africa.\nLa versione successiva fu la F (\"Friedrich\"), che apparve dopo la battaglia d'Inghilterra e fu dotata di un motore Daimler-Benz DB 601N da 1300 cavalli. Era armata con 2 mitragliatrici da 7,92\u00a0mm in fusoliera e un cannone MG151 da 15\u00a0mm che sparava attraverso il mozzo dell'elica. Il primo teatro operativo in cui i \"Friederich\" furono intensamente impiegati fu certamente l'Africa Settentrionale, in cui arrivarono nel marzo del 1941 a supporto della \"Panzerarmee Afrika\", in forza alla 12\u00aa \"Luftflotte\" (Flotta Aerea), che nel giugno 1941 schierava il II e il X \"Fliegerkorps\" (Corpo Aereo). La componente da caccia del \"Fliegerf\u00fchrer Afrika\" (Comando Aereo dell'Africa della Luftwaffe) era costituita dagli \"Jagdgeschwader\" 27 e 53, che erano interamente riequipaggiati con i Bf 109 F-2 e, pi\u00f9 tardi, F-3 ed F-4. Nell'estate 1941 venne introdotta una versione tropicale del Bf 109 F-4 detta appunto \"Trop\" che aveva come dotazione standard quelle modifiche che i meccanici della Luftwaffe avevano dovuto apportare ai F-3 ed F-4 per adattarli all'ambiente desertico: filtri dell'aria antisabbia, migliorie all'impianto di raffreddamento ed aspirazione e uno speciale ombrellino (sostanzialmente una lamiera perpendicolare al poggiatesta) sopra il sedile del pilota per ripararlo dai raggi cocenti del sole africano. A partire dalla fine del 1941, la 2\u00aa Luftflotte avvicend\u00f2 la 12\u00aa ma i reparti da caccia rimasero gli stessi: JG 27 e 53, che passarono ai \"Gustav\" (Bf 109 G-2 e G-4), pi\u00f9 potenti e meglio armati, a partire dall'estate 1942 e restarono in servizio fino al maggio 1943 (lo JG 27 venne sostituito nel dicembre 1942 dal JG 77), quando le ultime roccaforti dell'Asse in Tunisia cedettero le armi e termin\u00f2 la guerra in Nord Africa.\nIl Bf 109F nella sua versione \"tropicale\", sul fronte nordafricano, affront\u00f2 intensamente la RAF e, a partire dal 1942, l\"'US Army Air Force\" statunitense. Si dimostr\u00f2 una macchina temibile, soprattutto in mano a piloti come Eduard Neumann, Wolfgang Lippert e Hans-Joachim Marseille che sapevano sfruttarne al meglio le caratteristiche. Il nerbo della caccia alleata in Nord Africa era costituito dagli \"Hawker Hurricane\", con pochi \"Spitfire\" e qualche \"Gloster Gladiator\"; i due stormi da caccia tedeschi, JG 27 e JG 53, ciascuno con tre Gruppi (I, II e III pi\u00f9 il Gruppo Comando -\"Stab\"- anch'esso dotato di diversi apparecchi) da 3 Squadriglie ciascuno, misero bruscamente fine alla relativa tranquillit\u00e0 con cui l'aviazione britannica aveva fino ad allora affrontato la male equipaggiata Regia Aeronautica italiana. Anche i Curtiss P-40 statunitensi, forniti alla RAF dagli Stati Uniti, furono protagonisti di feroci schermaglie con i Bf 109 F dalle quali per\u00f2 questi ultimi emersero ancora superiori, per doti velocistiche e aeronautiche. Solo gli Spitfire reggevano il confronto con i \"Friederich\" e i \"Gustav\". Durante la Battaglia di Gazala i caccia della 2\u00aa \"Luftflotte\" si rivelarono strumentali per le colonne corazzate di Rommel (validamente assistiti dai caccia italiani); tra i fatti pi\u00f9 notevoli della guerra aerea in Nordafrica, la storia cita le giornate del 5 agosto 1942, quando la 5\u00aa Staffel, II. /JG 27 intercett\u00f2 e abbatt\u00e9 il Bristol Bombay del \"216th Squadron\" della RAF, su cui viaggiava il generale d'armata britannico William Gott, comandante dell'8\u00aa Armata britannica; il successivo 1\u00ba settembre, il capitano Hans-Joachim Marseille, sempre del JG 27, abbatt\u00e9 in un solo giorno 17 aerei (15 secondo fonti inglesi), tra \"Hurricane\" e P-40, sopra Alam El Halfa. Marseille morir\u00e0 in un incidente aereo il 30 dello stesso mese, a 23 anni, dopo aver totalizzato 158 vittorie aeree.\nSui cieli di Malta i Bf 109 videro epici scontri per il dominio di quell'importantissimo spazio aereo: il capitano Gerhard Michalski, comandante (\"Gruppen-Kommandeur\") del II./JG 53, abbatt\u00e9 26 apparecchi britannici sopra Malta, per essere a sua volta abbattuto il 14 ottobre 1942 dagli \"Spitfire\" del 126th \"Squadron\" della RAF: Michalski riusc\u00ec ad abbandonare in tempo il suo Bf 109 G-2 e venne recuperato dalla Kriegsmarine. Partendo dalle basi di Pantelleria, Sciacca e Comiso, i Bf 109 F e G furono anche intensamente impegnati contro la Royal Navy, sia nelle missioni di scorta ai Ju 88 e Bf 110 negli attacchi ai convogli britannici, sia nella scorta ai convogli italiani che trasportavano i vitali rifornimenti alle armate dell'Asse in Nordafrica. Il tenente Crinius del JG 53 ottenne 14 vittorie aeree nei mesi di dicembre '42 e gennaio '43, e il tenente Schiess della stessa unit\u00e0 ne ottenne 20; Crinius fu poi abbattuto il 13 gennaio 1943 da uno Spitfire e, seriamente ferito, riusc\u00ec ad ammarare con il suo \"Gustav\" e venne fatto prigioniero.\nAll'inizio del 1943 per\u00f2, la superiorit\u00e0 aerea degli Alleati era divenuta incolmabile, e il massiccio ingresso nel conflitto degli Stati Uniti aveva anche portato nei cieli africani nuove macchine ben pi\u00f9 difficili da affrontare: in particolare, gli Spitfire Mk.IX, i Bell P-39 \"Airacobra\" e i Lockheed P-38 \"Lightning\", questi ultimi chiamati dai piloti tedeschi \"Doppelschwanz Teufel\" (Diavolo a due code). La difesa aerea della Tunisia, solo lembo d'Africa rimasto agli italo-tedeschi, poggiava ora sugli JG 53, JG 77 (il JG 27 era rientrato in Sicilia alla fine del 1942) e sul 155\u00ba Gruppo Caccia della Regia Aeronautica. il 14 febbraio 1943 l'Afrika Korps lanci\u00f2 la controffensiva di Kasserine in cui gli Alleati vennero temporaneamente sconfitti e la Luftwaffe fece del suo meglio per contrastare lo strapotere dell'aviazione anglo-americana; ma erano solo gli ultimi bagliori di orgoglio. Entro la fine di aprile, i pochi apparecchi rimasti abbandonarono la Tunisia e si prepararono alla battaglia di Sicilia.\nUnione Sovietica.\nNel giugno 1941 scatt\u00f2 l'Operazione Barbarossa e i \"Friederich\", nella versione standard F-4 apparsa proprio in quei giorni, furono la punta di lancia della Luftwaffe nella vitale missione di ottenere la supremazia aerea sui cieli sovietici. Le fulminee avanzate della Wehrmacht resero il compito molto arduo agli specialisti logistici, costretti a spostare in continuazione gli aeroporti e i depositi per seguire il ritmo delle truppe e mantenere costante l'ombrello aereo. Sia nella scorta agli \"Stukas\", sia nella caccia i Bf 109 sbaragliarono i vecchi aerei sovietici al di l\u00e0 di ogni ottimismo. Dopo il 1942, i Bf 109 che avevano fino ad allora dominato i cieli della Russia, si trovarono contro caccia sovietici pi\u00f9 moderni ed efficaci: gli \"Yakovlev\" Yak-3 e i \"Lavochkin\" La-7 in particolare interruppero bruscamente il bottino di aerei sovietici che fino ad allora i Bf 109 avevano mietuto. Tuttavia, le versioni pi\u00f9 recenti G \"Gustav\", specie G-5, G-14 e G-10 si dimostrarono pi\u00f9 che all'altezza anche contro le recenti e validissime macchine sovietiche. Il 52\u00ba Stormo Caccia della Luftwaffe (Jagdgeschwader 52) che serv\u00ec esclusivamente sul fronte orientale e fu dotato solamente di Bf 109, , con uomini come Erich Hartmann nei propri ranghi. Lo stesso Hartmann descriveva cos\u00ec : \"\"(il Gustav) era molto potente, e in decollo era un problema perch\u00e9 la carreggiata stretta del carrello, se non si stava molto attenti con la manetta, causava improvvise imbardate a destra e l'aereo si ribaltava. Perdemmo molti piloti in incidenti come questi. Ma in volo era un grande aereo, veloce e agile. Prendeva bene velocit\u00e0 in cabrata e le virate erano strette, anche se non quanto quelle del \"Friederich\". Se ci sapevi fare, potevi affrontare anche un \"9\" (Yak-9), il trucco era salire di quota, il \"Gustav\" dava il meglio sopra i 4000\u00a0mt\"\".\nDifesa del Reich.\nIl teatro operativo pi\u00f9 intenso del Bf 109 fu senz'altro la difesa della Germania (\"Reichsverteidigung\") dall'offensiva aerea alleata che, sotto un incessante diluvio di bombe, dal 1942 stava distruggendo ogni infrastruttura industriale e dal 1943 in poi assunse proporzioni di guerra totale, con citt\u00e0 interamente distrutte ed effetti disastrosi per l'economia tedesca. A partire dal \"Friederich\", tutte le versioni del 109 vennero impiegate massicciamente nella difesa aerea nazionale e il Messerschmitt divenne la spina dorsale della caccia tedesca, protagonista di febbrili e violentissime battaglie aeree con centinaia di apparecchi, come quella di Schweinfurt nel 1943.\nDopo il 1944, speciali versioni del \"Gustav\" vennero sviluppate apposta per la caccia ai bombardieri e speciali kit di armamento aggiuntivo resero il \"\"Gustav\" e, pi\u00f9 tardi il \"Kurfurst\"\" un valido e potente intercettore. Vennero perfino sperimentate tattiche che sfruttavano le prestazioni ad alta quota della macchina, sganciando bombe con spoletta altimetrica sulle formazioni di bombardieri alleati. L'arma migliore per\u00f2 si rivel\u00f2 il cannone MK 108 da 30\u00a0mm, montato su molti G-14 e G-10 nel mozzo dell'elica: .Diversi Me 109 vennero convertiti in caccia notturni, avvalendosi dei modernissimi radar \"Flensburg\" e \"Naxos\", e di avanzati sistemi di radionavigazione (\"Y-Verfuhrung\") con IFF che conferivano loro una certa capacit\u00e0 ognitempo. Vennero elaborate speciali tattiche che sfruttavano le caratteristiche di robustezza e velocit\u00e0 del Bf 109: fulminei passaggi \"a sciabolata\" (\"S\u00e4belschnitt\") in mezzo alle formazioni di bombardieri, attacchi frontali, attacchi ventrali dove le difese delle \"fortezze volanti\" erano pi\u00f9 deboli.\nNonostante le tremende perdite inflitte all'USAF e al Bomber Command, i caccia Messerschmitt non poterono difendere i cieli della Germania: la superiorit\u00e0 aerea alleata (e, dal 1944, la presenza dei formidabili caccia di scorta \"Mustang\" e \"Thunderbolt\") vanificarono gli sforzi, indubbiamente eroici, dello \"Jagdverband\". Piloti da caccia, nelle battaglie aeree del 1944-45, ormai erano una rarit\u00e0, per via delle enormi perdite subite. Tuttavia, anche se la Luftwaffe era costretta a servirsi di ex piloti da trasporto o di bombardieri, o di adolescenti sommariamente addestrati e gettati nella guerra dei cieli allo sbaraglio, il Bf 109 fece egregiamente il suo dovere fino all'ultimo istante.\nItalia e RSI.\nIl Bf 109 serv\u00ec anche nelle file della Regia Aeronautica e nell'Aeronautica Nazionale Repubblicana.\nDopo le prime interessanti esperienze come l'avioraduno di Zurigo del '37 e la guerra in Spagna, il Bf 109 venne valutato molto seriamente dalla Regia Aeronautica quando nel 1940, durante una serie di prove al centro sperimentale di Guidonia, un \"Emil\" dimostr\u00f2 di poter raggiungere l'allora ragguardevole velocit\u00e0 massima di 565 km/h. L'entusiasmo suscitato che port\u00f2 alla raccomandazione di un acquisto o di una produzione su licenza in Italia port\u00f2 per\u00f2 ad un nulla di fatto.\n Bf 109, che arrivarono ai reparti nel 1943. Il centinaio di esemplari ricevuto venne per lo pi\u00f9 distrutto al suolo durante l'estate di quell'anno dai violenti bombardamenti aerei, e l'effettiva resa di questa fornitura fu piuttosto modesta.\nDopo l'8 settembre, la Repubblica Sociale Italiana si ritrov\u00f2 con una piccola forza aerea, l'Aeronautica Nazionale Repubblicana, che necessitava di caccia. Dopo la distruzione di gran parte delle attrezzature per la produzione di aeroplani nazionali a causa dei bombardamenti, i piloti italiani dovettero passare ai Bf 109 G-6/10/12/14 e a qualche K-4.\nLa prima a riceverli, fu la 4\u00aa squadriglia del 2\u00ba Gruppo caccia \"Gigi tre Osei\". I passaggi vennero effettuati assai rapidamente all'aeroporto di Aviano, verso la met\u00e0 del giugno 1944. In un mese e mezzo, sino alla sospensione dei voli in agosto, i Me 109G parteciparono attivamente alle vittorie del 2\u00ba gruppo (dotato anche di Fiat G.55): 15 bombardieri e 17 caccia anglo-americani abbattuti. Dopo la crisi dell'agosto, il 2\u00ba gruppo torn\u00f2 a combattere e l'intero reparto pass\u00f2 sui Bf 109G. A met\u00e0 dicembre, il 2\u00ba Gruppo ricevette un primo esemplare di Bf 109K. Alcuni piloti gradirono maggiormente questi velivoli, dato che si trattava delle versioni pi\u00f9 recenti, molti viceversa considerarono migliori le macchine italiane. Ma ormai le possibilit\u00e0 di scelta erano esaurite.\n. Ma il 2 aprile 1945, il reparto sub\u00ec una disastrosa sconfitta. Quel giorno, ventiquattro Bf 109 del II Gruppo decollarono dalle basi di Aviano ed Osoppo e, nonostante tre velivoli dovessero rientrare, per problemi tecnici, gli altri proseguirono verso il lago di Garda e successivamente su Ghedi, Brescia. Qui intercettarono una grande formazione di North American B-25 Mitchell, scortati dai P-47D Thunderbolt del 347th Fighter Squadron. Nella battaglia che ne segu\u00ec, i piloti dell'ANR subirono una pesante sconfitta: almeno 14 Bf 109 vennero abbattuti e sei piloti italiani uccisi. Gli americani, da parte loro, non subirono nemmeno una perdita. Stando ad altri testi le perdite da parte alleata ci sarebbero invece state: in \u201cAeronautica Nazionale Repubblicana\u201d Nino Arena, indica quattordici Messerschmitt persi e nove aerei americani abbattuti (sei B25 e tre P47D).\nUn altro reparto che ricevette i Bf 109 G e K fu il 3\u00ba gruppo caccia. Il 7 marzo 1945, il Gruppo effettu\u00f2 la sua prima uscita operativa abbattendo un bombardiere e un caccia. Seguirono, sino alla sospensione dei voli nella seconda met\u00e0 di aprile, altre dodici missioni di intercettamento.\nAnche il 1\u00ba Gruppo Caccia \"Asso di Bastoni\" utilizz\u00f2 i caccia tedeschi. \"Il primo grosso combattimento affrontato dal gruppo di Adriano Visconti avviene sulla Lombardia il 3 marzo 1945. Il 14 dello stesso mese avviene un altro durissimo scontro sulla zona del lago di Garda, tra Me.109 del 1\u00ba gruppo e Boeing B-17 Flying Fortress scortati da P-47 Thunderbolt. Alla fine di esso risultano abbattuti 7 aerei americani ed un Messerschmitt\".\nSecondo , invece, il combattimento del 14 marzo si risolse in una disfatta per il 1\u00ba Gruppo. Il Maggiore Adriano Visconti, asso pluridecorato e comandante del 1\u00ba Gruppo, con altri 16 Messerschmitt, intercett\u00f2 sul lago di Garda, una formazione di B-25 Mitchell del 321\u00ba \"Bomber Group\", che rientrava dopo il bombardamento del ponte ferroviario di Vipiteno. Gli otto P-47 di scorta (del 350\u00ba \"Fighter Group\") attaccarono a loro volta i pi\u00f9 numerosi Messerschmitt italiani. Visconti attacc\u00f2 frontalmente il \"Thunderbolt\" del \"Flight Officer\" Walter Miller che aveva appena abbattuto il Bf 109G-10/AS \"3-7\" di uno dei suoi uomini, il sergente Domenico Balduzzo (che mor\u00ec nonostante si fosse lanciato col paracadute). Ma lo stesso comandante del 1\u00ba Gruppo fu colpito e ferito al volto dalle schegge e costretto a lanciarsi. Il bilancio della giornata fu drammaticamente negativo: tre piloti italiani morti e uno ferito, tre aerei abbattuti e sei danneggiati, a fronte di un solo P-47 danneggiato. Il 15 marzo l'ANR attribu\u00ec a Visconti la vittoria e la segreteria inoltr\u00f2 la pratica per richiedere il \"Premio del Duce\", le 5000 lire che spettavano all'abbattitore di un monomotore. In realt\u00e0 il P-47 di Eddy rientr\u00f2 alla base di Pisa.\nAnche per il 1\u00ba Gruppo, il 19 aprile 1945 fu il giorno dell'ultima uscita operativa. In tale occasione decollarono dal campo di Lonate Pozzolo quattro Bf 109K pilotati dai tenenti Oddone Colonna ed Aurelio Morandi e dai sergenti Pedretti e Franciosi: essi si portarono all'intercettazione di tre Consolidated B-24 Liberator che stavano lanciando rifornimenti a reparti del CLNAI sulle montagne ossolane. Due dei B-24 fuggirono in Svizzera, il terzo abbatt\u00e9 l'aereo di Morandi e venne a sua volta centrato dai colpi sparati dal tenente Colonna. Il Me 109 K di Morandi precipit\u00f2 al suolo nei pressi di Cassina Rizzardi (CO). L'equipaggio del \"Liberator\", precipitato presso Turate (CO), si salv\u00f2 e in parte venne catturato dalle Brigate Nere; presenzi\u00f2 poi al funerale del pilota abbattuto, l'ultimo caduto dell'ANR, rendendo gli onori militari.\n\"I piloti con maggior numero di abbattimenti dell'ANR furono Ugo Drago e Mario Bellagambi - entrambi con il Bf 109 G - con 11 vittorie ciascuno. Drago aveva 5 precedenti vittorie, Bellagambi due\". I tre gruppi dell'ANR ricevettero in totale circa 170 Bf 109. Complessivamente l'Italia ne ricevette oltre 300.\nSvizzera.\nLa Svizzera fu il primo paese straniero ad acquistare i caccia Messerschmitt. Tra il dicembre 1938 e la met\u00e0 del gennaio 1939, il paese elvetico ricevette dieci Bf 109D-2, designati dalla sigla J-301 fino alla J-310. Furono usati come aerei d'addestramento dalle \"Fliegerkompanie\" (compagnie di volo) numero 6, 15 e 21 basate rispettivamente a Thun, Payerne e D\u00fcbendorf. Una partita di ulteriori ottanta Bf 109 E-3 fu consegnata alla Svizzera tra l'aprile 1939 e l'aprile 1940, che divenne cos\u00ec il pi\u00f9 grande acquirente straniero del Bf 109E. Gli aerei in questione, designati dalle matricole J-311 fino alla J-390, erano armati con due mitragliatrici da 7,5\u00a0mm (calibro standard svizzero) e due cannoncini Hispano-Suiza da 20\u00a0mm; il motore era un DB 601A da 1\u00a0100 CV. Le \"Fliegerkompanie\" che raggiunsero la piena operativit\u00e0 con questi aerei furono le numero 6, 7, 8, 9, 15 e 21. \nNonostante la Svizzera fosse un paese neutrale, spesso i suoi piloti dovettero alzarsi in volo per via degli sconfinamenti operati dai paesi in guerra. Il 10 maggio 1940, inizio della Campagna di Francia, un Dornier Do 17 tedesco viol\u00f2 lo spazio aereo svizzero a B\u00fctschwil; ne segu\u00ec un intercettamento e uno scambio di fuoco che costrinse l'apparecchio tedesco ad atterrare ad Altenrhein. Il 1\u00ba giugno seguente, 12 Bf 109 E svizzeri decollarono per intercettare 36 bombardieri Heinkel He 111 del \"Kampfgeschwader 53\", che sfruttavano lo spazio aereo svizzero per attaccare la ferrovia Lione-Marsiglia; sei Heinkel vennero costretti ad atterrare ma nello scambio di fuoco che segu\u00ec fra i caccia elvetici e gli apparecchi tedeschi il sottotenente pilota Rudolf Rickenbacher rest\u00f2 ucciso, divenendo il primo militare svizzero caduto nel conflitto.\nAlla Svizzera fu anche concessa la produzione su licenza. Tra l'aprile 1944 e il marzo 1946 le officine Dornier di Altenrhein sfornarono nove aerei Bf 109 E-3 completi (matricole J-311/J-399), quattro coppie di ali e sette fusoliere. Inoltre, due Bf 109 F e due Bf 109 G atterrati in territorio svizzero per emergenze tecniche vennero confiscati dalle autorit\u00e0 federali. Lo storico Philippe Osch\u00e9 riporta inoltre (1996) di un accordo segreto avvenuto nell'aprile 1944, quando le autorit\u00e0 elvetiche accettarono di distruggere un caccia notturno Bf 110 G equipaggiato con materiale altamente sensibile, e ricevettero in cambio 12 apparecchi Bf 109 G-6, che restarono in servizio fino al 1948.\nA partire dal 1943, gli \"Emil\" svizzeri vennero muniti di ampi contrassegni a fasce bianco-rosse sulle ali e sulla fusoliera, per evitare di essere confusi dalla caccia alleata con \"109\" della Luftwaffe.\nVersioni.\nPrima del conflitto.\nNel 1937, la produzione dei Bf 109 B continu\u00f2, ma gradualmente pass\u00f2 a quella dei Bf 109 C-1 con il motore Jumo 210Ga da 700\u00a0CV (522\u00a0kW) e altre due mitragliatrici montate sulle ali. Il numero degli aerei prodotti aument\u00f2 continuamente e i caccia della Messerschmitt iniziarono ad essere costruiti anche da Arado, Erla, Focke-Wulf e Fiesler. Entro il settembre 1938, quasi 600 aerei furono costruiti.Il Bf 109 D risult\u00f2 alla fine un modello di transizione, perch\u00e9 il motore DB 600 si rivel\u00f2 poco affidabile, cos\u00ec la produzione della Daimler-Benz si concentr\u00f2 sul modello DB 601. Per consentire un efficace raffreddamento del motore Daimler, pi\u00f9 grande e potente, si introdusse un elemento che da allora caratterizz\u00f2 il Me 109: i radiatori subalari, aerodinamicamente pi\u00f9 efficienti.\nDurante il conflitto.\nNacque cos\u00ec il Bf 109 E, (\"Emil\") che entr\u00f2 in produzione su larga scala nel 1938-39, e che avrebbe costituito il caccia di punta nell'imminente Battaglia d'Inghilterra. In quell'anno Arado e Focke-Wulf furono destinate ad altri programmi, cos\u00ec il grosso della produzione del Bf 109 E ricadde su Erla e Fiesler che ne costruirono quasi 1400. Nel frattempo gli impianti della Messerschmitt furono trasferiti da Augusta a Ratisbona, e questo ebbe come conseguenza che meno di 150 apparecchi furono completati dalla casa madre nel 1939.\nAll'inizio della seconda guerra mondiale, il numero di Bf 109 prodotti era di quasi 140 al mese. Diminu\u00ec di quasi il 10 per cento nei mesi seguenti per poi aumentare nel 1940 fino ad arrivare a 156. Dato che la Germania riteneva che la guerra fosse virtualmente finita con la sconfitta della Francia, fece poco per incrementare il numero degli aerei costruiti. Nel 1942 la produzione fu di circa 2700 unit\u00e0. La manifattura dei Messerschmitt fu intrapresa anche in Ungheria a partire dal 1943, con la costruzione di 600 macchine. A fronte di pesanti bombardamenti alleati, la produzione di Bf 109 nel 1944 raggiunse quota 14\u00a0000 e sebbene non esistano dati precisi sulla quantit\u00e0 prodotta, si stima che ne furono costruiti circa 35\u00a0000, una cifra seconda soltanto a quella della serie Il-2/Il-10 dell'Ilyushin, che pare sia stata di 42\u00a0330 velivoli.\nIl \"\"Friederich\", apparso in servizio nella primavera 1941 era certamente il pi\u00f9 maneggevole e agile di tutte le versioni del Me 109, e nel 1941 era un duro avversario per qualsiasi caccia alleato. Superiore al \"Hurricane\" in ogni aspetto, pi\u00f9 potente e veloce dello Spitfire, soprattutto alle alte quote, in mano a piloti come Adolf Galland, Hans-Joachim Marseille, Erich Hartmann o Gerhard Barkhorn il \"Friederich\"\" si rivel\u00f2 essenziale nello stabilire la superiorit\u00e0 aerea tedesca in URSS (dove cancell\u00f2 praticamente dai cieli gli obsoleti caccia sovietici) e rese la vita molto difficile alla RAF in Nordafrica.\nNel 1942 entr\u00f2 in servizio il Bf 109G (Gustav), dotato di un cannone MG 151/20 da 20\u00a0mm inserito nel mozzo dell'elica e da due mitragliatrici MG 17 da 7,92\u00a0mm e con la possibilit\u00e0 di aggiungere altri due cannoncini da 20\u00a0mm in gondole sub alari e di trasportare fino a 500\u00a0kg di bombe o razzi. Il motore era un Daimler-Benz DB 605 da 1475 cavalli. Rispetto al \"Friederich\" era meno agile ma pi\u00f9 veloce e prestante alle medie quote, dove si era notata una sostanziale superiorit\u00e0 in duello aereo dei caccia inglesi. Il Bf 109 G si distinse anche sul fronte orientale, causando pesanti perdite nell'aviazione sovietica fin dal primo giorno dell'invasione di quel paese. Erich Hartmann, il pi\u00f9 grande asso nella storia dell'aviazione con 352 abbattimenti, vol\u00f2 su un Bf 109 G dell'unit\u00e0 \"JG/52\" in Russia. La versione tropicalizzata G-\"Trop\" fu una dura sorpresa per i piloti alleati in Nordafrica che fino al 1943 ebbero a disposizione solo quantit\u00e0 limitate di \"Spifire\" V e Bell P-39 Airacobra in grado di opporsi alla macchina tedesca.\nDopo l'ingresso nel conflitto degli Stati Uniti d'America e a causa della resistenza sovietica, la Luftwaffe perse terreno in ogni teatro e l'offensiva dei bombardieri pesanti angloamericani impose ai caccia tedeschi di battersi per la difesa del territorio nazionale. Il Bf 109 dovette evolversi da caccia in intercettore. Le limitazioni dell'armamento di base imposero di utilizzare sul \"Gustav\" pod con cannoni aggiuntivi, razzi e persino bombe a scoppio ritardato, grazie ai kit di modifica campali (\"Rustsatz\") disponibili per quasi ogni tipo di apparecchio tedesco. Quando poi i bombardieri cominciarono ad essere scortati da caccia a lungo raggio, \nL'ultima importante versione fu il Bf 109 K \"Kurf\u00fcrst\", resa operativa alla fine del 1944. Alcune versioni utilizzarono una variante del Daimler Benz DB 605, che equipaggiato con il sistema MW 50 poteva raggiungere una potenza di combattimento di 2\u00a0000 cavalli. Era armato con 2 cannoni MG 151/15 da 15 mm e un MK 108 da 30 mm e la sua velocit\u00e0 massima era di 727\u00a0km/h. Il Bf 109 K fu per\u00f2, nelle sue ultime versioni, ed arriv\u00f2 troppo tardi per dare un contributo importante alla guerra. Diversi Bf 109 furono utilizzati anche come caccia notturni, dotati di equipaggiamento radar \"Naxos\" e potenziati nell'armamento offensivo.\nLa rigida convenzione imposta dal Reichsluftfahrtministerium (RLM) prevedeva che venisse attribuito ad ogni modello una sigla data dal suffisso assegnato all'azienda produttrice (come gi\u00e0 citato il Bf era relativo a Bayerische Flugzeugwerke AG, ragione sociale che conserv\u00f2 fino all'acquisizione di Messerschmitt), alla quale veniva affidato un pacchetto di numeri progressivi. Il nome proprio, al contrario della designazione ufficiale della statunitense USAAF, non era previsto. A questa regola si uniform\u00f2 quasi del tutto anche il Bf 109, ma in compenso ogni versione venne battezzata pi\u00f9 o meno ufficialmente con un nomignolo che serviva ad identificare velocemente la versione a cui i modelli appartenevano.\nVarianti.\nInnumerevoli le versioni, le relative varianti e sottovarianti, i kit di modifica e altre migliorie, usate anche senza denominazioni ufficiali, che danno l'idea di come i tecnici e il personale sul campo tentassero di spremere il meglio dalle macchine disponibili in ogni situazione. Nelle versioni del Bf/Me 109 veniva applicata una lettera alfabetica (A-B-C..) che veniva ufficialmente pronunciata secondo l'alfabeto fonetico in uso in Germania negli anni trenta-'40: A corrispondeva ad \"Anton\", B a \"Bruno\", e cos\u00ec via. Le varianti di ogni versione erano invece contrassegnate da un numero progressivo (es.: Bf 109 D-1) e le sottovarianti con un ulteriore coppia di lettera+numero (es. Bf 109 F-4/R1). L'anno indicato tra parentesi denota la data di entrata in servizio.\nBf 109 A \"Anton (\"1936\")\": era il modello di preserie, con motore Junkers Jumo 210B e armato con solo 2 MG 17. Alcuni di essi vennero impiegati durante la guerra civile spagnola e almeno uno fu catturato dalle forze armate Repubblicane e inviato per nave in Unione Sovietica dove fu esaminato. Secondo il RLM ne vennero prodotti 22.\nBf 109 B \"Bruno\" (1937): la prima versione di serie con motore Jumo 210D da 661\u00a0CV e due o tre mitragliatrici MG 17 e con elica bipala a passo fisso (versione B-1) e poi a passo variabile (versione B-2). Ne vennero prodotti in totale 341 da Messerschmitt, Fieseler ed Erla MaWe. Alcuni vennero testati in Spagna dalla Legione Condor dove apparve subito l'inadeguatezza dell'armamento, ma anche le notevoli potenzialit\u00e0 della cellula.\n[[File:Bundesarchiv Bild 101I-344-0741-30, Frankreich, notgelandete Me 109.jpg|miniatura|Francia sett., tarda estate 1940: un \"Emil\" costretto a un atterraggio d'emergenza sulla spiaggia del[[la Manica]] viene recuperato dal personale della [[Luftwaffe (Wehrmacht)|Luftwaffe]]. \nBf 109 C \"Caesar\": (primavera 1938) simile al precedente, ma dotato di altre due mitragliatrici [[MG 17]] nelle ali (rinforzate) e l'alimentazione a pompa di [[iniezione (motore)|iniezione]] meccanica del motore Jumo 210G, capace di 700\u00a0CV (C-1) e una successiva variante C-2 con una mitragliatrice alloggiata nel motore. Una versione C-3 con cannoni da 20\u00a0mm nelle ali al posto delle mitragliatrici venne proposta ma non \u00e8 noto se sia stata prodotta. In totale i Me 109C prodotti furono 58.\nBf 109 D \"Dora\": (1938) non molto diverso, introduceva piccoli miglioramenti, tra cui un nuovo carrello posteriore e un nuovo collimatore. Fu la versione introdotta in servizio nella Luftwaffe prima della guerra, con 235 esemplari in carico alle squadriglie durante la campagna di Polonia (settembre 1939) anche se venne rapidamente ritirato dal servizio non appena disponibili i modelli \"Emil\". La versione D-1 montava 2 MG17 nella prua e 2 nelle ali; la versione D-2 riprov\u00f2 ancora a installare una MG17 nel motore, ma l'esperimento fall\u00ec; la versione D-3 installava 2 cannoni [[MG FF]] da 20\u00a0mm nelle ali al posto delle mitragliatrici. In totale vennero prodotti 647 Bf 109D. Il \"Dora\" venne venduto alla [[Svizzera]] (nr. di serie dal 2301 al 2310) ed all'[[Ungheria]].\nIn tutto i Bf 109 con i motori Jumo furono almeno 1000.\n[[File:Messerschmitt Bf-109E-3-B, Germany - Air Force AN1113796.jpg|thumb|Appartenente al \"Jagdgeschwader 51\", questo Bf 109E-3 fu costretto ad atterrare a Manston, Kent, il 27.11.40. Fu perci\u00f2 catturato dalla [[Royal Air Force|RAF]] e venne impiegato nel film del 1969 [[La battaglia d'Inghilterra (film 1969)|\"La Battaglia d'Inghilterra\"]]. Attualmente, perfettamente conservato, \u00e8 esposto al museo della RAF di Hendon.]]\nBf 109 E \"Emil\": in servizio dal 1939, il primo modello veramente maturo, che introdusse la grande novit\u00e0 del motore a V Daimler Benz DB601 da 1080\u00a0CV e dell'elica tripala a passo variabile molto pi\u00f9 adatta alla caccia. Un primo lotto di preserie E-0 (10 esemplari) fu ordinato all'inizio del 1939 e partecip\u00f2 alle fasi finali della guerra di Spagna.\nSegu\u00ec la versione E-1, impiegata tra il [[1939]] e il [[1941]] in migliaia (circa 4000) di esemplari, in diverse sottoversioni e numerosi adattamenti, ad es. come cacciabombardiere (E-1B Jabo) che montava una rastrelliera per bombe fino a 250\u00a0kg. Tutti gli E-1 avevano un mirino a riflessione ReVi, apparato radio HF FuG7 e l'armamento era costituito da 4 MG17 (2 nella cappottatura motore e 2 nelle ali). Vennero prodotti 1183 E-1, di cui 110 convertiti in E-1B. La versione E-2 apparve in serie limitata all'inizio del 1940 e la pi\u00f9 diffusa E-3 poco dopo: entrambe introdussero un armamento pi\u00f9 pesante (2 mitragliatrici MG17 nel muso e altre 2 nelle ali, e un cannone MG FF sparante nel mozzo dell'elica) che poi, con l'esperienza acquisita in combattimento, divenne di 2 [[MG 17|MG17]] nel muso e 2 cannoni [[MG FF]] nelle ali. Ne vennero prodotti 1276 di cui 83 nella versione E-3a, da esportazione. La versione E-3 fu l'ossatura dei reparti da caccia della Luftwaffe durante la [[Battaglia d'Inghilterra]]. \n[[File:Bundesarchiv Bild 146-2006-0002, Flugzeug Messerschmitt Me 109, Justieren des MGs.jpg|miniatura|Francia sett., 1940: interessante immagine che mostra l'operazione di verifica della sincronizzazione delle mitragliatrici [[MG 17|MG17]] di un Me 109E-3. Gli avieri dopo aver rimosso il cofano motore, controllano il corretto allineamento del sistema di scatto delle armi al movimento dell'elica mediante l'apposito disco sincronizzatore, regolato sugli spazi esistenti fra le pale.]]\nAlla fine del 1940 apparve la versione E-4, che introduceva migliorie strutturali e i cannoni alari MG FF/M, modificati per sparare il nuovo tipo di proiettile a frammentazione \"Minengeschoss\", molto pi\u00f9 efficace dei tradizionali proiettili perforanti-incendiari (API). La versione E-4 utilizzava anche un tettuccio blindato migliorato e pi\u00f9 grande, che offriva migliore visibilit\u00e0 al pilota e che rest\u00f2 su tutte le successive varianti e versioni del \"Friederich\" e del \"Gustav\" (ma la visibilit\u00e0 del Me 109 rest\u00f2 sempre piuttosto mediocre). Verso la fine della produzione degli E-4 apparve la variante E-4N che montava il nuovo motore DB601N ottimizzato per alte quote, da 1175 CV. La produzione raggiunse i 461 esemplari di E-4 e i 35 di E-4N. Le versioni da ricognizione E-5 (29 esemplari) ed E-6 (da alta quota con motore DB601N, 9 esemplari) furono prodotte nello stesso periodo. Segu\u00ec la versione E-7 (agosto 1940) che altro non era se non un E-4 con autonomia accresciuta grazie ad un serbatoio da 300 lt che aumentava il raggio d'azione da 660 a 1300\u00a0km. Molti E-3 ed E-4 vennero in seguito modificati per montare serbatoi eiettabili, poich\u00e9 la scarsa autonomia dei Me 109 decollati dalla Francia permetteva solo pochi minuti di combattimento sui cieli dell'Inghilterra. Gli E-7 prodotti furono 438.\n[[File:Bf109F-2 M\u00f6lders JG51 kl96.jpg|thumb|Un Me 109F-2 appartenuto a [[Werner M\u00f6lders]], \"Jagdgeschwader\" 51, Unione Sovietica estate 1941. I doppi galloni a V orizzontale neri subito a prua dell'emblema nazionale indicano che si tratta dell'apparecchio di un \"Geschwader-Kommodore\" (Comandante di Stormo)]]\n[[File:Bf109F-4 Gelbe14 Ma JG27 kl96.jpg|thumb|Me 109F-4 \"Trop\", appartenuto a [[Hans-Joachim Marseille]], Jagdgeschwader 27, Nordafrica 1941. Si noti il filtro antisabbia montato sulla presa d'aria del motore, una delle modifiche studiate per l'impiego in ambiente tropicale. Sul timone di coda, come da tradizione, sono riportate le vittorie del pilota e in questo caso la cifra \"100\" sta a indicare i 100 abbattimenti raggiunti da Marseille.]]\nFu deciso di abbandonare le armi alari, in favore di una combinazione di due mitragliatrici MG 17 da 7,92\u00a0mm ed un cannone Mauser MG FF con 60 colpi sparante attraverso il mozzo dell'elica, essendo stati risolti i precedenti problemi di vibrazioni. La modifica non fu accolta sempre bene dai piloti: [[Walter Oesau]] e [[Werner M\u00f6lders|Werner Moelders]] la consideravano efficace, ma non cos\u00ec [[Adolf Galland]], ad esempio. Tuttavia, con i notevoli miglioramenti di aerodinamica e prestazioni, i piloti tedeschi erano tutti concordi sul fatto che gli \"F\" rappresentavano i pi\u00f9 maneggevoli e agili della serie \"109\".\n[[File:Messerschmitt Bf-109G, RAF Museum, Hendon. (11238406235).jpg|thumb|Messerschmitt Me 109G-2 prodotto nel 1942, catturato dalla RAF e esposto al museo di Hendon, Inghilterra]]\nI primi \"F-1\" arrivarono alle squadriglie nel tardo autunno 1940. Fu prodotto in 208 esemplari. Venne seguito nel 1941 dalla variante F-2 che al posto del [[MG FF]] da 20\u00a0mm install\u00f2, sempre nella V del motore, una pi\u00f9 moderna mitragliatrice [[MG 151]] da 15\u00a0mm, con 200 colpi. Man mano che divennero disponibili le versioni da 20\u00a0mm della nuova arma (MG 151/20), alimentata a nastro anzich\u00e9 a tamburo e molto migliore in balistica, queste sostituirono le armi da 15\u00a0mm su tutti gli F-2. La velocit\u00e0 arriv\u00f2 a 615\u00a0km/h negli F-1/F-2, prodotti in 1280 esemplari. Nel frattempo, una nuova versione del motore DB601E, capace di 1350 CV, divenne disponibile e venne subito messa in produzione. Apparve quindi la variante F-3 e la successiva F-4 che, entrata in servizio a partire dal giugno 1941, si distingueva da questa per il nuovo cannone MG 151/20 come montato gi\u00e0 sulla F-2. Il nuovo motore confer\u00ec alle varianti F-3 ed F-4 una velocit\u00e0 di 660\u00a0km/h a 6200\u00a0m. La versione F-4 fu la pi\u00f9 ampiamente impiegata del \"Friederich\", e apparvero le sottovarianti F-4/R1 (240 esemplari prodotti entro la met\u00e0 del 1942) con pod subalari per cannoni aggiuntivi da 20\u00a0mm, la F-4/Z da alta quota (540 esemplari) e 526 esemplari del F-4 \"Trop\" (tropicale). In totale gli F-4 vennero prodotti in 1841 apparecchi. Le varianti F-5 (ricognitore) ed F-6 non raggiunsero mai la produzione perch\u00e9 era intanto disponibile il nuovo \"Gustav\".\n[[File:Bundesarchiv Bild 101I-649-5355-02, Jagdflugzeug Messerschmitt Me 109 auf Feldflugplatz.jpg|thumb|Messerschmitt Me 109G-5 in rullaggio in un aeroporto dell'Unione Sovietica nel 1943. Si notano chiaramente sulla cappottatura motore le \"bolle\" che alloggiano le culatte delle mitragliatrici [[MG 131|MG131.]] I contrassegni a doppia V orizzontale sulla fusoliera indicano che si tratta di un comandante di stormo.]]\nIl motore era il Daimler-Benz DB 605 AM-12 da 1.475\u00a0CV (1100\u00a0kW) che spingeva un'elica tripala pi\u00f9 ampia della precedente serie \"F\", a passo variabile automatico o manuale comandato dal pilota tramite un interruttore sulla cloche. Il motore per\u00f2 era afflitto da problemi di affidabilit\u00e0 e pertanto fu ordinato di ridurne la potenza a 1290\u00a0CV per quasi un anno, fino al 1943, per evitare rotture del motore ai regimi pi\u00f9 elevati. L'armamento sub\u00ec continue migliorie nelle varianti successive; il \"Gustav\" non vantava la superba maneggevolezza del \"Friederich\" tuttavia fu ben accolto dai piloti e giudicato piuttosto agile e pronto ai comandi.. La variante G-1 entr\u00f2 in servizio nella primavera 1942; introduceva un abitacolo pressurizzato e un raffinato tettuccio multistrato con rivestimento antiappannamento. L'armamento erano 2 mitragliatrici MG17 da 7,92\u00a0mm e un MG151/20 nel mozzo dell'elica. Alcuni G-1 montavano pod subalari con cannoni [[MG 151|MG151/20]]. Successivamente apparve la variante G-2 (giugno 1942) in cui l'abitacolo non era pi\u00f9 pressurizzato e per il resto era identico al G-1. Raggiungeva una velocit\u00e0 di 660\u00a0km/h a 7\u00a0000 metri e 610\u00a0km/h a 4000 metri. Poteva salire fino a 11\u00a0500 metri e aveva un'autonomia di 600\u00a0km, che arrivava a 1\u00a0000\u00a0km con serbatoi sganciabili da 300 litri. Il peso a vuoto era di 2\u00a0700\u00a0kg. Il peso massimo al decollo saliva a 3\u00a0200\u00a0kg. Le sottovarianti G-1/R2 (ricognitore) e G-1/U2 (caccia da alta quota con sovralimentatore GM-1 che aumentava la potenza del motore a 1\u00a0650 CV), poi G-2/R2 (ricognitore non pressurizzato) e G-2/\"Trop\" (tropicale) apparvero nel corso del 1942. Da febbraio a giugno 1942 vennero prodotti 167 G-1 mentre 1586 in tutte le versioni del G-2 uscirono dalle linee di montaggio da maggio 1942 a febbraio 1943.\n[[File:Bundesarchiv Bild 101I-487-3066-04, Flugzeug Messerschmitt Me 109.jpg|thumb|Settembre 1943: un Me 109G-6 viene parcheggiato sulla pista in un aeroporto della Francia. L'immagine offre una chiara vista delle [[MG 131|MG131]] montate nel vano motore e delle \"bolle\" laterali necessarie per accogliere le culatte delle armi, pi\u00f9 grandi delle [[MG 17|MG17]]. Si nota chiaramente uno dei difetti principali del Me 109, il tettuccio incernierato lateralmente che, durante il volo, era difficile aprire in caso di abbandono dell'aereo.]]\nLa variante G-3 era una versione nuovamente pressurizzata del \"Gustav\" che per\u00f2 sebbene pronta nel 1942, venne prodotta solo in 50 esemplari entro marzo 1943; nel settembre 1942 era intanto pronta la variante G-4 che presentava un carrello d'atterraggio con ruote pi\u00f9 grandi per facilitare le operazioni di rullaggio e decollo/atterraggio, tuttavia il ruotino di coda ora pi\u00f9 grande non poteva essere ritratto completamente nella coda al contrario della versione G-2. Un'altra modifica importante fu l'introduzione di una modalit\u00e0 di emergenza che permetteva di avere 100 cavalli in pi\u00f9 dal motore per circa 1 minuto, fu inoltre installato un nuovo apparato radio: una VHF FuG16 molto pi\u00f9 potente e affidabile della precedente FuG7 e che, fino al luglio 1943, fu prodotta in 1242 esemplari. Nel febbraio 1943 intanto apparvero le varianti G-5 (pressurizzato) e G-6: queste presentavano un armamento rivisto, costituito da un cannone [[MG 151]] da 20\u00a0mm, sparante attraverso il mozzo dell'elica, e due mitragliatrici [[MG 131]] da 13\u00a0mm montate nella cappottatura motore che obbligarono a progettare apposite \"carenature\" per ospitare le culatte di dette armi che erano sincronizzate col movimento dell'elica. Alcuni modelli potevano montare anche due cannoncini da 20 o 30 millimetri sotto le ali. Il G-6 fu il modello utilizzato dal maggior numero paesi. Fu adottato, infatti, dalle forze aeree di: Bulgaria, [[Croazia]], [[Finlandia]], [[Ungheria]], Italia, Romania, [[Slovacchia]], [[Spagna]] e [[Svizzera]]. Test di volo furono condotti con Bf 109 G-6 nel ruolo di caccia-notturno, ma le condizioni del tempo in inverno resero queste operazioni estremamente rischiose. Il Bf 109 G-12 era un biposto da addestramento ricavato da precedenti modelli \"G\". Fino al tardo 1944, vennero prodotti in 12.000 esemplari, con la variante pressurizzata G-5 prodotta invece in soli 475 esemplari essendo un apparecchio specializzato per le alte quote: la sottovariante G-5/AS presentava ulteriori miglioramenti per tale compito. Altre sottoversioni furono il G-6/R2, ricognitore dotato di un sistema di iniezione MW50 di acqua e metanolo che aumentava la potenza del motore; il G-6/R3, caccia a lungo raggio con serbatoi supplementari; il G-6/Trop (tropicale), il G-6/U2 (con sovralimentatore GM-1 che forniva 300\u00a0CV in pi\u00f9), il G-6/U4, che montava un cannone [[MK 108|MK108]] da 30\u00a0mm nel vano motore al posto del [[MG 151|MG151/20]]; il G-6/N caccia notturno, dotato di cannoni MG151/20 subalari e a volte del radar FuG350Z \"Naxos\", e il G-6/U4N caccia notturno identico al precedente ma con cannone MK108 da 30\u00a0mm nel vano motore. La variante G-8 era un ricognitore munito di una vasta gamma di fotocamere e cineprese e con armamento ridotto alla sola coppia di MG131. Nella configurazione G-5 o G-6, il Me 109 era capace di 660\u00a0km/h a 6600\u00a0m di quota.\nGli ultimi \"Gustav\".\nUlteriori versioni vennero studiate nel corso del 1943, allo scopo di aumentare la visibilit\u00e0 del pilota e di migliorare l'armamento che restava sempre inadeguato contro i bombardieri pesanti alleati, ormai i bersagli principali dei caccia tedeschi. In particolare, un tettuccio monopezzo ridisegnato, pi\u00f9 aerodinamico, e una protezione per il poggiatesta del pilota costituita da un pannello in vetro antiproiettile al posto della tradizionale piastra in acciaio; e il cofano motore venne ridisegnato per accogliere il turbocompressore e il sistema di sovralimentazione ad acqua e a metanolo MW50 che stava prendendo sempre pi\u00f9 piede per permettere al \"Gustav\" di reggere il confronto con i potenti caccia alleati. Sparirono quindi le \"bolle\" sulla cappottatura, non pi\u00f9 necessarie nel nuovo e pi\u00f9 ampio cofano, e vennero anche irrobustiti i flap e gli alettoni. Anche il timone di coda venne rialzato e incernierato diversamente, in modo da offrire maggiore agilit\u00e0. Inizialmente venne prodotta la versione G-12, che era un G-6 trasformato in aereo biposto da addestramento, con cabina allungata per accogliere il sedile dell'istruttore, e doppi comandi. Fu prodotto in pochi esemplari . \n[[File:Bundesarchiv Bild 101I-674-7774-25, Flugzeug Messerschmitt Me 109.jpg|miniatura|Russia, primavera 1944: un Bf 109G-14 pronto per il decollo, con un serbatoio supplementare da 300lt montato in asse sotto la fusoliera, che estendeva l'autonomia del \"Gustav\" a 1\u00a0200\u00a0km. Si notano chiaramente il tettuccio blindato Erla in 2 pezzi, sagomato all'indietro che offriva migliore visuale rispetto a quello di 1\u00ba tipo a 3 montanti, e le \"bolle\" sul cofano motore che carenano le culatte delle MG131 e la volata del cannone MG151/20 che sporge dal mozzo dell'elica.]]\nNel luglio 1944 apparve il G-14, con un motore DB 605AM da 1775 CV, dotato di serie di sovralimentazione\u00a0MW50. Si era tentato di realizzare il caccia con un programma che permettesse di delocalizzare la produzione in vari livelli di subappalto in modo da sottrarla ai bombardamenti alleati, cosa che non riusc\u00ec mai del tutto; ma il G-14 offriva migliori capacit\u00e0 in accelerazione e rateo di salita. Alle quote pi\u00f9 alte, e in mani esperte, poteva affrontare alla pari qualsiasi caccia alleato ed era un potente intercettore contro bombardieri e aerei da attacco al suolo. Il nuovo tettuccio Erla (dal nome della ditta sviluppatrice) era ormai dotazione standard. Una nuova radio FuG16-ZY includeva il recente sistema di radionavigazione \"Y-Verf\u00fchrung\", in grado di consentire una certa capacit\u00e0 ognitempo. Cos\u00ec come le ultime versioni del G-6, anche il G-14 fece estesamente uso dei lanciarazzi \"Werfer-Granate 21\", dei tubi fissati sotto le ali con cui il pilota sparava razzi a frammentazione temporizzata contro le formazioni dei bombardieri. Riducevano le prestazioni dell'aereo con la loro resistenza all'aria ed erano imprecisi, ma la carica esplosiva di ben 40\u00a0kg e la gittata di 1200 metri ne facevano un'arma antibombardiere assai temibile. Le sottovarianti del G-14 includevano il G-14/AS, caccia d'alta quota con motore DB605ASM a turbocompressore maggiorato, capace di ben 685\u00a0km/h a 7600\u00a0m di quota; e il G-14/U4, che montava un cannone MK108 da 30\u00a0mm nel motore al posto del MG151/20. In tutte le sue versioni il G-14 venne prodotto in almeno 5500 esemplari.\nIl G-10, nonostante la sigla con numerale inferiore, apparve successivamente, verso il novembre del 1944. Incorporava tutti i miglioramenti del G-14 pi\u00f9 il nuovo motore DB605 D-2 (pi\u00f9 tardi ridesignato DB605 DB) da 2000 CV, che apparir\u00e0 anche sul successivo Me 109K. Ne vennero prodotti in totale 2600 esemplari, entro il maggio 1945. Comprendeva le sottovarianti G-10/R2 (ricognitore), G-10/R6 (ognitempo, con autopilota PKS 12) ed G-10/U4 con cannone MK108 nel vano motore. \n[[File:Bf109K-4 Gelbe1 JG3 kl96.jpg|miniatura|Un Bf 109K-4 del \"Jagdgeschwader\" 3 di base a [[Pasewalk]], nell'aprile 1945. Il \"Kurfurst\" fu l'ultima importante versione del caccia Messerschmitt, prodotto in 700 esemplari negli ultimi mesi di guerra. Potente e veloce, in mani esperte era un apparecchio formidabile ma all'epoca della sua entrata in servizio i piloti tedeschi da caccia davvero esperti erano ormai rari.]]\nNe vennero prodotti solo 700 esemplari, in un solo modello fondamentale, il K-4, estremamente veloce. Fu la versione pi\u00f9 potente e anche la pi\u00f9 pesante con, tra l'altro, il ritorno al ruotino di coda retrattile. Questa nuova versione era munita di uno speciale motore sovralimentato Daimler-Benz DB 605-DB erogante 2000\u00a0CV (1492\u00a0kW) al decollo e 1800\u00a0CV a 5000 metri con velocit\u00e0 massima di 728\u00a0km/h e tangenza di 12\u00a0300 metri. L'armamento comprendeva un cannone [[MK 108|MK108]] da 30\u00a0mm nel mozzo dell'elica e due mitragliatrici da 13\u00a0mm sulla cappottatura-motore. Il K era in pratica una sorta di standardizzazione di un gran numero di modifiche che erano apparse precedentemente sul modello G nelle varie sottoversioni. La carenza ormai drammatica di piloti da caccia addestrati limit\u00f2 molto il rendimento operativo del \"Kurfurst\", potenzialmente pari ai migliori caccia alleati ma che sub\u00ec spaventose perdite per l'inesperienza dei piloti negli ultimi mesi di agonia della [[Luftwaffe (Wehrmacht)|Luftwaffe]], ex piloti di bombardieri o giovanissimi allievi gettati frettolosamente nella mischia.\n[[File:Avia-S199-hatzerim-3.jpg|thumb|Un Avia S.199 [[Israele|israeliano]] nel museo di [[Tel Aviv]].]]\nCultura di massa.\nIl Bf 109 fa la sua comparsa su War Thunder, simulatore di volo MMO sviluppato nel 2013. Nel gioco sono presenti quasi tutte le varianti create.\nCollegamenti esterni.\n[[Categoria:Aerei militari della seconda guerra mondiale]]\n[[Categoria:Aerei militari dal 1931 al 1945]]\n[[Categoria:Aerei militari tedeschi]]\n[[Categoria:Aerei militari della guerra civile spagnola]]"}
{"id": "122457", "revid": "933835", "url": "https://it.wikipedia.org/wiki?curid=122457", "title": "Arsinoe III", "text": "Biografia.\nOrigini familiari.\nArsinoe era figlia di Tolomeo III Evergete, terzo sovrano dell'Egitto tolemaico, e di Berenice II, figlia del re di Cirene Magas. Era quindi sorella maggiore di Tolomeo IV, Lisimaco, Alessandro, Magas e Berenice.\nRegina consorte (222/220-204 a.C.).\nAlla fine del 222 a.C. Tolomeo III mor\u00ec, lasciando il regno al figlio maggiore Tolomeo IV Filopatore; questi spos\u00f2 la sorella maggiore Arsinoe III in una data sconosciuta tra la propria ascesa al trono e l'autunno del 220 a.C. Nel 217 a.C. la regina accompagn\u00f2 il marito durante la quarta guerra siriaca e prese parte alla battaglia di Rafah. Nel 210 a.C. nacque l'unico figlio della coppia, Tolomeo V.\nIl re e la regina morirono negli stessi giorni nell'estate del 204 a.C. in circostanze poco chiare e alla loro morte il regno pass\u00f2 al figlio, di cui diventarono reggenti i due potenti ministri Sosibio e Agatocle, forse implicati nella morte della regina.\nArsinoe III nell'eredit\u00e0 storica culturale.\nEratostene di Cirene scrisse un'opera intitolata \"Arsinoe\" dedicata ad Arsinoe III: si tratta di un dialogo filosofico in prosa di cui resta un solo frammento, che non pu\u00f2 essere usato come fonte biografica in quanto la regina viene solamente presentata come espressione di un determinato pensiero filosofico."}
{"id": "122459", "revid": "125955829", "url": "https://it.wikipedia.org/wiki?curid=122459", "title": "Separazione dei poteri", "text": "La separazione dei poteri (o divisione dei poteri), nel diritto, \u00e8 uno dei principi giuridici fondamentali dello Stato di diritto e della democrazia liberale.\nConsiste nell'individuazione di tre funzioni pubbliche principali nell'ambito della sovranit\u00e0 dello Stato (legislazione, amministrazione e giurisdizione) e nell'attribuzione delle stesse a tre distinti poteri dello stato, intesi come organi o complessi di organi dello Stato indipendenti dagli altri poteri: il potere legislativo, il potere esecutivo e il potere giudiziario (gli stessi termini vengono usati anche per indicare la funzione a ciascuno attribuita), in modo da garantire il rispetto della legalit\u00e0 ed abbattere eventuali distorsioni democratiche dovute ad abusi di potere e fenomeni di corruzione.\nEvoluzione storica.\nOrigini del principio.\nL'idea che la divisione del potere sovrano tra pi\u00f9 soggetti sia un modo efficace per prevenire abusi \u00e8 molto antica nella cultura occidentale: gi\u00e0 si rinviene nella riflessione filosofica sulle forme di governo della Grecia classica, dove il cosiddetto \"governo misto\" era visto come antidoto alla possibile degenerazione delle forme di governo \"pure\", nelle quali tutto il potere \u00e8 concentrato in un unico soggetto. Platone, nel dialogo \"La Repubblica\", gi\u00e0 parl\u00f2 di indipendenza del giudice dal potere politico. Aristotele, nella \"Politica\", deline\u00f2 una forma di governo misto, da lui denominata \"polit\u00eca\" (fatta propria poi anche da Tommaso d'Aquino), nella quale confluivano i caratteri delle tre forme semplici da lui teorizzate (monarchia, aristocrazia, democrazia); distinse, inoltre, tre momenti nell'attivit\u00e0 dello Stato: deliberativo, esecutivo e giudiziario. Polibio, nelle \"Storie\", indic\u00f2 nella costituzione di Roma antica un esempio di governo misto, in cui il potere era diviso tra istituzioni democratiche (i comizi), aristocratiche (il Senato) e monarchiche (i consoli).Nel XIII secolo Henry de Bracton, nella sua opera \"De legibus et consuetudinibus Angli\u00e6\", introdusse la distinzione tra \"gubernaculum\" e \"iurisdictio\": il primo \u00e8 il momento \"politico\" dell'attivit\u00e0 dello Stato, nel quale vengono fatte le scelte di governo, svincolate dal diritto; il secondo \u00e8, invece, il momento \"giuridico\", nel quale vengono prodotte e applicate le norme giuridiche, con decisioni vincolate al diritto (che, secondo la concezione medioevale, \u00e8 prima di tutto diritto di natura e consuetudinario).\n\u00c8 per\u00f2 con John Locke che la teoria della separazione dei poteri comincia ad assumere una fisionomia simile all'attuale: i pensatori precedenti, infatti, pur avendo individuato, da un lato, diverse funzioni dello Stato e pur avendo sottolineato, dall'altro lato, la necessit\u00e0 di dividere il potere sovrano tra pi\u00f9 soggetti, non erano giunti ad affermare la necessit\u00e0 di affidare ciascuna funzione a soggetti diversi. Locke, nei \"Due trattati sul governo\" del 1690, articola il potere sovrano in potere legislativo, esecutivo (che comprende anche il giudiziario) e federativo (relativo alla politica estera e alla difesa), il primo facente capo al parlamento e gli altri due al monarca (al quale attribuisce anche il potere, che denomina \"prerogativa\", di decidere per il bene pubblico laddove la legge nulla prevede o, se necessario, contro la previsione della stessa).\nLa teoria di Montesquieu.\nLa moderna teoria della separazione dei poteri viene tradizionalmente associata al nome di Montesquieu. Il filosofo francese, nello \"Spirito delle leggi\", pubblicato nel 1748, fonda la sua teoria sull'idea che \"Chiunque abbia potere \u00e8 portato ad abusarne; egli arriva sin dove non trova limiti [...]. Perch\u00e9 non si possa abusare del potere occorre che [...] il potere arresti il potere\". Individua, inoltre, tre poteri (intesi come funzioni) dello Stato - legislativo, esecutivo e giudiziario - cos\u00ec descritti: \"In base al primo di questi poteri, il principe o il magistrato fa delle leggi per sempre o per qualche tempo, e corregge o abroga quelle esistenti. In base al secondo, fa la pace o la guerra, invia o riceve delle ambascerie, stabilisce la sicurezza, previene le invasioni. In base al terzo, punisce i delitti o giudica le liti dei privati\", perch\u00e9 \u201cuna sovranit\u00e0 indivisibile e illimitata \u00e8 sempre tirannica\u201d.\nPartendo da questi presupposti e prendendo a modello la costituzione inglese dell'epoca, Montesquieu elabora un modello di stato in cui il potere legislativo \"verr\u00e0 affidato e al corpo dei nobili e al corpo che sar\u00e0 scelto per rappresentare il popolo\", mentre il potere esecutivo \"deve essere nelle mani d'un monarca perch\u00e9 questa parte del governo, che ha bisogno quasi sempre d'una azione istantanea, \u00e8 amministrata meglio da uno che da parecchi\". Resta il potere giudiziario che Montesquieu considera \"in qualche senso nullo\" (espressione non del tutto chiara, che potrebbe fare riferimento alla sua neutralit\u00e0) e che ritiene debba essere affidato a giudici tratti temporaneamente dal popolo.\nNel modello di Montesquieu il potere legislativo e quello esecutivo si condizionano e si limitano a vicenda, infatti: \"Il potere esecutivo [...] deve prender parte alla legislazione con la sua facolt\u00e0 d'impedire di spogliarsi delle sue prerogative. Ma se il potere legislativo prende parte all'esecuzione, il potere esecutivo sar\u00e0 ugualmente perduto. Se il monarca prendesse parte alla legislazione con la facolt\u00e0 di statuire, non vi sarebbe pi\u00f9 libert\u00e0. Ma siccome \u00e8 necessario che abbia parte nella legislazione per difendersi, bisogna che vi partecipi con la sua facolt\u00e0 d'impedire. [...] Ecco dunque la costituzione fondamentale del governo di cui stiamo parlando. Il corpo legislativo essendo composto di due parti, l'una terr\u00e0 legata l'altra con la mutua facolt\u00e0 d'impedire. Tutte e due saranno vincolate dal potere esecutivo, che lo sar\u00e0 a sua volta da quello legislativo. Questi tre poteri dovrebbero rimanere in stato di riposo, o di inazione. Ma siccome, per il necessario movimento delle cose, sono costretti ad andare avanti, saranno costretti ad andare avanti di concerto.\" Quanto al potere giudiziario, deve essere sottoposto solo alla legge, di cui deve riprodurre alla lettera i contenuti (deve essere la \"bouche de la lois\", \"la bocca della legge\").\nRecepimento nelle costituzioni.\nI rapporti tra potere legislativo ed esecutivo teorizzati da Montesquieu caratterizzano la forma di governo che verr\u00e0 poi denominata monarchia costituzionale. Tale forma di governo, al momento in cui il filosofo francese scriveva, trovava la sua realizzazione pratica nel Regno d'Inghilterra, sebbene fosse gi\u00e0 in corso quell'evoluzione - non colta da Montesquieu - che l'avrebbe trasformata in monarchia parlamentare.\nAlla monarchia costituzionale inglese s'ispir\u00f2 la Costituzione degli Stati Uniti d'America, sostituendo tuttavia al monarca un Presidente elettivo e alla camera nobiliare il Senato, rappresentativo degli stati federati; emergeva cos\u00ec una nuova forma di governo: la repubblica presidenziale.\nLa Costituzione francese del 1791, adottata nella fase iniziale della Rivoluzione, deline\u00f2 una monarchia costituzionale molto simile a quella teorizzata da Montesquieu. Invece la Costituzione del 1793 ripudi\u00f2 il principio di separazione dei poteri, per concentrarli tutti nel Corpo Legislativo. Il principio venne ripristinato dalla Costituzione del 1795, che introdusse la forma di governo conosciuta come repubblica direttoriale, e formalmente mantenuto anche nella Costituzione del 1799, sebbene quest'ultima presentasse un netto sbilanciamento a favore del potere esecutivo, che aprir\u00e0 la strada all'Impero napoleonico con la concentrazione di tutti i poteri nelle mani di Napoleone Bonaparte.\nLa separazione dei poteri ritorn\u00f2 nelle carte costituzionali del XIX secolo: in Europa le costituzioni concesse dai sovrani (\"octroy\u00e8e\" in francese) adottarono quale forma di governo la monarchia costituzionale che in seguito, come era gi\u00e0 avvenuto in Inghilterra, fin\u00ec per evolversi in monarchia parlamentare; questo \u00e8 quello che \u00e8 accaduto anche in Italia con lo Statuto albertino. In America, invece, gli stati latinoamericani, ottenuta l'indipendenza, si diedero costituzioni generalmente modellate su quella statunitense, anche tralasciando alcune intuizioni di Sim\u00f3n Bol\u00edvar sull'esistenza di poteri diffusi.\nAttualmente la gran parte delle costituzioni mondiali \u00e8 ispirata al principio di separazione dei poteri. La storia, peraltro, mostra come l'adozione di tale principio non sempre sia stata sufficiente a scongiurare degenerazioni autoritarie: basti ricordare, al riguardo, l'esempio di Napoleone III in Francia o di Benito Mussolini in Italia che, pur avendo assunto il potere nell'ambito di un sistema costituzionale basato sulla separazione dei poteri, sono poi riusciti a trasformarlo in regime autoritario.\nRifiuto del principio.\nSe il principio di separazione dei poteri \u00e8 divenuto uno dei capisaldi del moderno stato di diritto, non sono mancate impostazioni teoriche e conseguenti esperienze costituzionali che lo hanno rifiutato.\nSi \u00e8 gi\u00e0 detto dell'abbandono del principio operato dalla Costituzione giacobina francese del 1793, che aveva concentrato tutti i poteri nell'assemblea elettiva (Corpo Legislativo), richiamandosi al concetto di \"sovranit\u00e0 popolare\" teorizzato da Jean Jacques Rousseau. Questi aveva identificato la sovranit\u00e0 popolare con la titolarit\u00e0 della funzione legislativa, alla quale aveva contrapposto la funzione di esecuzione, attribuita al \"governo\", eletto dal popolo sovrano ma distinto da esso.\nUn'impostazione per certi versi analoga \u00e8 quella degli stati comunisti che rifiutano il principio di separazione dei poteri, ritenuto proprio degli stati borghesi, per sostituirlo con il principio di \"unit\u00e0 del potere statale\". In base a questo principio tutto il potere \u00e8 concentrato nelle assemblee elettive, ai vari livelli territoriali di governo (fino a quello centrale, statale o federale) le quali, in quanto \"organi del potere statale\", non solo esercitano la funzione legislativa ma eleggono, controllano e, se del caso, possono revocare gli organi amministrativi (a livello statale il governo), giurisdizionali e di sorveglianza (procuratura) del proprio livello. D'altra parte, in virt\u00f9 del principio del \"centralismo democratico\", tutti questi organi rispondono ai loro elettori (quindi le assemblee al corpo elettorale, gli organi amministrativi, giurisdizionali e di sorveglianza alla rispettiva assemblea) ma dipendono anche dal corrispondente organo del livello superiore. Va aggiunto che le assemblee sono a loro volta condizionate dalla funzione di guida esercitata dal partito comunista (anch'esso strutturato secondo il principio del centralismo democratico).\nAnche lo stato autoritario, di tipo nazifascista, rifiuta la separazione dei poteri, contrapponendovi la concentrazione degli stessi nella persona del \"capo\" (\"duce\", \"F\u00fchrer\", \"caudillo\" ecc.), il quale tende a unire i ruoli di capo dello stato, capo del governo e leader del partito unico e a esercitare direttamente la funzione legislativa (con il parlamento che, laddove sopravvive, si riduce a organo consultivo o di ratifica), mentre anche i giudici perdono la loro indipendenza.\nAl di fuori dei casi ora ricordati, vi sono stati e vi sono regimi che, pur non rifiutando ideologicamente il principio di separazione dei poteri, lo accantonano, concentrando i poteri in capo al governo (soprattutto monocratico, come quello presidenziale) o a un organo \"ad hoc\" (ad esempio, una giunta militare). In questi casi l'accantonamento della separazione dei poteri viene giustificato, spesso pretestuosamente, con la necessit\u00e0 di affrontare situazioni di pericolo per la sicurezza dello Stato e viene quindi presentato come temporaneo (anche se, non di rado, finisce per protrarsi nel tempo).\nIn generale sono oggi denominati \"dittature\" i regimi che, in contrasto con il principio di separazione dei poteri, concentrano gli stessi in un solo organo, monocratico o collegiale (anche se il termine non viene abitualmente impiegato con riferimento alle residue monarchie assolute). Tale accezione del termine amplia la pi\u00f9 rigorosa accezione tradizionale che fa riferimento ai soli casi in cui i poteri sono concentrati in un organo straordinario in via eccezionale, trovando giustificazione in uno stato di necessit\u00e0, e temporanea, come avveniva per il \"dictator\" romano.\nCaratteristiche.\nNegli Stati moderni, ed in particolare nei regimi democratici:\nVa detto che oltre alla separazione dei poteri cos\u00ec intesa, detta \"orizzontale\" o \"funzionale\", si parla anche di separazione dei poteri \"verticale\" o \"territoriale\", con riferimento alla distribuzione dell'esercizio delle funzioni pubbliche su pi\u00f9 livelli territoriali (stato e altri enti territoriali). La separazione territoriale, che trova la sua massima espressione nei sistemi federali, pu\u00f2 coesistere, e nella pratica coesiste, con quella funzionale: cos\u00ec, ad esempio, nell'ordinamento italiano la funzione legislativa, oltre a essere separata da quella esecutiva e giurisdizionale, \u00e8 esercitata su due livelli territoriali (statale e regionale).\nNella concreta applicazione che ne fanno le costituzioni il principio di separazione dei poteri presenta delle attenuazioni rispetto all'ideale di una totale separatezza tra i tre poteri dello Stato e di una rigorosa corrispondenza tra funzioni e poteri ai quali sono affidate. Quando non esiste una rigorosa separazione delle funzioni, perch\u00e9 organi appartenenti a poteri diversi concorrono al loro esercizio, si parla di \"bilanciamento dei poteri\" o, con un'espressione mutuata dal diritto costituzionale statunitense, sistema dei \"checks and balances\" ('controlli e contrappesi')\nRapporti tra i poteri.\nNemmeno il modello di Montesquieu prevedeva una rigorosa separazione tra potere esecutivo e legislativo; questi, infatti, si potevano condizionare a vicenda seppur solo in modo negativo: il legislativo limitando con le sue norme l'operato dell'esecutivo, l'esecutivo opponendo il suo veto alle norme emanate dal legislativo. A questo modello aderiscono sostanzialmente le forme di governo definite \"pure\": monarchia costituzionale, repubblica presidenziale e repubblica direttoriale.\nAncor pi\u00f9 stretti sono i rapporti tra potere esecutivo e legislativo nelle forme di governo \"parlamentari\" (monarchiche o repubblicane): qui il governo deve mantenere la fiducia del parlamento giacch\u00e9, laddove la perdesse, si dovrebbe dimettere; d'altra parte, il potere esecutivo ha la possibilit\u00e0 di sciogliere il parlamento. Un discorso analogo pu\u00f2 essere fatto per la \"repubblica semipresidenziale\" e per la forma di governo da taluni definita \"neoparlamentare\", entrambe varianti della forma parlamentare caratterizzate, per\u00f2, da un rafforzamento della posizione del governo: nella prima il governo deve mantenere la fiducia anche del capo dello Stato, che trae la sua legittimazione direttamente dal corpo elettorale; nella seconda \u00e8 il governo a trarre direttamente la legittimazione dal corpo elettorale e il parlamento, pur potendo farlo dimettere togliendogli la fiducia, cagiona in tal modo il proprio automatico scioglimento.\nQuanto al potere giudiziario, nei paesi di common law i giudici sono per lo pi\u00f9 nominati dal governo o, meno frequentemente, dal parlamento. Anche nei paesi di civil law, per\u00f2, dove i giudici sono normalmente funzionari di carriera reclutati tramite concorso, il governo, attraverso il dicastero della giustizia, pu\u00f2 avere rilevanti competenze in ordine alla loro assegnazione agli uffici, alle questioni disciplinari ecc., quando tali competenze non sono attribuite a un organo di autogoverno della magistratura, come il Consiglio Superiore della Magistratura italiano.\nAttribuzione delle funzioni ai poteri.\nLa rigorosa attuazione del principio di separazione imporrebbe che ciascun potere dello Stato esercitasse la funzione che gli \u00e8 propria nella sua interezza e solo quella (\"specializzazione della funzione\"). In realt\u00e0 in nessun ordinamento il principio viene attuato in modo cos\u00ec rigoroso.\nLe deviazioni pi\u00f9 rilevanti si osservano nel caso della funzione normativa giacch\u00e9 i parlamenti, per loro natura, non sono molto adatti a emanare norme di dettaglio o in settori che richiedono complesse valutazioni tecniche o, ancora, in tempi stretti per ragioni di urgenza. Per ovviare a ci\u00f2 tutti gli ordinamenti attribuiscono al potere esecutivo la possibilit\u00e0 di emanare norme con atti aventi forza inferiore a quella della legge o, in certi casi, con la stessa forza; negli ordinamenti di \"Common law\" un potere analogo \u00e8 attribuito anche agli organi giurisdizionali per l'emanazione delle norme di procedura. Si aggiunga che il governo ha, in molti ordinamenti, la possibilit\u00e0 di proporre le leggi al parlamento e, di fatto, la gran parte delle leggi approvate \u00e8 proprio d'iniziativa governativa. Una particolare funzione normativa \u00e8, infine, quella esercitata dai giudici costituzionali e amministrativi negli ordinamenti dove gli \u00e8 attribuito il potere di annullare norme.\nAnche la funzione amministrativa non \u00e8 nella generalit\u00e0 degli ordinamenti attribuita esclusivamente al potere esecutivo. Ovunque il parlamento esercita funzioni che si possono considerare materialmente amministrative: l'esempio pi\u00f9 rilevante \u00e8 l'approvazione del bilancio dello Stato; pu\u00f2, inoltre, adottare le cosiddette \"leggi-provvedimento\" che, pur avendo la forma di legge, hanno in realt\u00e0 il contenuto di un provvedimento amministrativo. \u00c8 considerata dalla maggioranza della dottrina funzione materialmente amministrativa anche la cosiddetta \"volontaria giurisdizione\" esercitata dai giudici. Un'altra ipotesi di funzioni amministrative attribuite al potere giudiziario si ha in quegli ordinamenti nei quali, come in Italia e in Francia, le funzioni di pubblico ministero sono svolte da magistrati anzich\u00e9 da funzionari del potere esecutivo, come avviene nella maggioranza degli ordinamenti.\nPi\u00f9 limitati sono i casi di funzioni giurisdizionali attribuiti a poteri diversi dal giudiziario perch\u00e9 la terziet\u00e0 dell'organo giudicante, che connota la giurisdizione, mal si concilia con organi spiccatamente politici, e quindi di parte, come il parlamento o il governo. Ciononostante qualche esempio non manca: si pensi alle funzioni giurisdizionali esercitate dal parlamento quando giudica sulla validit\u00e0 dell'elezione dei propri membri o sui reati commessi dal capo dello Stato e dai membri del governo; oppure si pensi al potere di grazia, attribuito nella generalit\u00e0 degli ordinamenti al capo dello Stato.\nMolti autori hanno, pertanto, giudicato arbitraria l'individuazione delle tre funzioni statali tradizionali, ritenendola inadeguata per eccesso o per difetto. Sul primo versante si colloca la posizione di Hans Kelsen, secondo cui l'unica distinzione logicamente giustificata sarebbe quella tra creazione e applicazione della legge, mentre la distinzione, nell'ambito di quest'ultima funzione, tra giurisdizione e amministrazione non sarebbe altro che una contingenza storica. Sul versante opposto si collocano gli autori che aggiungono altre funzioni alle tre tradizionali, quali l'indirizzo politico, la funzione di revisione costituzionale, il controllo di legittimit\u00e0 costituzionale delle leggi, il controllo sul potere esecutivo operato da organi indipendenti (come le corti dei conti), o la funzione \"neutra\" del capo dello Stato nei sistemi parlamentari.\nPer converso, istanze pubbliche vengono avanzate per ripristinare una pi\u00f9 rigida separazione dei poteri, soprattutto dopo la denuncia di commistioni ed ingerenze che si verificano nelle moderne democrazie di massa. Si tratterebbe di deviazioni che rischiano di alterare il sistema di pesi e contrappesi con il quale si previene la dittatura della maggioranza. \nUn'ipotesi diversa da quelle finora considerate si ha quando, per ragioni di necessit\u00e0, l'ordinamento entra in un regime eccezionale e temporaneo di deroga della costituzione che prende il nome di \"stato di guerra\" quando \u00e8 determinato da pericoli alla sicurezza dello Stato provenienti dall'esterno e generalmente di \"stato d'assedio\" quando \u00e8, invece, determinato da pericoli interni. In questi casi anche il principio di separazione dei poteri subisce rilevanti deroghe, con il trasferimento delle funzioni normative dal Parlamento al Governo.\nIn Italia.\nIl principio costituzionale della separazione dei poteri \u00e8 attuato sul piano procedurale, ma senza una riserva di legge che associ determinate materie legislative alla competenza di singoli organi e ad uno specifico strumento di legislazione. Ad esempio, l'ordinamento non pone alcun limite all'attivit\u00e0 legislativa del Parlamento n\u00e9 prevede alcuna riserva di regolamento per il potere esecutivo e per l'amministrazione.\nPer questa via, si perviene allo svolgimento di funzioni amministrative da parte della funzione giurisdizionale cio\u00e8 il pubblico ministrero (pm), funzioni legislative espletate dalla pubblica amministrazione (regolamenti), funzioni amministrative svolte dal Parlamento (RAI, societ\u00e0 per azioni a direzione parlamentare; segretariati generali, reclutamento e amministrazione del personale dipendente). Significativamente, nei primi anni Duemila, il costituzionalista Cassese scriveva che \u00ab\u00e8 dubbio che la divisione dei poteri sia ancora un principio del diritto italiano\u00bb.\nCritiche e innovazioni teoriche.\nNonostante il suo indubbio successo la separazione dei poteri, nella formulazione sopra illustrata, \u00e8 stata ed \u00e8 oggetto di svariate critiche a livello teorico, ispirate a concezioni di tipo organicistico.\nIl filosofo Hegel limit\u00f2 il principio della separazione dei poteri in favore dello Stato etico, affermando che se i poteri fossero autonomi si verificherebbe lo sconquasso dello Stato e che tramite essi si raggiunge \u00abun equilibrio generale, ma non un'unit\u00e0 vivente\u00bb, mentre lo Stato \u00e8 un tutto organico, \u00abuna totalit\u00e0 organizzata e distinta in attivit\u00e0 particolari\u00bb, e che in generale \u00able parti sono costituite e determinate dall'intero\u00bb. Ciascun potere \u00e8 una totalit\u00e0 \u00abper il fatto che esso ha attivi in s\u00e9 e contiene gli altri momenti\u00bb. Lo Stato esercita quindi l'interezza del suo potere qualunque sia la funzione particolare che volta per volta venga in rilievo. In ogni atto statuale c'\u00e8 tutto lo Stato.\nIl potere esecutivo si incarna nel sovrano o dipende da esso, \u00e8 limitato dalla legge, che non \u00e8 per\u00f2 il limite del parlamento come istanza rappresentativa della comunit\u00e0: Hegel rigetta la sovranit\u00e0 popolare in favore di una forma elettiva e rappresentativa. La subordinazione alla legge \u00e8 garanzia dell'unit\u00e0 dello Stato, mentre la cooperazione tra i poteri \u00e8 un imperativo etico che nasce dal concetto di Costituzione.\nLa Costituzione interiorizza la dialettica hegeliana all'interno delle normali dinamiche democratiche dei tre poteri: nella contrapposizione dialettica fra Parlamento ed Esecutivo che trova una sintesi nel Sovrano o Capo dello Stato e nel potere giudiziario che afferma il principio di legalit\u00e0 sull'esecutivo, nella contrapposizione dialettica fra i due rami di un Parlamento bicamerale che trova una sintesi nell'Esecutivo, nella contrapposzione dialettica fra due gradi di giudizio nel potere giudiziario che trova una sintesi finale nella Corte Suprema.\nUna particolare innovazione alla teoria della separazione dei poteri \u00e8 quella dei \"cinque yu\u00e0n\" proposta da Sun Yat-sen per la Cina e attualmente applicata a Taiwan. Questa teoria integra la tradizione occidentale con elementi propri della cultura cinese, affiancando agli \"yu\u00e0n legislativo\", \"esecutivo\" e \"giudiziario\", corrispondenti ai tradizionali poteri dello Stato, lo \"yu\u00e0n di controllo\", incaricato di controllare l'operato del governo, e lo \"yu\u00e0n di esame\", incaricato della selezione meritocratica dei pubblici funzionari (che ha sempre avuto un rilievo particolare nella cultura cinese).\nNella cultura di massa.\nNon si pu\u00f2 invece considerare innovazione teorica al principio di separazione dei poteri l'uso di definire la stampa \"quarto potere\" per la sua capacit\u00e0 di influenzare le opinioni e le scelte della popolazione (in particolare, degli elettori) ma anche per il controllo che svolge (o pu\u00f2 svolgere) sul potere politico informando la popolazione riguardo alle attivit\u00e0 dei suoi detentori.\nSulla stessa scia \u00e8 stata in seguito coniata la definizione di \"quinto potere\" per la televisione e, con lo sviluppo avuto dal Web, di \"sesto potere\" per Internet. In questi casi il termine potere \u00e8 usato in senso metaforico, trattandosi di fenomeni sociali del tutto diversi dai poteri dello Stato."}
{"id": "122460", "revid": "1924342", "url": "https://it.wikipedia.org/wiki?curid=122460", "title": "Kyo", "text": "I Kyo sono un gruppo rock francese nato nel 2000.\nBiografia.\nNascono al collegio di Yvelines dove i due fratelli Fabien e Florian Dubos e i due amici Nicolas Chassagne e Beno\u00eet Poher scoprono la passione comune per Nirvana, Pearl Jam, Rage Against the Machine, Soundgarden e l'universo dei manga giapponesi. Invadono i concerti scolastici e i pub parigini con la loro musica. Nel 1997, durante un'esibizione nella quale mescolano rock ed influenze acustiche, incontrano il loro futuro manager che, convintosi del loro potenziale come autori/esecutori, gli fa ottenere un contratto con la Sony. Velocemente, in un mercato discografico nazionale pervaso dall'hip-hop, sono riusciti ad imporsi a fine 2003 come uno dei gruppi rock pi\u00f9 famosi della Francia. Le sonorit\u00e0 sono rock melodiche, ricordano per alcuni aspetti i REM, i Radiohead e in alcuni brani i Muse. I testi in genere variano da argomenti abbastanza tristi a storie d'amore finite male (\"Une derni\u00e8re danse\", \"Je saigne encore\").\nNel 2004 \u00e8 uscito il loro secondo album, \"300 L\u00e9sions\", che ripete il successo del loro lavoro \"Le Chemin\".\nLe radio francesi trasmettono spesso i loro brani e hanno ricevuto numerosi premi, tra i quali l'MTV Europe Music Award nel 2003 come miglior artista francese. In Francia hanno avuto un tour di successo con numerose tappe."}
{"id": "122462", "revid": "1610933", "url": "https://it.wikipedia.org/wiki?curid=122462", "title": "Balenottera", "text": ""}
{"id": "122463", "revid": "2225", "url": "https://it.wikipedia.org/wiki?curid=122463", "title": "Stile Chen (taijiquan)", "text": ""}
{"id": "122464", "revid": "1610933", "url": "https://it.wikipedia.org/wiki?curid=122464", "title": "Balenottera azzurra", "text": ""}
{"id": "122465", "revid": "1343317", "url": "https://it.wikipedia.org/wiki?curid=122465", "title": "McIntosh (mela)", "text": "McIntosh \u00e8 una cultivar di mela di colore rosso e verde, dal sapore acido e con polpa bianca. Diventa matura verso la fine di settembre e porta il nome del suo scopritore.\nStoria della produzione.\nL'albero della mela McIntosh venne scoperto nel 1811 da John McIntosh sul suo podere a Dundela, un piccolo villaggio della contea del sud di Dundas situato nella provincia canadese dell'Ontario. Emigrato da Mohawk Walley, New York, John McIntosh trov\u00f2 parecchie piantine di meli selvatici sulla sua terra acquistata da poco meno di un anno. Le trapiant\u00f2 nel giardino vicino a casa ed una di queste inizi\u00f2 a dare frutti eccezionalmente buoni. McIntosh inizi\u00f2 a vendere le piantine ricavate dai semi di quella pianta ma nessuna dava frutti di pari qualit\u00e0. Nel 1835 McIntosh imparar\u00f2 l'arte dell'innesto da un ospite riuscendo finalmente a trasmettere anche ad altre piante la qualit\u00e0 dei frutti della pianta originaria. I figli Allen e Alexander \"Sandy\" McIntosh impararono anch'essi l'arte dell'innesto ed iniziarono a seguire l'azienda di famiglia riuscendo, coi loro sforzi, ad aumentare la diffusione della nuova variet\u00e0 di mela, che fu denominata \"McIntosh Rossa\" (\"McIntosh Red\"), appellata anche semplicemente \"McIntosh\" o \"Mac\".\nIl problema fu aumentare la diffusione della pianta dato che essa risultava sensibile alle infezioni da funghi come la ticchiolatura. Fu solo agli inizi del XX secolo che la variet\u00e0 inizi\u00f2 a diffondersi rapidamente grazie all'invenzione dei primi trattamenti contro queste infezioni. La crescita del mercato si \u00e8 sviluppata e si sviluppa ancora oggi: milioni di mele McIntosh sono in commercio. Il Mac ed i relativi ibridi rappresentano pi\u00f9 del 40 per cento del raccolto della mela nel Canada. Le mele di tipo McIntosh ad oggi comprendono il Macoun (un incrocio con la mela nera), la Spartan (un incrocio con la mela renetta Newton), Cortland (rossa, adatta per la cottura), Impero (un incrocio con la mela Delicious), Jonamac, Paula Red (rossa, molto zuccherina) ed altre.\nL'albero che ha generato questa eredit\u00e0 fu danneggiato dal fuoco nel 1894; la famiglia McIntosh cerc\u00f2 di curare il vecchio albero ma senza successo, ed esso inizi\u00f2 ad indebolirsi: l'ultimo raccolto di mele lo dette nel 1908 e nel 1910 secc\u00f2. Una pietra ora contrassegna il punto in cui il ceppo \u00e8 rimasto per anni. Almeno tre piastre che commemorano il valore storico del luogo inoltre sono situate nelle vicinanze.\nNel 1962, l'Ontario Heritage Foundation ha eretto una piastra fuori della fattoria dei McIntosh. Nel 2001 l'Historic Sites and Monuments Board of Canada ha posto un'altra piastra in un parco vicino ed ha dichiarato la scoperta e lo sviluppo della mela un \"evento di importanza storica nazionale\". Il parco, che appartiene alla Borgata del Dundas del sud \u00e8 inoltre caratterizzato da un grande murales dipinto a mano che racconta la storia della mela.\nDiffusione.\n\u00c8 tradizionalmente la mela pi\u00f9 popolare in New England. Molti la considerano una mela superiore e ben adatta per composte di mele, sidro e per le torte.\nNel Nord America esistono circa 3 milioni di alberi che producono questa qualit\u00e0.\nNella cultura popolare.\nLa linea di computer Apple Macintosh ha preso il nome proprio da questo tipo di mela."}
{"id": "122467", "revid": "1788047", "url": "https://it.wikipedia.org/wiki?curid=122467", "title": "Il signore del Mississippi", "text": "Il signore del Mississippi \u00e8 il secondo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nL'intero episodio si basa sulla rivalit\u00e0 tra Angus \"Manibuche\" de' Paperoni, zio di Paperone, e Porcello Suinello, faccendiere poco onesto: intorno a questa sfida Don Rosa costruisce una vicenda dinamica e divertente, ricca di gag e con alcuni tormentoni, come il continuo riferimento da parte di Angus all'acqua fangosa del Mississippi, o la continua ricerca di un nome adatto alla banda composta da Capitan Bassotto e figli. Le situazioni assurde, l'ampio uso delle quadruple, la dinamicit\u00e0 di tutto l'episodio fanno di questo non solo uno dei capitoli pi\u00f9 riusciti dell'intera \"Saga\", ma soprattutto uno degli esempi pi\u00f9 chiari di quella fusione di stili (oltre a Barks, nel tratto di Rosa si fondono anche quelli di de Lara e Gottfredson) che avvicinano l'artista del Kentucky al primo Bottaro.\nTrama.\nDue anni dopo ai fatti del capitolo precedente Paperone \u00e8 sul Mississippi dalle parti di Louisville, nel Kentucky. Paperone giunge durante i festeggiamenti del centenario della citt\u00e0 quando giocatori d'azzardo e bari di tutto il mondo si danno appuntamento per festeggiare e dare fondo alle loro finanze. E a uno dei tavoli da gioco lo zio Manibuche gioca contro Porcello Suinello per il diritto di recupero della Drennan Whyte, una barca leggendaria colata a picco 30 anni prima con 100.000 dollari in oro: unico superstite Angus de' Paperoni. Manibuche riesce a vincere la partita. Suinello per\u00f2 non \u00e8 rassegnato e cos\u00ec, dopo dieci anni dalla loro ultima sfida sul fiume (\"Zio Paperone e la Regina del Cotone\"), inizia una nuova gara tra Angus e Suinello, il primo con il nipote Paperone e l'inventore Cacciavite, il secondo con Capitan Bassotto e figli. Senza esclusione di colpi i due gruppi si avvicinano alla meta: il primo ad arrivare \u00e8 Angus ma Suinello sperona la sua barca facendolo sbarcare forzatamente, a sua insaputa, sulla riva corretta, quindi si prepara a recuperare la \"Drennan Whyte\", quando i figli di Capitan Bassotto gettano nel fangoso Mississippi il disonesto Suinello.\nE fu cos\u00ec che Suinello getta in un pozzo di metallo l'odiato rivale Angus de' Paperoni, mentre questi \u00e8 ancora piegato in due dalle risate per l'ammutinamento dei suoi sgherri ed il conseguente volo in acqua.\nQuando i due de' Paperoni trovato il tesoro inizia una terribile lotta per il possesso della cassaforte con la famiglia di Capitan Bassotto che hanno la peggio finendo arrestati.\nDue anni dopo Paperone trasporta un carico di lingotti d'oro sul \"Ciccio Dollaro\" che fa ovviamente gola ai redivivi Bassott che anche stavolta avranno la peggio ma dopo aver causato l'affondamento dell'imbarcazione di Paperone che \u00e8 costretto a ricominciare come fuochista della \"Palla di Cannone\" mentre lo zio Angus sta facendo fortuna con i romanzi d'appendice.\nStoria editoriale.\nPubblicato originariamente nel 1992 sulla danese \"Anders And &amp; Co.\", venne successivamente edita in vari altri paesi del mondo, come la statunitense \"Uncle Scrooge\" n.286 (1994) e l'italiana \"Zio Paperone\" n.71 (1995). In Italia \u00e8 stata edita in \"La saga di Paperon de' Paperoni\" (2016)\nLe fonti di ispirazione dell'autore si trovano nelle seguenti storie di Barks: \"Zio Paperone e la Regina del Cotone\", \"Zio Paperone e la gara sul fiume\", \"Zio Paperone nella reggia della sirena\", \"Zio Paperone monarca del bestiame\""}
{"id": "122470", "revid": "125559019", "url": "https://it.wikipedia.org/wiki?curid=122470", "title": "Potere esecutivo", "text": "Nelle scienze politiche, secondo il principio di separazione dei poteri dello Stato, il potere esecutivo, generalmente posseduto da un'istituzione denominata \"governo\" o \"esecutivo\", \u00e8 in prima istanza il potere di applicare le leggi.\nDistinzione dagli altri poteri.\nL'Esecutivo \u00e8 distinto dal potere legislativo, che \u00e8 il potere di fare le leggi (legiferare), e dal potere giudiziario che \u00e8 invece il potere di giudicare ed eventualmente punire chi non rispetta le leggi. Tali poteri sono in genere riservati al sovrano in caso di monarchia assoluta.\nIn ambito democratico, il potere esecutivo \u00e8 esercitato da organi che eseguono le prescrizioni delle leggi e attuano in concreto le pubbliche finalit\u00e0. La tutela del Governo, nell'esercizio di tali funzioni, risponde all'esigenza di \"governabilit\u00e0\", che le singole forme di governo bilanciano variamente con l'esigenza di \"rappresentativit\u00e0\" propria delle assemblee elettive.\nNell'ordinamento italiano.\nIl potere esecutivo pu\u00f2 talvolta svolgere funzioni di rango normativo primario: nei regimi presidenziali ci\u00f2 \u00e8 imputato direttamente alla responsabilit\u00e0 del Presidente (\"Executive order\" negli USA), mentre in Italia avviene con l'emanazione di decreti legge in situazioni di emergenza (che vanno poi approvati dal parlamento entro 60 giorni) o con i decreti legislativi delegati, attraverso i quali il governo agisce su incarico del Parlamento in riferimento a determinati ambiti. In questi casi il potere esecutivo si pone in rapporto dialettico non soltanto con il Parlamento, ma anche col Capo dello Stato, che esercita il potere di firma in modo variamente incisivo.\nIn maniera analoga anche gli enti locali e le regioni (enti territoriali) esercitano il potere esecutivo per l'amministrazione locale a mezzo di sindaci, presidenti e organi collegiali quali le giunte.\nRuolo del potere esecutivo.\nI suoi compiti sono molteplici:\nIl rapporto del Governo con la pubblica amministrazione \u00e8 oggetto di configurazioni divergenti: per Sabino Cassese, \"il governo da parte di un\u2019oligarchia per conto del popolo, quello che chiamiamo democrazia, ha bisogno di strumenti per la realizzazione delle politiche pubbliche proposte all\u2019elettorato e da questo approvate con le votazioni [...] Un braccio forte deve assicurare l\u2019attuazione delle decisioni degli eletti dal popolo [...] Di qui l\u2019importanza fondamentale per il successo della democrazia, della conformazione dell\u2019esecutivo [...] La scarsa attenzione per l\u2019aspetto esecutivo \u00e8 stata causa dell\u2019astrattezza di molte riflessioni sulla democrazia\u201d. Per Claudio Petruccioli, invece, \u00abil cardine fra \u201carea rappresentativa\u201d e \u201carea non rappresentativa\u201d \u00e8 quello che chiamiamo ordinariamente \u201cgoverno\u201d. Le trasformazioni e le innovazioni di vario tipo che stanno investendo le nostre societ\u00e0 accrescono funzioni e importanza di quel cardine, del \u201craccordo\u201d (...) l\u2019area rappresentativa come quella non rappresentativa dello Stato possono in tal modo disporre di una facile testa di turco. Le inadeguatezze dell\u2019una e dell\u2019altra vengono scaricate sul \u201craccordo\u201d che non funziona, non \u00e8 all\u2019altezza: accusato di incapacit\u00e0 nel tradurre coerentemente le disposizioni e gli input che gli vengono dalla \u201crappresentanza\u201d \u2013 cio\u00e8 dalla politica \u2013 e nello stesso tempo di voler far prevalere gli arbitrii della politica sulle rigorose competenze \u201csuper partes\u201d dell\u2019amministrazione\u00bb.\nIn Italia.\nSecondo la Corte costituzionale italiana, lo \"scopo di garantire la stabilit\u00e0 del governo del Paese e di rendere pi\u00f9 rapido il processo decisionale, (...) costituisce senz\u2019altro un obiettivo costituzionalmente legittimo\", ma va conseguito mediante un \"bilanciamento degli interessi costituzionalmente rilevanti\". La dottrina ha letto la sentenza come affermazione dell'impegno della Corte a garantire \"quell\u2019equilibrio che, nella forma di governo parlamentare, dovrebbe sempre sussistere tra Parlamento e Governo, e quindi tra rappresentativit\u00e0 e governabilit\u00e0\": si tratta di un equilibrio funzionale al principio pluralistico.\nLa cosiddetta \"governabilit\u00e0\" del sistema - richiesta affermatasi a livello economico nel 1975 con un rapporto della Trilateral Commission, ma gi\u00e0 presente nell'ordine del giorno Perassi all'Assemblea costituente - \u00e8 quindi un'esigenza imprescindibile, ma non pu\u00f2 prevalere su diritti fondamentali equiordinati o sull'equilibrio costituzionale tra i poteri. La giuridicit\u00e0 di un ordinamento non pu\u00f2 infatti \"coniugarsi con l'idea che la necessit\u00e0 di elaborazione di schemi che soddisfino le esigenze di governabilit\u00e0 possa tutto giustificare o spiegare. La repubblica non esiste al di fuori, o al di sopra, del diritto, e le supreme potest\u00e0 dell'ordinamento che essa esprime esistono solo in quanto giuridicamente istituite e regolate, nel senso di forza regolata dal diritto\"."}
{"id": "122473", "revid": "1652635", "url": "https://it.wikipedia.org/wiki?curid=122473", "title": "Potere giudiziario", "text": "Il potere giudiziario, in diritto, \u00e8 un potere connesso all'attivit\u00e0 ed all'esercizio della giurisdizione. Insieme al potere legislativo e al potere esecutivo \u00e8 uno degli elementi che contraddistingue il moderno Stato di diritto fondato sulla separazione dei poteri.\nDescrizione.\nIl significato concettuale.\nLa locuzione \u00e8 una formula polisensa; in senso soggettivo o nominalistico: con essa si vuole indicare il complesso degli organi dell'autorit\u00e0 giudiziaria, cio\u00e8 della magistratura, che a sua volta comprende sia i giudici sia i pubblici ministeri.\nIn senso filosofico, detta espressione rimanda al principio e teoria della separazione dei poteri elaborata da Montesquieu volti a garantire l'imparzialit\u00e0 dell'applicazione della legge, secondo cui in ogni forma di Stato esisterebbero tre poteri principali: \"legislativo\", \"esecutivo\" e \"giudiziario\", quest'ultimo rappresentato appunto dalla magistratura.\nIn una terza accezione, l'espressione in esame sottolinea il momento autoritativo che connota lo svolgimento della funzione giudiziaria (vedi voce giurisdizione), che si compendia nel potere di dare attuazione al comando legislativo.\nIl rapporto con il principio di legalit\u00e0.\nCon riferimento allo svolgimento dell'attivit\u00e0 giudiziaria, oggi si tende a valorizzare, in omaggio ai valori democratici che improntano la Costituzione repubblicana, i profili connessi allo svolgimento di un servizio nei confronti della collettivit\u00e0, piuttosto che il mero esercizio di poteri autoritativi: soffermandosi soltanto su questi ultimi, sarebbe inevitabile - dati i parametri che regolano la sfera pubblica, non necessariamente coincidenti con quelli dello Stato di diritto e rispettosi del principio di legalit\u00e0 - che dal controllo di legalit\u00e0 si passi al \u00abcontrollo della virt\u00f9\u00bb, \"pretendendo di penalizzare non solo i reati ma anche i comportamenti discutibili dal punto di vista deontologico\".\nUna particolare declinazione dello sbilanciamento nel rapporto tra libert\u00e0 ed autorit\u00e0, a favore di quest'ultima, \u00e8 rappresentato dal populismo penale, diffusasi alla fine del XX secolo.\nNel mondo.\nItalia.\nSecondo la costituzione della Repubblica Italiana \"la giustizia \u00e8 amministrata in nome del popolo\" e \"i giudici sono soggetti soltanto alla legge\" (art. 101 Cost.). La funzione giurisdizionale consiste nell'applicazione del diritto a controversie di natura civile e penale (giurisdizione ordinaria), amministrativa, contabile e miliare (giurisdizione speciale) e di natura costituzionale (giurisdizione costituzionale). Negli articoli 101-113 la Costituzione fissa le garanzie di indipendenza della magistratura (\"ordine autonomo e indipendente da ogni altro potere\" soggetto solo alla legge, attribuzioni e composizione del Consiglio superiore della magistratura, nomina dei magistrati mediante concorso, loro inamovibilit\u00e0, ecc.) e le garanzie relative all'esercizio della funzione giurisdizionale (giusto processo regolato dalla legge, contraddittorio tra le parti in condizioni di parit\u00e0, terziet\u00e0 e imparzialit\u00e0 del giudice, ragionevole durata del processo stesso, obbligo di motivazione dei provvedimenti giurisdizionali e ricorribilit\u00e0 in Cassazione contro tutte le sentenze e i provvedimenti sulla libert\u00e0 personale)."}
{"id": "122477", "revid": "718859", "url": "https://it.wikipedia.org/wiki?curid=122477", "title": "Il cowboy delle Terre Maledette", "text": "Il cowboy delle Terre Maledette \u00e8 il terzo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia la biografia di Paperone.\nTrama.\nSu un treno diretto verso il West Paperone parla con un esploratore avanti negli anni che \u00e8 in possesso delle mitiche uova quadrate. Improvvisamente Jesse e Frank James assaltano il treno per rapinarlo ma Paperone li mette in fuga cadendo per\u00f2 dal treno. Esplora quindi i dintorni fino a che non si imbatte nella mandria di Murdo McKenzie suo connazionale che decide di aiutarlo dandogli un lavoro a patto che riesca a restare in sella ad \"Acciaccatutti\", un indomabile cavallo selvatico. Paperone riesce nell'impresa aiutato dal suo cinturone rimasto incastrato nella sella. Paperone incomincia cos\u00ec il suo viaggio nelle grandi praterie del Montana. Verso la conclusione del suo viaggio per\u00f2 gli rubano il cavallo e per riprenderselo si lancia all'inseguimento entrando nelle \"Terre Maledette dove Paperone incontra un giovane che si scopre essere\" Theodore Roosevelt, futuro presidente degli Stati Uniti d'America dal 1901 al 1909, che lo rincuora e gli d\u00e0 la forza necessaria a superare i suoi guai e a ispirarlo nel superare le sue future difficolt\u00e0. Paperone riesce a recuperare il cavallo e saluta Roosevelt consigliandogli di darsi alla politica. \nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la disfida dei dollari\", \"Paperino e il mistero degli Incas\", \"Zio Paperone a caccia di fantasmi\", \"Zio Paperone monarca del bestiame.\"\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122479", "revid": "217591", "url": "https://it.wikipedia.org/wiki?curid=122479", "title": "Il re di Copper Hill", "text": "Il re di Copper Hill \u00e8 il quarto capitolo della \"Saga di Paperon de' Paperoni\", serie a fumetti realizzata dallo statunitense Don Rosa.\nTrama.\nDopo un anno con McKenzie Paperone, nel 1883, si trasferisce a Butte, nel Montana, dove sacrifica la dentiera d'oro di Hug \"lo schiumatore\" per finanziarsi le sue prime ricerche minerarie sul rame. \u00c8 in questa occasione che incontra per la prima volta Howard Rockerduck, padre di quel John che sar\u00e0 successivamente suo acerrimo avversario. Il padre di Rockerduck gli insegner\u00e0 i trucchi da minatore ma soprattutto che per costruirsi una fortuna bisogna sapersela guadagnare con il sudore del proprio lavoro. Poi Paperone scopre che pu\u00f2 diventare il padrone della pi\u00f9 grande miniera di rame della regione, quella dell'Anaconda di Marcus Daly. Ma deve prima vedersela con dei concorrenti. Alla fine riesce a vincere la concessione che rivende per 10.000 dollari a Daly stesso perch\u00e9 un telegramma dalla Scozia lo richiama a casa a causa di gravi problemi economici.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la disfida dei dollari\" (tratte alcune vignette), \"Zio Paperone e la cassa di rafano\", \"Zio Paperone e la superbenzina.\"\nIn Italia \u00e8 stata edita su \"Zio Paperone\" n. 73 (1995) e anche in \"La saga di Paperon de' Paperoni\" (2016)."}
{"id": "122480", "revid": "39884", "url": "https://it.wikipedia.org/wiki?curid=122480", "title": "Il nuovo proprietario del Castello de' Paperoni", "text": "Il nuovo proprietario del Castello de' Paperoni \u00e8 il quinto capitolo della \"Saga di Paperon de' Paperoni,\" serie a fumetti realizzata dallo statunitense Don Rosa.\nTrama.\nLa famiglia \u00e8 in gravi ristrettezze economiche ma arriva Paperon de' Paperoni che grazie all'assegno di 10.000 dollari di Marcus Daly dovrebbe ripianare il debito con l'erario ed evitare che il castello cada nelle mani dai Whiskervilles. Ma Argus Whiskervilles insieme al cugino Fenton, sceriffo della contea, sono giunti con un giorno d'anticipo per sloggiare il clan dalle sue terre. Argus sfida a duello Paperone con l'intento di permettere a Fenton di fare sparire l'assegno di Paperone. Durante il duello Paperone ha la peggio ma interviene il fantasma di Quaquarone che consegna a Paperone una spada permettendogli di vincere. Un fulmine colpisce la lama levata al cielo e fa cadere nel fossato Paperone apparentemente morto. Paperone rivede i propri avi Pancia di Ghisa de' Paperoni, Braccio di Ferro de' Paperoni, Malcolm de' Paperoni e Hugh lo \"Schiumatore\" de' Paperoni che rappresentano il \"Tribunale dei de' Paperoni\". Il gruppo decide di consultare il \"Libro dei de' Paperoni e\" si scopre che il problema nasce dall'interferenza di Quaquarone senza il quale Paperone avrebbe vinto comunque. Il tribunale inizialmente non vuole concedere a Paperone una seconda possibilit\u00e0 fino a che non legge sul Libro che \u00ab\"Qui c'\u00e8 scritto che diventer\u00f2 \"il pi\u00f9 spilorcio, miserabile, strizzarape, avaro tirchioso della Terra!\"\"\u00bb. Un'ovazione di gioia percorre l'intero clan che decide di concedergli la seconda opportunit\u00e0 richiesta da Quaquarone. Paperone, senza ricordarsi nulla di quello che gli \u00e8 accaduto, riprende i sensi e grazie alla Numero Uno come cacciavite riesce a liberarsi dall'armatura che lo imprigionava e ritorna al Castello apparendo ai Whiskervilles come una spettrale apparizione. Fattosi riconsegnare l'assegno lo lascia in custodia al padre che corre subito in citt\u00e0 per pagare le tasse mentre Paperone tiene a bada i due manigoldi con la sua spada. Infine i due Whiskervilles vengono messi in fuga dall'apparizione di tutto il casato de' Paperoni mentre si apprestavano a uccidere Paperone. Questo ed il padre guardano al futuro con ottimismo, confortati dall'arcobaleno che compare dopo la tempesta!\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e il fiume d'oro\", \"Paperino e il segreto del vecchio castello\", \"Il clan di Zio Paperone\", \"Zio Paperone e la cassa di rafano\", \"Zio Paperone e il tesoro della regina.\"\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122481", "revid": "1759407", "url": "https://it.wikipedia.org/wiki?curid=122481", "title": "Il terrore del Transvaal", "text": "Il terrore del Transvaal \u00e8 il sesto capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del papero pi\u00f9 ricco del mondo.\nTrama.\nNel 1886, alla ricerca dell'oro, Paperone giunge nel Transvaal, regione del Sudafrica. Arrivato nei pressi di Kimberley, sulla strada verso Johannesburg, il giovane Paperone soccorre un boero legato al dorso di un bufalo che poi gli spiega di essere rimasto impigliato nelle corde mentre cercava di catturarlo ma tacendo che in realt\u00e0 i minatori di Kimberley lo hanno legato sul dorso della bestia e l'avevano cos\u00ec allontanato a causa dei suoi continui furti.\nPropostosi come guida, Paperone e il boero si dirigono verso Johannesburg. Si accampano nella savana e all'alba Paperone \u00e8 solo e senza cavallo e viveri. Paperone esplode in un accesso d'ira contro il boero che lo spinge a domare un leone a cavallo del quale entra a Johannesburg. Qui ritrova il suo carro, recupera la sua \"sei colpi\" dal baule (prima fugace apparizione del baule dei ricordi paperoniano) e armato entra nel saloon per affrontare il boero, che voleva rivendere i suoi attrezzi, ricoprendolo di pece e piume e poi trascinandolo in galera. Mentre se ne va, Paperone ricorda al boero che non far\u00e0 strada se continuer\u00e0 cos\u00ec, ma il boero, il cui nome si scopre essere Cuordipietra Famedoro, gli promette che ne far\u00e0 di strada e diverr\u00e0 cos\u00ec grande da mangiarsi i pesci piccoli come lui.\nDurante i tre anni successivi (fino al 1889) cerca invano oro vedendosi cos\u00ec costretto ad abbandonare tutto e a ripartire.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la corsa all'oro\", \"Paperino e il torneo monetario\", \"Zio Paperone... Tutto per la concessione\".\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122482", "revid": "2225", "url": "https://it.wikipedia.org/wiki?curid=122482", "title": "Peter Andrews", "text": ""}
{"id": "122483", "revid": "121338274", "url": "https://it.wikipedia.org/wiki?curid=122483", "title": "Trattato anti missili balistici", "text": "Il trattato anti missili balistici - conosciuto anche come trattato ABM (in inglese ABM Treaty) venne firmato da USA ed URSS il 26 maggio 1972 ed entr\u00f2 in vigore il 3 ottobre dello stesso anno.\nIl suo scopo era limitare le possibilit\u00e0 di difesa antimissile delle due parti, in modo da frenare la proliferazione delle armi nucleari offensive. In questo senso, il trattato fa parte della strategia delle relazioni sovietico-statunitensi durante la guerra fredda che prevedeva una parit\u00e0 strategica basata sulla dottrina della mutua distruzione assicurata.\nIn base al trattato anti-missile balistico, ciascuna delle parti aveva la possibilit\u00e0 di installare un solo sistema antimissile fisso di 100 missili da collocare o nella capitale o in un campo di missili ICBM. Inoltre, era esplicitamente vietato sviluppare un sistema antimissile in grado di coprire tutto il territorio nazionale. Altre clausole facevano s\u00ec che la capacit\u00e0 di ognuna delle parti di difendersi da un massiccio attacco nucleare strategico venisse fortemente limitata. L'effetto era che, anche se avesse optato per il cosiddetto \"primo colpo\", la Potenza attaccante sarebbe rimasta praticamente in balia della risposta massiccia (considerata inevitabile) dell'avversario, subendone terribili distruzioni.\nIl trattato ABM si inserisce storicamente nella fase della guerra fredda in cui prevalsero negli Stati Uniti e nell'Unione Sovietica le forze convinte dell'impossibilit\u00e0 di vincere una guerra nucleare strategica. Per i nordamericani in particolare, in questa fase veniva considerato pi\u00f9 utile assicurarsi una massiccia forza di secondo colpo (second strike) in modo da dissuadere l'URSS da un attacco assicurando la sua totale distruzione (\"deterrence by punishment\", deterrenza per punizione); la seconda opzione, la possibilit\u00e0 di sferrare un primo colpo paralizzante per poi sostenere il secondo colpo sovietico minimizzando le perdite con l'uso di sistemi antimissile (\"deterrence by denial\", deterrenza per negazione) non fu mai abbandonata ed anzi prese il sopravvento negli anni '80 sotto la presidenza di Ronald Reagan, che lanci\u00f2 l'iniziativa di difesa strategica (SDI, chiamata anche Guerre stellari o Scudo spaziale) che svuotava il trattato ABM prevedendo una copertura antimissile totale del territorio americano.\nCon la dissoluzione dell'Unione Sovietica e la ridefinizione delle minacce compiuta dagli USA, il trattato ABM perse il suo residuo significato strategico e venne denunciato dal presidente George W. Bush il 13 giugno 2002."}
{"id": "122484", "revid": "298055", "url": "https://it.wikipedia.org/wiki?curid=122484", "title": "Il leggendario papero del deserto d'Australia", "text": "Il leggendario papero del deserto d'Australia \u00e8 il settimo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nTrama.\nPaperone riparte dall'Africa per far ritorno in America dove ha catturato i fratelli Dalton per poi partire per l'Australia dove incontra uno sciamano che sta facendo un lungo viaggio passando da una caverna del sogno a un'altra. Paperone decide di aiutare Jabiro nella sua ricerca della caverna. Il giovane inizia a soffiare dentro ad un lungo flauto, mentre lo sciamano intona alcuni incantesimi: alla fine si apre una profonda voragine in mezzo al deserto, al cui interno sono poste alcune caverne. I due viandanti scendono nella prima e si trovano, cos\u00ec, al cospetto del \"sogno di Bindagbindag\", un sogno che, da un rapido calcolo, dura da ben ventimila anni. A questo punto Jabiro Kapirgi, dopo aver firmato il suo passaggio con l'impronta della mano sulla parete, d\u00e0 lettura del sogno finita la quale trovano un opale che per\u00f2 gli viene poi rubato e Paperone si lancia all'inseguimento del ladro riuscendo a recuperare l'opale che verr\u00e0 poi lasciato da Paperone nella caverna del sogno di Bindagbindag perch\u00e9 \u00e8 una reliquia sacra degli sciamani australiani.\nInfine Paperone guarda attraverso il cristallo di Jabiro e vede un'aurora boreale: questa visione lo riporter\u00e0 in America, nelle fredde terre inospitali dello Yukon.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la miniera fantasma di Pizen Bluff\", \"Zio Paperone e la disfida dei dollari\", \"Zio Paperone e la corsa all'oro\".\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122485", "revid": "98081125", "url": "https://it.wikipedia.org/wiki?curid=122485", "title": "L'argonauta del Fosso dell'Agonia Bianca", "text": "L'argonauta del Fosso dell'Agonia Bianca \u00e8 l'ottavo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nTrama.\n\u00c8 il 1896 e a bordo della \"Croce del Sud\" partita da Perth, Paperone giunge in Alaska senza pi\u00f9 un soldo si rivolge a Soapy Slick, faccendiere disonesto e usuraio, contraendo con lui il primo e unico debito della sua vita con il quale acquista gli attrezzi di scavo e si dirige verso Dawson. \nNel frattempo Paperone viene a sapere di un luogo inesplorato dove Inizia gli scavi e torna periodicamente in citt\u00e0 per saldare il suo debito con Slick e a registrare la sua concessione mineraria. \nSlick riesce a rapirlo per portargli via la miniera e lo incatena alle ciminiere del suo locale-nave, umiliandolo ulteriormente leggendo le lettere dei suoi genitori: la prima \u00e8 della madre, che dice di non sentirsi bene e gli dispiace non aiutare la famiglia con le spese del castello, la seconda \u00e8 del padre che comunica il decesso di sua moglie.\nFrustrato, arrabbiato e furioso, Paperone non si d\u00e0 per vinto e distrugge la chiatta di Slick e trascinandoselo dietro lo porta alla polizia dove consegna l'imbroglione e ritorna alla sua concessione dove ora deve difendersi dagli attacchi dei ladri e degli abusivi. Proprio in uno di questi momenti, gli capita tra le mani, casualmente, la famosa \"Pepita Uovo d'Anatra\", che gli apre, finalmente, le porte verso la ricchezza.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la Stella del Polo\", \"Zio Paperone a nord dello Yukon.\"\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122486", "revid": "119647698", "url": "https://it.wikipedia.org/wiki?curid=122486", "title": "Il miliardario di Colle Fosco", "text": "Il miliardario di Colle Fosco \u00e8 il nono capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nTrama.\nDopo i due anni nello Yukon e aver saldato il suo debito Paperone si trasferisce in Canada per quattro anni, intraprendendo l'attivit\u00e0 di uomo d'affari e aprendo una lunga serie di imprese. Nel 1902 fa ritorno nella natia Scozia, nel villaggio di MacDuich, dove la gente lo accoglie a verdure in faccia, nonostante il vestito elegante. \u00c8 in questa occasione che indossa per la prima volta la sua famosa palandrana.\nDopo essere passato dal cimitero a salutare la madre, Paperone si concede un bagno tra le sue monete, quelle guadagnate con il suo sudore, e raccolte in otto barili trasportati in gran segreto dall'America. L'idea \u00e8 quella di restare a MacDuich per curare i propri affari: \u00e8 quindi necessario farsi vedere in giro. Incontra, cos\u00ec, il giovane Piva, e Paperone lo incarica di fargli da guida nei \"Giochi delle Highlands\": un festival annuale di sport locali e tradizioni antiche. Paperone si cimenta nelle varie discipline ma la pessima prova fornita lo convince a tornare negli USA, dove possiede un terreno acquistato dal pioniere Casey Coot conosciuto a Dawson. Salutato il padre (che si \u00e8 rifiutato di partire, definendosi troppo vecchio), Paperone affida la manutenzione del castello a Piva, e con le sorelle Matilda ed Ortensia prepara la partenza alla volta di Paperopoli.\nAlle prime luci dell'alba, Paperone e le sorelle lasciano per sempre il castello. Da una delle finestre del maniero, due figure salutano la loro partenza.\nSono i fantasmi di Fergus(deceduto durante la notte) che si ricongiunge all'amata moglie Piumina, al suo fianco.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Zio Paperone e la Stella del Polo\", \"Zio Paperone a nord dello Yukon\", \"Zio Paperone e la disfida dei dollari\", \"Zio Paperone e il re del fiume d'oro\", \"Zio Paperone e la corsa all'oro\", \"Zio Paperone e il vello d'oro\", \"Paperino e il pezzo da venti\", \"Paperino e il segreto del vecchio castello\", \"Il clan di Zio Paperone.\"\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122487", "revid": "1699816", "url": "https://it.wikipedia.org/wiki?curid=122487", "title": "L'invasore di Forte Paperopoli", "text": "L'invasore di Forte Paperopoli \u00e8 il decimo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nTrama.\n\u00c8 il 1902 e Paperone, con le sorelle Matilda ed Ortensia, giunge nella Calisota dirigendosi verso la collina Ammazzamuli, sulla quale sorge il Forte Paperopoli, una struttura ormai fatiscente e sede delle Giovani Marmotte, il corpo eco-militare fondato da Clinton Coot. Il Forte \u00e8 stato acquistato da Paperone. L'auto di Paperone \u00e8 senza freni e non riesce a salire lungo il fianco del colle e da quel giorno verr\u00e0 ribattezzata Collina Ammazzamotori.\nPaperone fa la conoscenza di una famiglia di campagna composta da Humperdink Duck, Elvira Coot e i figli Quackmore, Dafne ed Eider e con Quackmore e Ortensia, i genitori di Paperino. Paperone e sorelle prendono possesso del Forte. \nPaperone e sorelle risalgono il fiume Tulebug a bordo di una zattera con gli otto barili contenenti il suo denaro ma incontrano Capitan Bassotto e figli, che riconosciuto Paperone, decidono di dirigersi verso Forte Paperopoli dove scoprono gli otto barili pieni di dollari e quando ormai hanno sopraffatto i de' Paperoni ecco giungere l'intervento della marina, giunta per sfrattare lo scozzese dal Forte. Paperone \u00e8 deciso a resistere all'assedio arrivando allo scontro diretto con Roosevelt che si riconoscono e viene chiarito l'equivoco sulla propriet\u00e0 del Forte. Sei mesi dopo sulla Collina Ammazzamotori sorge il deposito delle monete, primo importante edificio nell'industrializzazione di Paperopoli, fino a quel punto un agglomerato rurale a prevalente produzione agricola.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Paperino e il nascondiglio nascosto\", \"Paperino e l'albero di Natale\", \"Zio Paperone e i guai del progresso\", \"Paperino contro l'Uomo d'oro\", \"Zio Paperone e le macchine antiche\", \"Paperino e il falco\", \"Zio Paperone e il pozzo dei dollari\", \"Zio Paperone e la gara sul fiume\", \"Zio Paperone e la corsa all'oro\"; altre ispirazioni furono le seguenti storie: \"Il compleanno di Nonna Papera\" di Riley Thomson; \"Zio Paperone e i guardiani della biblioteca perduta\" di Don Rosa.\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122488", "revid": "547034", "url": "https://it.wikipedia.org/wiki?curid=122488", "title": "Il cuore dell'impero", "text": "Il cuore dell'impero \u00e8 l'undicesimo capitolo della \"Saga di Paperon de' Paperoni\", serie a fumetti realizzata dallo statunitense Don Rosa che narra la storia del \"papero pi\u00f9 ricco del mondo\".\nGenesi della trama.\nPer stessa ammissione di Don Rosa, questo \u00e8 stato il capitolo pi\u00f9 difficile da realizzare in tutta la saga. La necessit\u00e0 principale del \"cartoonist\" del Kentucky, infatti, era quella di raccontare quasi trenta anni della vita di Paperone e quindi il come ed il perch\u00e9 sia diventato cos\u00ec spietato e scontroso da allontanarsi da tutto e tutti (cos\u00ec come lo si vede nell'apertura di \"Paperino e il Natale su Monte Orso\"). A quel punto la scelta cade sul porre al centro della vicenda l'unica azione disonesta della sua vita, commessa a causa dell'orgoglio e che successivamente lo porter\u00e0 a vagare in giro per il mondo, nell'ossessiva ricerca di accumulare sempre maggiore denaro da inviare a Paperopoli e conservare nel suo deposito.\nTrama.\nNel Deposito Matilda ed Ortensia si preparano ad aprire una cassa proveniente dall'Africa al cui interno c'\u00e8 un cannone al cui interno c'\u00e8 Paperone stesso imbarcatosi all'interno della cassa per non pagare il biglietto. In questa occasione conosce Miss Paperett, sua futura segretaria. Paperone riparte per l'Africa con le sorelle dove inizia a imbrogliare gli indigeni ma scoperto viene cacciato via. Per vendicarsi fa assalire il villaggio da un gruppo di loschi figuri che lo metteranno a ferro e fuoco. A quel punto Paperone, con l'inganno ottiene le terre su cui sorgeva il suo villaggio ma viene riconosciuto e lo stregone del villaggio gli lancia una maledizione. Paperone torna all'accampamento ma non trova le sorelle che gli dicono addio con una lettera la cui lettura gli causa una terribile lotta interiore. Vinto dal rimorso ritorna sui suoi passi nel tentativo di riportare indietro le sorelle, ma viene fermato dal gongoro, cio\u00e8 uno zombie, messogli alle calcagna dallo stregone. Inizia cos\u00ec una lunga serie di peregrinazioni che per anni lo terr\u00e0 lontano da Paperopoli fino a quando dopo trent'anni riesce a liberarsi dalla maledizione.\nNel 1930 Paperone torna in citt\u00e0 accolto trionfalmente. Ci\u00f2 che non si aspetta \u00e8 l'accoglienza dei parenti che dopo anni passati in giro per il mondo senza alcuna notizia gli risulta poco gradita. Scacciati tutti quanti, solo un calcio del nipote Paperino, figlio di Ortensia, e la solitudine del Deposito lo convincono a tornare ancora una volta sui suoi passi, solo per fermarsi di fronte alla classifica dei pi\u00f9 ricchi della Terra: il nome in cima \u00e8 il suo e nient'altro vale pi\u00f9 di questo.\nLa storia si conclude con le due sorelle, Matilda e Ortensia, mentre escono fuori dal deposito che un tempo Paperone aveva tutto, mentre ora ha solo il denaro e quello che il denaro pu\u00f2 comprare; mentre dal deposito si odono le grida di giubilo di Paperone per il traguardo raggiunto che per\u00f2, alla fine, si trasformano in pianto.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Paperino e il feticcio\", \"Paperino e il mercoled\u00ec nero\", \"Paperino e la banda dei segugi\", \"Zio Paperone a caccia di fantasmi\", \"Zio Paperone e la citt\u00e0 dai tetti d'oro\", \"Zio Paperone e il campionato di quattrini\", \"Zio Paperone e un problema da nulla\", \"Zio Paperone e il congedo dei cammelli\", \"Paperino e la grande piramide\", \"Zio Paperone Lawrence d'Arabia\", \"Zio Paperone e il vascello fantasma\", \"Zio Paperone e il ratto del ratto\", \"Zio Paperone snob di societ\u00e0\", \"Zio Paperone e la disfida dei dollari\", \"Zio Paperone e la palude senza ritorno\", \"Paperino contro l'Uomo d'oro\", \"Zio Paperone e gli indiani paperuti\", \"Paperino e il maragi\u00e0 del Verdestan.\"\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122489", "revid": "287204", "url": "https://it.wikipedia.org/wiki?curid=122489", "title": "Il papero pi\u00f9 ricco del mondo", "text": "Il papero pi\u00f9 ricco del mondo \u00e8 il dodicesimo e ultimo capitolo della Saga di Paperon de' Paperoni, serie a fumetti realizzata dallo statunitense Don Rosa che narra la storia del papero pi\u00f9 ricco del mondo.\nGenesi della trama.\n\"Zio Paperone e la disfida dei dollari\" \u00e8, per Don Rosa, la pi\u00f9 bella storia mai apparsa su un albo a fumetti. \u00c8 anche il motore ispiratore pi\u00f9 importante per questo capitolo finale, nonostante non vi sia alcun riferimento evidente. Tutta la storia, infatti, gioca sul fatto che per Paperino e i suoi nipotini, lo zio Paperone \u00e8 solo un povero vecchio con tanti soldi (\"Only a Poor Old Man\", che poi \u00e8 il titolo originale della storia di Barks); infatti i quattro, secondo i quali la felicit\u00e0 \u00e8 rappresentata da un gustoso gelato, non riescono a comprendere la passione per il denaro che ha lo zio, quel gusto di gettarvisi per dei lunghi bagni ristoratori, o scavarci gallerie come una talpa, o farsi calare le monete sulla testa. Per Paperone \u00e8 questa la felicit\u00e0, anche se \u00e8 pi\u00f9 complessa da raggiungere, ed \u00e8 anche il punto da cui inizia tutta la saga, nonch\u00e9 la sua giusta conclusione. Per\u00f2, come gi\u00e0 si capisce leggendo la \"Disfida dei dollari\", ogni moneta, ogni dollaro \u00e8 legato ad un ricordo, ad una avventura che spiega questo rapporto cos\u00ec stretto di Paperone con il denaro.\nTrama.\n1947: i ricordi tormentano Paperone dopo che 17 anni prima ha messo alle porte i parenti e ora si sente solo e inutile. Questa mancanza di affetti spinge Paperone a incontrare Paperino ed i pronipoti Qui, Quo e Qua. I quattro passano la vigilia di Natale nello chalet dello zio sul Monte Orso e fanno ritorno verso la villa di Paperone e dopo si recano al deposito.\nA questo punto sono doverose alcune precisazioni: era necessario, per Don Rosa, ottenere due risultati importanti. Prima di tutto spiegare come Paperone fosse diventato, da personaggio acido ed apatico, l'arzillo e grintoso papero del finale del \"Natale sul Monte Orso\" e delle storie successive; quindi spiegare una volta per tutte che la Numero Uno non \u00e8 un portafortuna, ma un simbolo, un catalizzatore della sua volont\u00e0 (che poi \u00e8 il motivo per cui questa monetina \u00e8 cos\u00ec desiderata da Amelia: ha assorbito parte dell'energia di Paperone). Per fare tutto ci\u00f2 Don Rosa rimette in campo il Capitan Bassotto, questa volta spalleggiato dai suoi nipoti, che assaltano il Deposito durante la visita dei paperi e li rinchiudono in un ripostiglio, per portarsi via con comodo i sacchi del denaro.\nPaperone tira fuori dal baule dei ricordi il piccone usato nel Klondike, sfonda la porta ed a bordo di una slitta trainata da un cavallo si lancia all'inseguimento dei Bassotti. Sbaragliati i Bassotti e riportato al deposito il denaro trafugato, la conclusione sembra una sola: piangersi addosso per gli anni passati e per quelle emozioni che non si potranno pi\u00f9 ripetere. Intervengono, allora, i nipotini, con sguardi che mostrano che il loro intento in realt\u00e0 non \u00e8 offendere lo zio ma spronarlo a ritrovare la propria energia. E tutto si conclude con la ritrovata voglia di vivere e con il solito bagno tra le monete.\nStoria editoriale.\nLe fonti di ispirazione dell'autore si trovano nelle seguenti storie di Barks: \"Paperino e il Natale su Monte Orso\", \"Paperino e il mercoled\u00ec nero.\" Questo capitolo \u00e8 ambientato nel periodo barrato tra le ultime due pagine della storia Paperino e il Natale su Monte Orso, quindi prima dell'ultima pagina e dopo la penultima.\nLa struttura di questo capitolo si ispira al celebre film di Orson Welles, \"Quarto potere\" (1941), che si apriva con la parola \"rosebud\" (sostituita da Doretta, in una scena pressoch\u00e9 identica) e con il cinegiornale che ci raccontava, da un punto di vista esterno, la vita del protagonista, magnate della stampa, prigioniero per anni del suo stesso castello.\nNelle tavole disegnate i cinque paperi prima attraversano la sala dei trofei e dei ricordi (che poi verr\u00e0 trasferita al Deposito), dove sulle pareti, tra gli altri, si trova l\"Eisner Award\" assegnato nel 1995 alla saga di Don Rosa.\nIn Italia \u00e8 stata edita in \"La saga di Paperon de' Paperoni\" (2016)."}
{"id": "122490", "revid": "1566286", "url": "https://it.wikipedia.org/wiki?curid=122490", "title": "Slavko \u0160timac", "text": ""}
{"id": "122491", "revid": "4", "url": "https://it.wikipedia.org/wiki?curid=122491", "title": "Trattato Anti Missili Balistici", "text": ""}
{"id": "122492", "revid": "2145227", "url": "https://it.wikipedia.org/wiki?curid=122492", "title": "Pino Puglisi", "text": "Il 25 maggio 2013, sul prato del Foro Italico di Palermo, davanti a una folla di circa centomila fedeli, \u00e8 stato proclamato beato. La celebrazione \u00e8 stata presieduta dall'arcivescovo di Palermo, cardinale Paolo Romeo, mentre a leggere la lettera apostolica con cui si compie il rito della beatificazione \u00e8 stato il cardinale Salvatore De Giorgi, delegato da papa Francesco. \u00c8 stato la prima vittima di mafia riconosciuta come martire della Chiesa.\nBiografia.\nL'infanzia e l'adolescenza.\nNacque il 15 settembre 1937 a Brancaccio, quartiere periferico di Palermo, cortile Faraone, da una famiglia modesta; il padre, Carmelo, era un calzolaio, e la madre, Giuseppa Fana, era una sarta. Nel 1953, a 16 anni, entr\u00f2 nel Seminario arcivescovile di Palermo.\nAttivit\u00e0 sacerdotale.\nIl 2 luglio 1960 fu ordinato sacerdote dal cardinale Ernesto Ruffini. Nel 1961 fu nominato vicario cooperatore presso la parrocchia del Santissimo Salvatore nella borgata di Settecannoli, limitrofa a Brancaccio, e successivamente rettore della chiesa di San Giovanni dei Lebbrosi. Nel 1963 fu nominato cappellano presso l'orfanotrofio \"Roosevelt\" e vicario presso la parrocchia Maria Santissima Assunta a Valdesi, borgata marinara di Palermo. Fu in questi anni che padre Puglisi cominci\u00f2 a maturare la sua attivit\u00e0 educativa rivolta particolarmente ai giovani.\nIl 1\u00ba ottobre 1970 venne nominato parroco a Godrano, un paesino della provincia palermitana che in quegli anni era interessato da una feroce lotta tra due famiglie mafiose. L'opera di evangelizzazione del prete riusc\u00ec a far riconciliare le due famiglie. Rimase parroco a Godrano fino al 31 luglio 1978. Dal 1978 al 1990 ricopr\u00ec diversi incarichi: pro-rettore del seminario minore di Palermo, direttore del Centro diocesano vocazioni, responsabile del Centro regionale Vocazioni e membro del Consiglio nazionale, docente di matematica e di religione presso varie scuole, animatore presso diverse realt\u00e0 e movimenti tra i quali l'Azione Cattolica e la FUCI.\nIl 29 settembre 1990 venne nominato parroco della chiesa di San Gaetano, nel quartiere Brancaccio di Palermo, controllato dalla criminalit\u00e0 organizzata attraverso i fratelli Graviano, capi-mafia legati alla famiglia del boss Leoluca Bagarella: qui incominci\u00f2 la lotta antimafia di padre Giuseppe Puglisi.\nEgli non tentava di riportare sulla giusta via coloro che erano gi\u00e0 entrati nel vortice della mafia, ma cercava di non farvi entrare i giovani che vivevano per strada e che consideravano i mafiosi degli idoli e delle persone meritevoli di rispetto. Egli infatti, attraverso attivit\u00e0 e giochi, faceva capire loro che si pu\u00f2 ottenere rispetto dagli altri anche senza essere criminali, semplicemente per le proprie idee e i propri valori. Si rivolgeva spesso esplicitamente ai mafiosi durante le sue omelie, a volte anche sul sagrato della chiesa.\nDon Puglisi tolse dalla strada ragazzi e bambini che, senza il suo aiuto, sarebbero stati risucchiati dalla vita mafiosa e impiegati per piccole rapine e spaccio. Il fatto che lui togliesse giovani alla mafia fu la principale causa dell'ostilit\u00e0 dei boss, che lo consideravano un ostacolo. Decisero cos\u00ec di ucciderlo, dopo una lunga serie di minacce di morte di cui don Pino non parl\u00f2 mai con nessuno. Nel 1992 venne nominato direttore spirituale presso il seminario arcivescovile di Palermo. Il 29 gennaio 1993 inaugur\u00f2 a Brancaccio il centro \"Padre Nostro\" per la promozione umana e la evangelizzazione.\nInsegnamento scolastico.\nDon Pino Puglisi ebbe sempre una grande passione educativa, che lo port\u00f2 ad assumere, accanto ai compiti sacerdotali, degli incarichi di docente in molte scuole siciliane. Il suo impegno come insegnante si protrasse per oltre trent'anni, fino al giorno della morte. Le principali tappe di questo percorso incominciarono all'istituto professionale Einaudi (1962-63 e 1964-66). Successivamente insegn\u00f2 nei seguenti istituti: \"scuola media Archimede\" (1963-64 e 1966-72), scuola media di Villafrati (1970-75) e sezione staccata di Godrano (1975-77), istituto magistrale Santa Macrina delle Suore basiliane italo-albanesi (1976-79) e infine liceo classico Vittorio Emanuele II (1978-93).\nL'assassinio.\nIl 15 settembre 1993, giorno del suo 56\u00ba compleanno, intorno alle 20:40 venne ucciso davanti al portone di casa, a Brancaccio, in piazzale Anita Garibaldi, traversa di viale dei Picciotti nella zona est di Palermo. Sulla base delle ricostruzioni, don Pino Puglisi era arrivato a bordo della sua Fiat Uno di colore bianco e, sceso dall'automobile, si era avvicinato all'ingresso della sua abitazione. Qualcuno lo aveva chiamato e lui si era voltato, mentre qualcun altro gli era scivolato alle spalle e gli aveva sparato un colpo di pistola alla nuca. Una vera e propria esecuzione mafiosa. I funerali si svolsero il 17 settembre.\nLe indagini e i processi.\nIl 19 giugno 1997 venne arrestato a Palermo il latitante Salvatore Grigoli, accusato di diversi omicidi, tra cui quello di don Pino Puglisi. Poco dopo l'arresto, Grigoli cominci\u00f2 a collaborare con la giustizia, confessando 46 omicidi, compreso quello di padre Puglisi. Grigoli, che era insieme con un altro killer, Gaspare Spatuzza, disse che gli aveva sparato un colpo alla nuca. Dopo l'arresto egli sembr\u00f2 intraprendere un cammino di pentimento e conversione. Lui stesso raccont\u00f2 le ultime parole di don Pino prima di essere ucciso: un sorriso e poi un criptico \"me lo aspettavo\".\nMandanti dell'omicidio furono i capimafia Filippo e Giuseppe Graviano, arrestati il 26 gennaio 1994. Giuseppe Graviano venne condannato all'ergastolo per l'uccisione di don Puglisi il 5 ottobre 1999. Il fratello Filippo, dopo l'assoluzione in primo grado, venne condannato in appello all'ergastolo il 19 febbraio 2001. Furono condannati all'ergastolo dalla Corte d'assise di Palermo anche Gaspare Spatuzza, Nino Mangano, Cosimo Lo Nigro e Luigi Giacalone, gli altri componenti del commando che aspett\u00f2 sotto casa il prete. Sulla sua tomba, nel cimitero di Sant'Orsola a Palermo, sono scolpite le parole del Vangelo di Giovanni: \"Nessuno ha un amore pi\u00f9 grande di questo: dare la vita per i propri amici\" (). Il 2 giugno 2003 qualcuno mur\u00f2 il portone del centro \"Padre Nostro\" con dei calcinacci, lasciando gli attrezzi vicino alla porta.\nMemoria e causa di beatificazione.\nDon Giuseppe Puglisi \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi. I Gang gli hanno dedicato la canzone, \"Il testimone\", contenuta nell'album \"Fuori dal controllo\". Il 15 settembre 1999 l'allora arcivescovo di Palermo, il cardinale Salvatore De Giorgi, apr\u00ec ufficialmente la causa di beatificazione proclamandolo Servo di Dio.\nIl 15 settembre 2003, per la commemorazione del decimo anniversario del martirio di don Pino Puglisi, le poste italiane hanno concesso due annulli speciali all'ufficio postale di Godrano e all'ufficio postale Palermo 48. Quest'ultimo porta il ricordo del centro \"Padre Nostro\", mentre quello godranese riporta la frase \"S\u00ec, ma verso dove?\", motto preferito da padre Pino. A don Pino sono intitolate diverse scuole, una delle quali a Palermo, e il premio letterario \"Ricordare Padre Pino Puglisi\" istituito nel 2011 dal Centro Padre Nostro fondato da don Pino Puglisi il 16 luglio 1991.\nIl 28 giugno 2012 papa Benedetto XVI, durante un'udienza con il cardinale Angelo Amato, prefetto della Congregazione delle Cause dei Santi, ha concesso la promulgazione del decreto di beatificazione per il martirio \"in odium fidei\". Il 15 settembre dello stesso anno, il cardinale Paolo Romeo, arcivescovo di Palermo, ha reso noto la data della cerimonia di beatificazione di padre Pino Puglisi, di fatto avvenuta il 25 maggio 2013.\nLa notizia \u00e8 stata data al termine della celebrazione eucaristica in occasione del XIX anniversario del martirio; durante la stessa \u00e8 stata conferita l'ordinazione sacerdotale a quattro nuovi presbiteri della diocesi, ai quali l'arcivescovo ha rivolto l'invito a guardare a padre Puglisi come modello di vita sacerdotale, sottolineando che ricevevano il sacramento dell'ordine sacro proprio nell'anniversario del suo martirio. Nel successivo mese di ottobre, lo stesso prelato ha firmato il decreto che autorizza la traslazione del corpo di don Pino Puglisi dal cimitero di Sant'Orsola alla cattedrale di Palermo.\nLa traslazione \u00e8 avvenuta il 15 aprile 2013, dopo la ricognizione canonica della salma effettuata alla presenza del vescovo ausiliare di Palermo Mons. Carmelo Cuttitta, durante la quale \u00e8 stata prelevata parte di una costola, poi usata e venerata come reliquia durante il rito di beatificazione. Le spoglie sono state collocate ai piedi dell'altare nella cappella dell'Immacolata Concezione, in un monumento funebre che ricorda una spiga di grano (questo temporaneamente, perch\u00e9 proprio sui terreni di Brancaccio confiscati alla mafia \u00e8 in costruzione un santuario dove la salma sar\u00e0 collocata definitivamente). Il significato di tale monumento \u00e8 tratto dal Vangelo: \u00abSe il chicco di grano, caduto in terra, non muore, rimane solo; se invece muore, produce molto frutto\u00bb (Gv, 12,24). La Chiesa ne ricorda la memoria il 21 ottobre, giorno del suo Battesimo.\nIl poeta Mario Luzi ha dedicato nel 2003 una pi\u00e8ce teatrale a padre Puglisi, \"Il fiore del dolore\", rappresentata al teatro Biondo di Palermo lo stesso anno. Lo scrittore Alessandro D'Avenia non fu direttamente allievo di don Puglisi ma fu presente a svariate supplenze al liceo classico Vittorio Emanuele II. Nel 2014 D'Avenia ha dedicato il suo libro \"Ci\u00f2 che inferno non \u00e8\" proprio alla figura del presbitero che molto lo ha colpito nei suoi anni di studi liceali. L'attore teatrale Christian Di Domenico porta in scena a partire dal 2013 in tutta Italia uno spettacolo dedicato alla sua memoria, \"U' Parrinu\". Il cantautore palermitano Pippo Pollina ha dedicato a don Puglisi il brano \"E se ognuno fa qualcosa\", all'interno dell'album \"L'appartenenza\" (2014).\nDevozioni.\n\u00c8 possibile che padre Pino fosse devoto alla Madonna del Perpetuo Soccorso. A dimostrazione di tale fatto ci sono le molte immagini di tale Madonna nella casa a Brancaccio di don Puglisi, aperta a tutti come un museo ecclesiastico."}
{"id": "122494", "revid": "287204", "url": "https://it.wikipedia.org/wiki?curid=122494", "title": "Slavko Stimac", "text": ""}
{"id": "122496", "revid": "1921867", "url": "https://it.wikipedia.org/wiki?curid=122496", "title": "A Perfect Circle", "text": "Gli A Perfect Circle sono un supergruppo musicale alternative metal statunitense formato a Los Angeles nel 1999 da Billy Howerdel e Maynard James Keenan.\nStoria del gruppo.\n\"Mer de Noms\" (1999-2002).\nIl gruppo nasce a Los Angeles nel 1996, su iniziativa di Billy Howerdel dopo l'incontro con Maynard James Keenan (gi\u00e0 frontman dei Tool).\nMaynard scopre alcune composizioni inedite dello stesso Howerdel e gli propone di realizzarle e inciderle. Da qui nasce il progetto A Perfect Circle, simile per intensit\u00e0 e malinconia ai Tool, ma con una componente melodica in pi\u00f9, giusto per deviare un po' dall'accento goth rock di questi ultimi. A loro si uniscono il batterista Josh Freese (The Vandals, Devo, Guns N' Roses), la bassista Paz Lenchantin e il chitarrista Troy Van Leeuwen.\nIl gruppo prova insieme per parte del 1999, ma non annuncia la sua formazione fino alla loro prima esibizione dal vivo, il 15 agosto del 1999, in occasione di un concerto benefico tenutosi al Viper Room di Los Angeles. Grazie anche al periodo di pausa forzata dai Tool del cantante Keenan, dovuto a problemi con la ex casa discografica, la band riesce a registrare i pezzi per l'album del debutto, \"Mer de Noms\", pubblicato nel 2000 per la Virgin Records, premiato con il disco di platino per gli ottimi risultati di vendita, specialmente negli Stati Uniti. Il primo singolo estratto dall'album, \"Judith\", presenta molte similitudini con i Tool, ma il resto dell'album si discosta nettamente da questa prima impressione; si va dalle sonorit\u00e0 pi\u00f9 solari e romantiche di \"The Hollow\" e \"Sleeping Beauty\" alle atmosfere cupe e finemente tristi, come in \"Orestes\" e \"3 Libras\", pubblicato come secondo singolo.\nSuccessivamente, Paz Lenchantin e Troy Van Leeuwen lasciano la band, per andare a suonare rispettivamente negli Zwan (la nuova band di Billy Corgan (Smashing Pumpkins)), e nei Queens of the Stone Age, come chitarrista per i tour. A questo punto la band si mette alla ricerca dei sostituti, che vengono identificati in Jeordie White (noto anche come Twiggy Ramirez dei Marilyn Manson) e James Iha, gi\u00e0 chitarrista degli Smashing Pumpkins, che vanno a completare il nucleo formato da Keenan, Howerdel e Josh Freese.\n\"Thirteenth Step\" (2003).\nAl termine di un processo creativo durato diversi mesi, gli A Perfect Circle completano la registrazione del loro attesissimo secondo album, \"Thirteenth Step\", uscito nell'estate 2003, sempre per la Virgin. In realt\u00e0 i tre anni di incubazione del nuovo disco sono in parte da imputare al \u201cproblema\u201d principale della band: il cantante Keenan \u00e8 impegnato a tempo pieno nel progetto Tool, e per questo pu\u00f2 dedicarsi solo parzialmente alla band. Caratterizzato dalle stesse travolgenti sonorit\u00e0 di \"Mer De Noms\", \"Thirteenth Step\" \u00e8 un viaggio concettuale all'interno delle zone pi\u00f9 buie della psiche umana, risultando nel complesso pi\u00f9 oscuro, profondo e introspettivo del disco precedente (un brano su tutti: \"Gravity\").\n\"Emotive\" (2004).\nNel 2004 danno alle stampe \"Emotive\", raccolta di cover con due inediti: \"Passive\" (presente nella colonna sonora del film \"Constantine\") e \"Counting Bodies like Sheep to the Rhythm of the War Drums\". Il resto dell'album \u00e8 composto da cover di pezzi prettamente contro la guerra, e presenta rivisitazioni di canzoni di Marvin Gaye, dei Black Flag, dei Devo, e di John Lennon, precisamente \"Imagine\".\nNello stesso periodo \u00e8 uscito anche il DVD \"Amotion\", contenente video, interviste, materiali speciali e un CD di remix.\nProgetti solisti (2005-2010).\nSuccessivamente gli APC sono stati in un periodo di pausa, nel quale ognuno dei membri \u00e8 stato impegnato nei propri \"main-project\" o nei vari \"side-project\": dal maggio 2006 Keenan era in tour con i Tool, Howerdel stava progettando un album solista e White era in tour assieme ai Nine Inch Nails. Iha era in tour con Vanessa and the O's in Europa, mentre gi\u00e0 dal 6 dicembre 2005 Freese ha sostituito il batterista Alex Carapetis nei Nine Inch Nails.\nKeenan ha riferito in un'intervista del 2006 il suo parere su questa pausa: gli A Perfect Circle sono sciolti definitivamente. Anche Billy Howerdel ha confermato quest'idea, dicendo che per ora non sono in programma nuovi album o tour per gli APC.\nAd ottobre del 2009, Keenan asserisce che il 2010 sar\u00e0 l'anno del rilancio per gli A Perfect Circle: in programma ci sarebbe un album e un successivo tour.\nRitorno in scena e \"By and Down\" (2010-2013).\nLa riunione viene successivamente confermata a settembre 2010: inizier\u00e0 il 3 ottobre e preveder\u00e0 cinque concerti in altrettante citt\u00e0 statunitensi; in ogni citt\u00e0 sono previsti tre concerti di cui ognuno sar\u00e0 dedicato ad uno dei loro album.\nPer la tourn\u00e9e e la stesura del probabile nuovo album \u00e8 stato annunciato il nuovo bassista Matt McJunkins (Puscifer, aSHES dIVIDE) che sostituir\u00e0 Jeordie White.\nNell'ottobre del 2012, Josh Freese annuncia sul suo profilo Twitter di aver lasciato la band dopo 13 anni e \"con nessuna intenzione di ritornare\".\nNel 2013 viene pubblicato \"By and Down\", il primo singolo dopo nove anni da \"Emotive\".\n\"Eat the Elephant\" (2017-presente).\nLa band \u00e8 tornata attiva nel 2017, con l'annuncio che si sarebbero riformati per intraprendere un tour nordamericano ad aprile e maggio 2017, con l'intenzione di utilizzare le esibizioni dal vivo per testare il nuovo materiale come motivazione per finire di registrare l'album, situazione simile a quella in cui si erano imbarcati nel loro primo tour del 1999 per \"Mer de Noms\". A marzo, la band ha annunciato di aver firmato un nuovo contratto discografico, il loro primo in tredici anni, di pubblicare un quarto album in studio con BMG Rights Management. Howerdel inizialmente ha dato un periodo di tempo provvisorio tra il novembre 2017 all'inizio del 2018 per il nuovo album, mentre Keenan ha dichiarato che l'album non sarebbe uscito nel 2017. Un secondo tour nordamericano ha avuto luogo tra ottobre e dicembre 2017. La band ha continuato a suonare nuove canzoni durante i tour, inclusi i brani \"\"Feathers\" e \"Hourglass\"\".\nIl quarto album in studio della band, \"Eat the Elephant\", \u00e8 stato pubblicato il 20 aprile 2018. L'album ha esordito alla seconda posizione della Billboard 200. Quattro singoli sono stati pubblicati come anticipazione all'album: \"The Doomed\" nell'ottobre 2017, \"Disillusioned\" nel gennaio 2018, \"TalkTalk\" nel febbraio 2018 e \"So Long, and Thanks for All the Fish\" nell'aprile 2018. Per la prima volta che la band sceglie di lavorare con un produttore musicale esterno, ovvero con Dave Sardy. Sardy ha aiutato Keenan e Howerdel a trovare un terreno comune nelle idee musicali nel processo di registrazione, aiutandoli a trovare un percorso per andare avanti nel finire l'album. La band andr\u00e0 in tourn\u00e9e nel 2018 a supporto dell'album, incluse le esibizioni a Rock on the Range e Coachella. James Iha non era disponibile per esibirsi nelle performance da aprile a luglio a causa del suo impegno per la reunion del 2018 degli Smashing Pumpkins, e sar\u00e0 temporaneamente rimpiazzato da Greg Edwards dei Failure. Howerdel ha notato che gli piacerebbe vedere la band rimanere attiva oltre il ciclo dell'album di \"Eat the Elephant\", ma quell'attivit\u00e0 futura, come era gi\u00e0 stato in passato, dipende dalla limitata disponibilit\u00e0 e dagli impegni di Keenan verso i suoi progetti.\nNel novembre 2021, Keenan ha dichiarato in un'intervista concessa a \"Spin\" che il 2022 vedr\u00e0 lui e Howerdel impegnati in altri progetti, tra questi un nuovo album solista di Howerdel.\nInfluenze.\nHowerdel ha citato tra le sue influenze diversi album che hanno avuto un forte impatto sul suo modo di fare musica: \"Kings of the Wild Frontier\" (Adam and the Ants) per il suo essere uno \u00abstrano ibrido di musica pirata e l'influenza indiana americana\u00bb, \"Tinderbox\" (Siouxsie and the Banshees) come un album caratterizzato dalle sue \u00abatmosfere dense\u00bb, \"Diary of a Madman\" (Ozzy Osbourne) che rese Randy Rhoads come un punto di riferimento, \"Dirt\" (Alice in Chains) per la caratteristica accordatura e infine \"Pornography\" (The Cure), descritto dal chitarrista come \u00abun disco dalle atmosfere inquietanti\u00bb e \u00abuno tra gli album pi\u00f9 spaventosi che abbia mai sentito\u00bb."}
{"id": "122497", "revid": "5695", "url": "https://it.wikipedia.org/wiki?curid=122497", "title": "Corto Maltese", "text": "Corto Maltese \u00e8 un personaggio immaginario dei fumetti creato da Hugo Pratt nel 1967 e protagonista dell'omonima serie a fumetti.\nLa serie comprende 33 storie di varia lunghezza, pubblicate, senza una periodicit\u00e0 fissa, nel corso degli anni da diversi editori, in Italia e in Francia; il personaggio propone un prototipo di un eroe del tutto innovativo e lontano dai canoni dell'eroe classico e l'opera a fumetti della quale \u00e8 protagonista si caratterizza per i temi adulti e per lo stile, per il contesto storico preciso e documentato e per le notazioni geografiche puntuali e coerenti, con riferimenti dotti e culturali disseminati nell'opera senza appesantire la narrazione e per la profondit\u00e0 della caratterizzazione di tutti i personaggi.\nLa storia di esordio, \"Una ballata del mare salato\", \u00e8 ritenuta un classico del genere, un graphic novel ante-litteram che ha fatto scuola. Apprezzato dalla critica e dal pubblico colto sin dagli anni settanta, nel corso degli anni il suo successo popolare \u00e8 andato costantemente crescendo fino a fargli raggiungere lo status di personaggio \"cult\"; dalle sue avventure sono stati tratti negli anni 2000 un film di animazione e una serie animata, oltre a varie trasposizioni teatrali e innumerevoli citazioni in altri fumetti, canzoni, libri. Sono state inoltre organizzate diverse mostre di successo sul personaggio e sul suo autore e gli \u00e8 stata dedicata una statua a Grandvaux, sul lago Lemano dove Hugo Pratt pass\u00f2 un periodo della sua vita.\nBiografia del personaggio.\nLa vita di Corto Maltese pu\u00f2 essere ricostruita sulla base degli indizi lasciati da Hugo Pratt nelle storie e dalle introduzioni alle stesse. Sono in generale frammentarie e, in alcuni rari casi, data la profonda meticolosit\u00e0 della ricerca storica compiuta da Pratt, non collimano con la realt\u00e0 storica. Di professione marinaio, Corto Maltese abbandona rapidamente la vita legale per dedicarsi alla pirateria, sicuramente intorno al 1910. Con amicizie in tutto il mondo, nel mondo criminale come in quello legale, Corto attraversa la storia del primo quarto del ventesimo secolo con distacco, ironia e profonda umanit\u00e0, schierandosi immancabilmente con i pi\u00f9 deboli eppure mantenendo insospettabili amicizie con spietati criminali come Rasputin o Venexiana Stevenson.\nCorto Maltese (il cui nome, come dichiar\u00f2 Pratt, appartiene all'argot andaluso e significa \"svelto di mano\") nasce il 10 luglio 1887 a La Valletta, nell'isola di Malta. Il padre \u00e8 un marinaio inglese di Tintagel in Cornovaglia, nipote di una strega dell'Isola di Man; sua madre \u00e8 una gitana di Siviglia, detta \"la Ni\u00f1a di Gibraltar\", bellissima, in passato modella del pittore Ingres (che, si dice, si era invaghito di lei). Studia alla scuola ebraica di La Valletta e in seguito a Cordova, dove il rabbino Ezra Toledano, amante della madre, lo inizia ai testi dello Zohar e della Cabbala. Quando, durante la sua permanenza a Cordova, una cartomante si accorge che Corto non possiede la linea della fortuna sulla mano sinistra, Corto Maltese prende un rasoio d'argento di suo padre e se ne incide una da solo. Il primo riferimento sulla sua vita sarebbe un ricordo di Joseph Conrad che ricorderebbe un giovane marinaio di Malta imbarcato come mozzo sulla \"Osborn\", nave sotto il comando dello scrittore che faceva servizio sulla tratta Australia-Inghilterra. Ci\u00f2 sarebbe avvenuto nell'ultimo anno di navigazione di Conrad, ovvero nel 1894, quando Corto aveva solo sette anni. A soli 13 anni, nell'anno 1900, lo troviamo in Cina dove assiste e forse partecipa alla Rivolta dei Boxer, secondo un rapporto del Maggiore Okeda, responsabile dell'informazione militare per il Giappone durante la guerra russo-giapponese. Nel 1904 Corto si imbarca a La Valletta come marinaio sulla Vanit\u00e0 Dorata e inizia i suoi viaggi. Nel 1905 \u00e8 presente in Manciuria verso la fine della guerra russo-giapponese. Qui incontra il giornalista e scrittore Jack London. Fa la conoscenza anche con il personaggio che lo seguir\u00e0, volente o nolente, in molte delle sue avventure: Rasputin, allora disertore dell'esercito zarista e assassino senza motivo. \u00c8 London a presentare Rasputin a Corto Maltese, che sta per imbarcarsi per l'Africa in cerca delle miniere del re Salomone. Nel 1905, assieme a Rasputin, lascia l'Oriente in nave per raggiungere l'Africa sperando di trovare le miniere d'oro della Dancalia, ma, a causa di un ammutinamento, sbarcano in Argentina. Qui Corto e Rasputin incontrano Butch Cassidy e Sundance Kid, i due fuorilegge statunitensi rifugiatisi in Patagonia per sfuggire alle polizie di mezzo mondo. Nel 1906 \u00e8 ad Ancona, dove incontra un giovane Iosif Stalin, che fa il portiere di notte in un albergo. Nel 1908 torna in Argentina, dove incontra nuovamente l'amico Jack London. Poi, a bordo di diverse navi gira per i sette mari, attraccando, fra l'altro, negli Stati Uniti e in Cina. Nel 1909 Corto sarebbe a Trieste dove, sulla spinta di una lettera del sindacalista e amico Connolly, avrebbe aiutato lo scrittore Joyce a superare la sua timidezza con le donne. Nel 1910 Corto era secondo ufficiale sul cargo bestiame \"S.S.Bostonian\" sulla tratta Boston a Liverpool, dove era imbarcato anche il giornalista John Reed. A seguito di un episodio avvenuto sulla nave, Corto riesce a fare assolvere Reed dall'accusa di omicidio ma ci\u00f2 gli costa la carica e la possibilit\u00e0 di continuare a navigare. Perci\u00f2 finisce per dedicarsi al contrabbando tra le Antille e il Brasile. In questo lasso di tempo, in un momento e un luogo imprecisato (in qualche avventura mai narrata tra il 1910 e il 1913), conosce lo scrittore inglese Frederick Rolfe, meglio noto come Baron Corvo, il quale, alla sua morte nel 1913, gli lascia una lettera che dar\u00e0 inizio a un'avventura che avverr\u00e0 nel 1921 (nella storia \"Favola di Venezia (Sirat Al-Bunduqiyyah)\").\nIn seguito lui e Rasputin entrano nell'organizzazione del \"Monaco\", misterioso armatore di una flotta pirata nell'Oceano Pacifico. Mentre la tensione tra le potenze europee, tra il 1913 e il 1914, sale, il Monaco entra in contatto con i tedeschi, che in quell'epoca avevano delle colonie nell'Oceano Pacifico, per aiutarli a rifornirsi di carbone e nella loro \"guerra di corsa\", in caso di scoppio della guerra. In questo contesto, l'equipaggio di Corto Maltese si ammutina e lo abbandona legato su una zattera al largo delle Isole Salomone. Viene ripescato il primo novembre 1913 dall'imbarcazione dell'amico-nemico Rasputin. Nello stesso giorno vengono salvati da Rasputin anche i due cugini Groovesnore, Pandora e Cain, che vengono fatti prigionieri per ottenere un riscatto dai loro ricchi genitori. Questi avvenimenti, narrati ne \"Una ballata del mare salato\", avvengono tra il novembre 1913 e il gennaio 1915, ma anche su questa cronologia vi \u00e8 forse qualche dubbio. Compare un marinaio tedesco, Bo\u00ebke, che ritroviamo sei anni dopo a Venezia dove \u00e8 amico di Corto (in \"Favola di Venezia\") ma qui i due non si conoscono e non \u00e8 certo che i due Bo\u00ebke siano proprio lo stesso personaggio. Quanto a Pandora, che si riveler\u00e0 essere la figlia illegittima del Monaco, ella sembra provare qualcosa per Corto Maltese, ma alla fine della storia torner\u00e0 in Australia dove sposer\u00e0 un altro uomo. L'amicizia tra i due non cesser\u00e0 mai, e molti anni dopo sar\u00e0 proprio Pandora ad accoglierlo presso di s\u00e9 durante gli anni della sua vecchiaia.\nNel 1916 ritroviamo Corto in Sudamerica e nei Caraibi. Qui ha luogo la serie di storie pi\u00f9 lunga, ambientate fra Brasile, Colombia, Belize, Antille, Venezuela e Honduras. E qui conosce tanti personaggi fra cui il giovanissimo Tristan Bantam, sua sorella Morgana, la veggente Bocca Dorata e il professore ceco Steiner. Dal Sudamerica Corto si sposta nel Mare dei Caraibi, dove perde temporaneamente la memoria e si fa chiamare \"John Smith\". Le avventure caraibiche terminano nel 1917. In Per\u00f9 nel 1917 Corto apprende che una mappa dell'\u201cEldorado\u201d si trova a Venezia. Pertanto Corto si sposta in Veneto, dove assiste impotente allo scempio della prima guerra mondiale. Frattanto si interessa al mistero delle \u201cSette citt\u00e0 di Cibola\u201d, un'ennesima versione del mito dell'Eldorado. In un monastero di Venezia recupera la mappa delle citt\u00e0 misteriose, ma si accorge che una sua vecchia conoscenza, Venexiana Stevenson, ha avuto la sua stessa intuizione. Con l'aiuto di soldati di diverse nazioni riesce a recuperare, in un paesino sulla linea del fronte, l'oro del re del Montenegro. Pochi mesi dopo, sempre nel 1917, Corto si sposta in Irlanda. Qui cominciano le quattro avventure, denominate \u201cle Celtiche\u201d, che si svolgono a distanza di pochi giorni, in Irlanda, a Stonehenge e sul fronte franco-tedesco della prima guerra mondiale. Durante le sue avventure, Corto si trover\u00e0 un'altra volta impegnato in azioni di guerra, ritrover\u00e0 Cain Groovesnore che gli dar\u00e0 notizie dell'incostante Pandora, confidandogli il sentimento che la cugina ha sempre provato nei confronti del marinaio, e assister\u00e0 alla morte del Barone Rosso (21 aprile 1918). Nell'estate del 1918 Corto si trova nello Yemen, incaricato di comandare una nave per conto di un signore della guerra arabo. Incontra Cush, il guerriero dancalo, che lo affiancher\u00e0 in tutte le vicende in cui verr\u00e0 coinvolto, fra Yemen, Somalia ed Etiopia. Nell'autunno del 1918 Corto ha raggiunto Hong Kong, dove ha una casa. Ci rimane poco, dato che riparte alla volta della Siberia, passando per la Cina, all'inseguimento di un treno carico d'oro. Questa avventura gli porta via circa due anni. Nell'aprile 1921, tornato dall'Asia, Corto si ferma a Venezia, dove ha numerosi amici fra cui Gambetta d'Argento e suo figlio Bo\u00ebke (non si sa se \u00e8 lo stesso Bo\u00ebke che compare brevissimamente in \"Una ballata del mare salato\"); \u00e8 spinto qui da una lettera del suo amico (morto otto anni prima) Baron Corvo, che lo incita a trovare il leggendario smeraldo detto \"Clavicola di Salomone\"; incontra poi, di sfuggita, Gabriele D'Annunzio. Nella magica citt\u00e0 lagunare viene coinvolto in una storia altrettanto magica, in cui se la deve vedere con i membri di una misteriosa Loggia Massonica. Nell'autunno del 1921 Corto si trova in Grecia, e pi\u00f9 precisamente sull'isola di Rodi. Da qui si imbarcher\u00e0 per uno dei suoi viaggi pi\u00f9 lunghi: destinazione Samarcanda, lungo la mitica Via della seta, ancora una volta alla ricerca di un tesoro, quello di Alessandro il Grande. Corto attraversa ancora una volta l'Atlantico nel 1923; arriva in Argentina dove viene coinvolto in una storia che \u00e8 quasi un film poliziesco. Deve scoprire che fine ha fatto una sua vecchia amica, Louise. Per farlo si scontra con la polizia locale. L'anno seguente, 1924, Corto \u00e8 tornato in Europa e intraprende un lungo viaggio attraverso la Svizzera, di nuovo in compagnia del professor Steiner. Qui incontra lo scrittore Hermann Hesse. Nel 1925 \u00e8 ambientata l'ultima delle avventure di Corto che Hugo Pratt disegna. Corto parte per il Sud America, assieme a Rasputin, alla ricerca del mitico continente sommerso di Atlantide detto anche Mu. ad Harar insieme al romanziere Henry de Monfried. In un'altra storia di Hugo Pratt della serie \"Gli scorpioni del deserto\", ambientata in Abissinia (dove Pratt soggiorn\u00f2 a lungo) durante la seconda guerra mondiale, compare Cush, il guerriero Beni Amer amico di Corto, il quale racconta ai protagonisti che Corto \"sembra sia sparito durante la guerra di Spagna\".\nNella prima tavola di \"Una ballata del mare salato\" leggiamo, in una lettera datata 16/6/1965 del nipote di Cain Groovesnore, Obregon Carranza, un brano di una lettera di Pandora Groovesnore, scritta diversi anni dopo gli avvenimenti nel Pacifico. La lettera di Pandora narra della morte di \"zio Tarao\" e di come questa ha fortemente colpito Corto e la famiglia di Pandora, dai quali i due facevano oramai parte.\nCaratterizzazione.\nHugo Pratt spieg\u00f2 la genesi del personaggio di Corto Maltese su \"Photo 13\" nel 1973, affermando che aveva bisogno di un personaggio mediterraneo, ma inserito in una cultura anglosassone in quanto \"nella tradizione narrativa anglosassone c'\u00e8 pi\u00f9 fiaba, pi\u00f9 leggenda\". Opt\u00f2 perci\u00f2 per un maltese, originario quindi di un luogo dove molte culture si sono incrociate (elemento che sarebbe ritornato utile nella creazione delle varie storie), figlio di una prostituta di Gibilterra e di un marinaio della Cornovaglia.\nAll'apparenza Corto Maltese mostra di essere un personaggio cinico, individualista ed egocentrico, affermando che non \u00e8 interessato agli affari altrui e lamentandosi se vi viene coinvolto suo malgrado. Tuttavia, oltre l'ostentato cinismo, la personalit\u00e0 di Corto Maltese \u00e8 contraddistinta in realt\u00e0 da lealt\u00e0 e solidariet\u00e0 umana. Spesso lo si ritrova ad aiutare gli altri, persino coloro con cui ha rapporti ostili, e per lui uccidere \u00e8 sempre una decisione \"criticamente consapevole\": egli uccide, anche in modo deciso, ma solo se la situazione lo richiede. Brunoro nota nel personaggio addirittura una \"componente romantica\", in contraddizione con il suo apparente cinismo. Egli \u00e8 romantico nella sfera dei sentimenti (non sono rari momenti di scoramento, oppure di tristezza quando deve abbandonare la donna di cui si \u00e8 innamorato), nella sua \"humanitas\", nello schierarsi dalla parte del pi\u00f9 debole e bisognoso d'aiuto quando deve giocoforza partecipare a un conflitto. Ma Brunoro lo definisce \"romantico\" anche nella vera e propria accezione manualistica del termine, ovvero \"quella che vuole il romanticismo come movimento che alimenta la propensione verso l'ignoto, la fiaba, il vago fantasticare fuori dalla realt\u00e0\". Il critico infatti nota che il \"pirata\" Corto Maltese \u00e8 s\u00ec spesso alla ricerca di oro, ma di quello di tesori scomparsi e citt\u00e0 leggendarie. Questo non perch\u00e9 sia perso in divagazioni ed esaltazioni idealistiche e quindi disancorato dalla realt\u00e0 - spiega Brunoro - ma perch\u00e9 egli possiede una grande fantasia e una grande curiosit\u00e0, doti che smascherano il suo apparente cinismo.\nAltro aspetto peculiare della personalit\u00e0 di Corto Maltese \u00e8 l'ironia. Brunoro definisce l'ironia di Corto come \"arguzia e distacco\"; \u00e8 un espediente \"psicologico\" che secondo il critico gli permette di affrontare le avventure in cui - a suo malgrado o meno - si ritrova coinvolto. Brunoro nota anche come talvolta l'ironia assuma una funzione catartica rispetto alla carica drammatica accumulatasi in precedenza.\nL'aspetto di Corto Maltese \u00e8 caratteristico: prevalentemente veste all'uso marinaio, con lungo palt\u00f2 nero della marina, ampi pantaloni bianchi, gilet rosso chiaro, camicia bianca con il colletto alzato e una sottile cravatta nera; porta spesso un cappello bianco da marinaio con visiera. Il suo viso \u00e8 stato vagamente ispirato da quello di Burt Lancaster nel film \"Il trono nero\"; ha gli occhi castano chiaro, dal taglio vagamente orientaleggiante, e fitti capelli neri arruffati con lunghe e folte basette, che diventeranno meno evidenti nelle ultime storie. All'orecchio sinistro porta un orecchino ad anello (simbolo di appartenenza alla marina mercantile e simbolo anarchico ricorrente nei primi anni del XX secolo). \u00c8 alto 1,83 e ha un fisico asciutto e agile.\nStoria editoriale.\nIl personaggio esord\u00ec nel 1967 sul primo numero della rivista Sgt. Kirk edita dalla Florenzo Ivaldi Editore. Fu Stelio Fenzo a fare incontrare Ivaldi, appassionato di fumetti e ammiratore di Hugo Pratt con l'autore; dall'incontro nacque il progetto della casa editrice. Per la nuova rivista \"Sgt. Kirk\" Pratt cre\u00f2 il personaggio e realizz\u00f2 la prima storia, \"Una ballata del mare salato\", che verr\u00e0 pubblicata a puntate fino alla conclusione nel n. 20 della rivista nel febbraio 1969. Questa prima storia fu successivamente ristampata sempre a puntate anche sul \"Corriere dei Piccoli\" nel 1971 mentre la prima edizione in un volume unico \u00e8 del 1972, edita da Mondadori. L'esperienza genovese termina nel 1969 con la chiusura della rivista.\nNell'anno successivo Pratt inizi\u00f2 a creare nuovi racconti brevi con il personaggio come protagonista per la rivista francese \"Pif Gadget\" sulla quale esord\u00ec il 3 aprile 1970 nel n. 1296 con il racconto \"Il segreto di Tristan Bantam\"; la collaborazione dur\u00f2 tre anni e termin\u00f2 nel 1973 quando venne pubblicato sul n. 1455 il racconto \"Leopardi\", l'ultimo destinato al periodico francese. Le ventuno storie apparse sul settimanale francese furono poi raccolte in vari albi negli anni successivi e poi pubblicate negli anni ottanta in Italia dalla rivista \"Corto Maltese\". Tali storie furono poi raccolte in vari albi negli anni successivi.\nChiusa l'esperienza con Pif Gadget Pratt lavor\u00f2 al racconto lungo \"Corte sconta detta arcana\", che venne pubblicato sulla rivista mensile italiana \"Linus\" dal 1974 al 1977 e raccolta in volume per la prima volta nel 1977 dalla Milano Libri.\n Altri collaboratori storici di Pratt in questo periodo, che contribuirono alle storie di Corto Maltese, furono il disegnatore Guido Fuga (per le architetture, i veicoli e i dettagli tecnici) e le coloriste Anne Frognier (all'epoca sua moglie), Mariolina Pasqualini (a cui Pratt si ispir\u00f2 per il personaggio di Venexiana Stevenson) e, dagli anni 1980, Patrizia Zanotti, che ne divenne la principale collaboratrice insieme a Marco Steiner.\nIl lavoro seguente fu \"Favola di Venezia\" (\"Sirat al Bunduqiyyah\"), pubblicato nel 1977 sulla rivista \"L'Europeo\" dai nn. 21-22 fino al n. 51; due anni pi\u00f9 tardi la storia fu pubblicata per la prima volta in un unico albo dall'editore Milano Libri.\nNel frattempo Bompiani pubblic\u00f2 la prima edizione degli albi \"Le etiopiche\" e \"Le celtiche\", rispettivamente nel 1979 e nel 1980. Nel primo, con prefazione firmata da Umberto Eco, furono raccolti i racconti \"Nel nome di Allah misericordioso e compassionevole\", \"L'ultimo colpo\", \"...e di altri Romei e di altre Giuliette\" e \"Leopardi\"; nel secondo furono raccolte le storie \"Concerto in O' minore per arpa e nitroglicerina\", \"Sogno di un mattino di mezzo inverno\" e \"Burlesca e no tra Zuydcoote e Bray-Dunes\".\nAgli inizi degli anni ottanta Pratt cominci\u00f2 a lavorare al racconto lungo \"La casa dorata di Samarcanda\", ma la pubblicazione ebbe una storia editoriale piuttosto travagliata: le prime due tavole a colori vennero pubblicate in anteprima su \"Imaginaria 1\" il 30 maggio 1980 per poi continuare la pubblicazione prima su \"\u00c0 suivre\" (1980/1981), poi su \"Linus\" (dal n. 10 dell'ottobre 1981 al n. 3 del marzo 1983), rimanendo in entrambe le occasioni incompiuta. Fu ripresa sul primo numero della neonata rivista \"Corto Maltese\" nel 1983 per concludersi nel n. 4 dell'aprile 1985.\nNel frattempo, in attesa di terminare la storia precedente, Pratt aveva iniziato un racconto sul giovane Corto Maltese: il 5 maggio 1981 inizi\u00f2 la pubblicazione de \"La giovinezza\" su \"Le matin de Paris\", terminata il 1\u00ba gennaio 1982, mentre la prima uscita a colori comparve nel n. 1 de \"L'Eternauta\" nel marzo 1982 e termin\u00f2 nel n. 9 del novembre dello stesso anno. Milano Libri pubblic\u00f2 la storia in un unico albo a colori nel 1985.\nGli ultimi tre racconti scritti da Pratt comparvero tutti sulla rivista \"Corto Maltese: Tango\" (\"Tango... y todo a media luz\") fu pubblicato dal n. 6 del giugno 1985 al n. 5 del maggio 1986, \"Le elvetiche \"Rosa Alchemica\"\" fu pubblicato nel 1987 dal n. 3 al n. 8 e l'ultimo episodio della serie, \"M\u016b - la citt\u00e0 perduta\", fu pubblicato dal n. 12 del dicembre 1988 al n. 6 del giugno 1989 e dal n. 1 al n. 9 del 1991. Le rispettive prime edizioni in volume unico di questi tre racconti furono pubblicate da Rizzoli/Milano Libri rispettivamente nel 1988, nel 1989 e nel 1992.\nAgli inizi degli anni novanta furono pubblicati da Rizzoli/Milano Libri le prime edizioni degli albi \"Suite caribeana\" (contenente i racconti \"Il segreto di Tristan Bantam\", \"Appuntamento a Bahia\" e \"Samba con Tiro Fisso\") e \"Il mare d'oro\" (contenente \"Un'aquila della giungla\", \"...e riparleremo dei gentiluomini di fortuna\" e \"Per colpa di un gabbiano\"), entrambi a colori. Dal 1993 la casa editrice Lizard, fondata dallo stesso Pratt insieme ai suoi collaboratori Patrizia Zanotti e Marco Steiner, \u00e8 l'editore esclusivo italiano di Corto Maltese e di tutte le opere di Hugo Pratt. Nel corso degli anni l'editore ha ripubblicato tutte le storie del marinaio, in vari formati e in edizione integrale e definitiva, spesso ricolorate e arricchite da testi e acquarelli originali.\nDopo \"M\u016b\", il \"maestro di Malamocco\" \u2013 come lo defin\u00ec Oreste Del Buono \u2013 aveva in mente un altro capitolo per la saga che sarebbe stato la continuazione de \"La giovinezza\" del 1981, nella quale si narrava una parte dell'adolescenza del protagonista; di questa ultima opera sono state ritrovate tredici strisce, con dialoghi solo abbozzati, scoperte dalla figlia Silvina nel 2005 e pubblicate due anni pi\u00f9 tardi.\nCon la morte di Hugo Pratt, avvenuta a Losanna nel 1995, \"M\u016b\" rester\u00e0 l'ultima avventura di Corto scritta dal suo autore.\nDopo Hugo Pratt.\nPoco prima di morire Pratt non aveva escluso la possibilit\u00e0 che alcuni autori potessero proseguire le avventure di Corto Maltese. In un'intervista del 1987, quando gli fu chiesto di indicare possibili \"eredi\" adatti a proseguire le avventure di Corto, nomin\u00f2 i colleghi Lele Vianello (suo collaboratore) e Milo Manara. Venti anni dopo la sua morte la Cong SA \u2013 societ\u00e0 fondata da Pratt che ha l'esclusivo controllo della sua opera \u2013 decise di proseguire la realizzazione delle storie del personaggio, affidandone l'incarico allo sceneggiatore Juan D\u00edaz Canales e al disegnatore Rub\u00e9n Pellejero. Nel 2015 venne cos\u00ec pubblicato da Rizzoli Lizard il trentesimo episodio, dal titolo \"Sotto il sole di mezzanotte\", il primo a non essere firmato dal suo creatore.\nLa trentunesima storia, anch'essa realizzata da Canales e Pellejero, \u00e8 intitolata \"Equatoria\" e viene pubblicata in anteprima su \"La Repubblica\" in dieci puntate quotidiane dal 4 al 13 agosto 2017 e subito dopo edita da Rizzoli Lizard in volume unico. Gli stessi autori firmano due anni dopo \"Il giorno di Tarowean\", trentaduesimo episodio di Corto Maltese, uscito nell'ottobre 2019 sempre per Rizzoli Lizard, che costituisce una sorta di prequel di \"Una ballata del mare salato\".\nIl 21 luglio 2021, \u00e8 stato annunciato da \"Oceano nero\", la trentatreesima avventura di Corto Maltese, scritta da Martin Quenehen e disegnata da Bastien Viv\u00e8s. \u00c8 stato inoltre annunciato un secondo capitolo sempre a cura del duo francese e un quarto capitolo scritto e disegnato da Canales e Pellejero.\nRomanzi.\nMarco Steiner, gi\u00e0 collaboratore di Pratt alla Lizard, rispettivamente nel 2014 e nel 2015 pubblica i romanzi \"Corvo di pietra\" e \"Oltremare\", che narrano le avventure del giovane Corto Maltese.\nStile narrativo.\nL'opera fumettistica di Pratt, anche e soprattutto per quanto riguarda la saga \"Corto Maltese\", \u00e8 caricata da una consistenza letteraria: grazie a un particolare progresso stilistico e tematico si possono definire le sue opere con l'espressione \"letteratura disegnata\", coniata dallo stesso autore veneziano. Nel proseguire della sua carriera infatti i fumetti di Pratt assumono sempre di pi\u00f9 i connotati del romanzo.\nGianni Brunoro osserva come gi\u00e0 nel 1967 la \"Ballata del mare salato\" consista nel primo esempio assoluto italiano di romanzo a fumetti in cui si possono evidenziare gli elementi che lo possono categorizzare come un vero e proprio romanzo, un'opera letteraria, corredato per\u00f2 da illustrazioni e disegni. Innanzitutto, come un'autentica opera letteraria, la \"Ballata\" non si basa su una vaga ambientazione alla stregua dei fumetti classici, ma su una precisa realt\u00e0 storica (l'inizio del XX secolo), e di questa ambientazione vengono sottolineati gli aspetti politici, sociali, economici e umani. Inoltre nella \"Ballata\" l'autore effettua un'analisi introspettiva della psicologia dei vari personaggi. Infine l'opera si presenta come un racconto corale caratterizzato da grande equilibrio narrativo dove tutti i personaggi hanno spazio e nessuno prevarica l'altro, nemmeno lo stesso Corto Maltese, come in una matura opera letteraria (il marinaio maltese diventer\u00e0 unico protagonista solo dalla ripresa della saga sulla rivista \"Pif Gadget\").\nL'esigenza di dare autorit\u00e0 letteraria al fumetto porta Pratt a cambiamenti tematici e stilistici che si notano soprattutto a partire da \"Favola di Venezia\". Da una parte il disegno si fa sempre pi\u00f9 scarno ed essenziale, ma non meno espressivo; dall'altro la componente testuale diviene sempre pi\u00f9 ricca con notizie storiche, riferimenti e la trattazione di temi importanti dai risvolti umani, sociali, letterari e misterico-esoterici (come la massoneria o l'immortalit\u00e0). Le storie acquistano sempre pi\u00f9 caratteristiche appartenenti al genere del romanzo avvicinandosi agli odierni \"graphic novel\".\nL'integrazione tra letteratura e fumetto e la nobilitazione di quest'ultimo divennero il primo e unico scopo dei suoi ultimi anni di carriera. \u00c8 in questo processo che si inserisce la trascrizione in romanzo della \"Ballata del mare salato\" (1995) e di \"Corte sconta detta arcana\" (1996).\nStorie realizzate da Hugo Pratt.\nCorto Maltese \u00e8 apparso in ventotto storie realizzate dal suo creatore Hugo Pratt dal 1967 al 1988 (\"M\u016b\"). Tra parentesi sono indicati la testata e l'anno della prima pubblicazione; nei racconti apparsi a puntate \u00e8 indicato l'anno di inizio e quello di conclusione.\nStorie realizzate da altri autori.\nDopo la morte dell'autore sono state realizzate altre quattro storie."}
{"id": "122499", "revid": "123236607", "url": "https://it.wikipedia.org/wiki?curid=122499", "title": "Mirjana Karanovi\u0107", "text": ""}
{"id": "122500", "revid": "125961540", "url": "https://it.wikipedia.org/wiki?curid=122500", "title": "Commutatore (matematica)", "text": "Per commutatore, in matematica, si intende una composizione di due elementi di una struttura algebrica, riferita a un'operazione binaria che fornisce un terzo elemento diverso dall'elemento neutro quando i due elementi dati non soddisfano la propriet\u00e0 commutativa.\nI commutatori sono ampiamente usati nella teoria dei gruppi, nella teoria degli anelli,\nnelle algebre di Lie. Nella meccanica quantistica sono usati per formulare il principio di indeterminazione.\nL'anticommutatore \u00e8 un operatore usato specialmente in meccanica quantistica che prende in ingresso due operatori. L'anticommutatore tra formula_1 e formula_2 \u00e8 definito come:\nTeoria dei gruppi.\nDefinizione.\nSia formula_4 un gruppo la cui unit\u00e0 denotiamo con formula_5. Il commutatore di due elementi formula_1 e formula_2 del gruppo \u00e8 l'elemento\nPropriet\u00e0.\nSi dice che due elementi formula_1 e formula_2 del gruppo formula_4 \"commutano\" quando formula_12. Questo accade se e solo se il loro commutatore \u00e8 l'unit\u00e0:\nSottogruppo commutatore.\nIl sottogruppo generato da tutti i commutatori di formula_4 \u00e8 detto sottogruppo dei commutatori o sottogruppo derivato di formula_4, e spesso si indica con formula_16. Un gruppo \u00e8 abeliano se e solo se questo sottogruppo \u00e8 triviale, ossia costituito dalla sola unit\u00e0 di formula_4.\nIl sottogruppo commutatore \u00e8 caratteristico (dunque normale), quindi \u00e8 sempre definibile il gruppo quoziente formula_18. Informalmente si pu\u00f2 dire che, nella costruzione di questo quoziente, si considerano trascurabili gli elementi che non commutano: risulta infatti che formula_18 \u00e8 abeliano. Pi\u00f9 precisamente, formula_16 \u00e8 il pi\u00f9 piccolo sottogruppo normale di formula_4 tale che il quoziente risulti essere abeliano. Questo quoziente viene chiamato l'abelianizzato di formula_4.\nVa segnalato che, in vari testi, il commutatore di due elementi \u00e8 definito in modo lievemente differente:\nAnche con questa definizione due elementi commutano se e solo se il commutatore \u00e8 l'unit\u00e0 e si ottiene lo stesso sottogruppo derivato individuato in precedenza.\nTeoria degli anelli.\nDefinizione.\nSia formula_24 un anello. Il commutatore di due suoi elementi formula_1 e formula_2 \u00e8 l'elemento\nPropriet\u00e0.\nDue elementi formula_1 e formula_2 \"commutano\" se formula_12. Questo accade se e solo se il commutatore si annulla:\nIl commutatore \u00e8 una funzione \"bilineare\" sull'anello:\nIl commutatore \u00e8 \"anticommutativo\", ossia \u00e8 una funzione bivariata antisimmetrica:\nIl commutatore \u00e8 una composizione \"nilpotente\":\nIl commutatore soddisfa l'identit\u00e0 di Jacobi:\nIl commutatore soddisfa una versione della regola di Leibniz:\nQuest'ultima espressione \u00e8 interpretabile come regola di Leibniz per la mappa \nche per la suddetta formula si dice rivestire il ruolo di derivazione sull'anello.\nAltre relazioni:\nAlgebra di Lie.\nSe formula_24 \u00e8 un'algebra associativa, la bilinearit\u00e0 espressa sopra vale anche per la moltiplicazione di uno scalare:\nDa tutte le propriet\u00e0 elencate segue che, sostituendo il prodotto in formula_24 con l'operazione binaria\nsi ottiene una nuova struttura di algebra per formula_24: pi\u00f9 precisamente, si ottiene una struttura di algebra di Lie. I commutatori possono quindi essere utilizzati per trasformare una qualsiasi algebra associativa in un'algebra di Lie.\nEsempi.\nSpazi di matrici.\nLe matrici formula_48 su un campo fissato formano un'algebra associativa. Sostituendo l'usuale prodotto fra matrici con l'operazione di commutazione si ottiene quindi una struttura di algebra di Lie.\nOperatori su spazi di Hilbert.\nLe matrici reali formula_48 agiscono sullo spazio euclideo formula_50. Pi\u00f9 in generale, si possono considerare varie algebre formate da operatori che agiscono su un determinato spazio di Hilbert formula_51.\nIn meccanica quantistica, gli operatori descrivono gli osservabili e i loro commutatori misurano la precisione con cui due osservabili possono essere misurati simultaneamente. Generalmente formula_51 \u00e8 un determinato spazio di funzioni.\nAd esempio, se formula_51 \u00e8 uno spazio di funzioni di una variabile formula_54 a valori complessi, l'operatore posizione moltiplica ogni funzione per formula_54:\nmentre l'operatore di \"momento\" \u00e8 una derivata:\nI due operatori non commutano. Il loro commutatore \u00e8 infatti\nPer verificare che tale operatore \u00e8 diverso da zero, lo si applica\nsu una funzione formula_59 e si ottiene il seguente risultato:\nPoich\u00e9 la relazione vale per ogni funzione formula_62 di formula_51, si conclude che il commutatore \u00e8 l'operatore che moltiplica ogni funzione per la costante formula_64:\nLa generalizzazione di questa relazione in tre dimensioni, con:\n\u00e8 la seguente:\ndove formula_68 \u00e8 la delta di Kronecker.\nAltre relazioni di commutazione utili in meccanica quantistica sono le seguenti, dove formula_69 \u00e8 un intero maggiore o uguale a zero e formula_70 e formula_71 due funzioni sviluppabili in serie di Taylor:\nDimostrazioni.\nDimostriamo prima la relazione\nLa dimostrazione procede per induzione: la relazione \u00e8 vera per formula_77, supponiamo che sia vera per qualunque formula_69 e dimostriamo allora che vale anche per formula_79\nLa dimostrazione di \n\u00e8 analoga alla precedente.\nDimostriamo ora la relazione\nUtilizzando lo sviluppo di Taylor possiamo scrivere\nda cui otteniamo\nLa dimostrazione di\n\u00e8 analoga alla precedente."}
{"id": "122502", "revid": "287204", "url": "https://it.wikipedia.org/wiki?curid=122502", "title": "Giulio Regondi", "text": "Nota biografica.\nLe sue straordinarie doti di fanciullo prodigio vennero sfruttate da un padre (chitarrista e compositore) privo di scrupoli, che lo fece esordire come chitarrista giovanissimo a Lione, portandolo successivamente a Parigi, dove ricevette, fra gli altri, l'apprezzamento di Fernando Sor, che gli dedic\u00f2 la sua Fantasia op. 46, \"Souvenir d'amiti\u00e9\". \nDopo il 1831, abbandonato dal padre, si stabil\u00ec a Londra, ma alcune tourn\u00e9e compiute tra il 1841 e il 1846 lo portarono in varie citt\u00e0 europee, fra cui Vienna, Praga e Dresda. \nForse per reazione nei confronti dello strumento che gli era stato imposto dal padre, divenne successivamente grande virtuoso di concertina e per questo insolito strumento compose numerosi lavori."}
{"id": "122503", "revid": "123736301", "url": "https://it.wikipedia.org/wiki?curid=122503", "title": "Srebrenica", "text": "Srebrenica (in cirillico serbo \u0421\u0440\u0435\u0431\u0440\u0435\u043d\u0438\u0446\u0430; IPA: ) \u00e8 una citt\u00e0 e un comune situato nella Bosnia ed Erzegovina orientale e appartenente all'entit\u00e0 della Repubblica Serba di Bosnia ed Erzegovina (Republika Srpska) con abitanti al censimento 2013.\nSrebrenica si trova in una zona montuosa e il nome della citt\u00e0 significa \"miniera d'argento\" (in lingua serbocroata \"srebro\" significa \"argento\"), dall'antico nome latino \"Argentaria\".\nPrima del 1992 erano attivi in citt\u00e0 una fabbrica metallurgica, uno stabilimento termale che richiamava turisti da tutta l'ex-Iugoslavia, mentre nelle vicinanze erano operanti miniere di zinco, piombo e oro. Oggi le principali attivit\u00e0 economiche sono l'estrazione di salgemma e gli stabilimenti termali.\nVerso la fine della guerra in Bosnia, nel luglio 1995, Srebrenica \u00e8 stato teatro del primo genocidio europeo dalla fine della Seconda guerra mondiale che vide il peggiore massacro di civili bosgnacchi da parte delle truppe paramilitari serbo-bosniache di Ratko Mladi\u0107. Nonostante ci\u00f2, l'accordo di Dayton ha lasciato Srebrenica nel territorio della Republika Srpska.\nIl 24 marzo 2007, l'assemblea municipale di Srebrenica approv\u00f2 una risoluzione che richiedeva l'indipendenza dalla Republika Srpska; i membri serbi dell'assemblea non votarono la risoluzione.\nSociet\u00e0.\nEvoluzione demografica.\nNel 2005 erano presenti circa bosgnacchi nel comune, circa un terzo della popolazione.\nComune\nCitt\u00e0 di Srebrenica\nComunit\u00e0 locali.\nIl comune (\u043e\u043f\u0448\u0442\u0438\u043d\u0430/op\u0161tina) \u00e8 ulteriormente suddiviso nei seguenti villaggi o comunit\u00e0 locali (\u043c\u0458\u0435\u0441\u043d\u0435 \u0437\u0430\u0458\u0435\u0434\u043d\u0438\u0446\u0435/mjesne zajednice):\nGenocidio di Srebrenica.\nNel corso della guerra in Bosnia (1992-1995) la citt\u00e0 era una enclave bosniaca circondata da territori abitati da serbi bosniaci, e costituiva un'\"area di sicurezza\" controllata dalla Forza di protezione delle Nazioni Unite (UNPROFOR). L'11 luglio 1995 Srebrenica venne occupata e le truppe serbo-bosniache deportarono la popolazione e compirono il genocidio di Srebrenica, in cui furono trucidati circa ottomila uomini e ragazzi bosniaci musulmani. Ci\u00f2 che colpisce della strage, oltre alla crudelt\u00e0 ed alla sistematicit\u00e0 con cui \u00e8 stata commessa, \u00e8 che i caschi blu olandesi presenti, appartenenti al contingente UNPROFOR, nulla fecero per prevenire lo sterminio, a causa del fatto che le Risoluzioni del Consiglio di Sicurezza dell'ONU fino a quel momento votate, non davano alla Forza mezzi ed autorizzazione per agire.\nI caschi blu olandesi hanno ricevuto dal ministro della difesa olandese (con l'appoggio della Commissione europea) la medaglia d'onore per il coraggio mostrato a Srebrenica. Recentemente tuttavia, una corte olandese ha giudicato le truppe olandesi ONU corresponsabili di quanto accaduto a Srebrenica ed accordato alle famiglie delle vittime risarcimenti economici.\nIl massacro di Srebrenica \u00e8 anche conosciuto come \"genocidio di Srebrenica\", in quanto \u00e8 stato considerato tale dal Tribunale penale internazionale per l'ex-Jugoslavia il 19 aprile 2004, nel giudizio sul caso Krsti\u0107. Tale giudizio \u00e8 stato seguito dall'ammissione e le scuse per il massacro da parte del governo della Republika Srpska.\nIl Memoriale di Poto\u010dari, che commemora il Genocidio di Srebrenica, \u00e8 stato inaugurato nel 2003 dall'ex Presidente degli Stati Uniti Bill Clinton."}
{"id": "122504", "revid": "224230", "url": "https://it.wikipedia.org/wiki?curid=122504", "title": "Hic manebimus optime", "text": "Hic manebimus optime (\"Qui staremo benissimo\") \u00e8 una frase diventata celebre come espressione di risolutezza.\n\u00c8 riportata da Tito Livio nella sua \"Storia romana\" (\"Ab Urbe condita libri\", V, 55), dov'\u00e8 attribuita a un centurione che, nel frangente storico del sacco di Roma (circa 390/386 a.C.), avvenuto durante le invasioni celtiche della penisola italiana, l'avrebbe pronunciata come esortazione per i propri compagni, influendo, in modo indiretto, sulla successiva decisione del senato romano di non abbandonare la citt\u00e0.\nAneddoto.\nI senatori, dopo il sacco di Roma da parte di Brenno, capo della trib\u00f9 dei Galli Senoni, avvenuto nel 390 a.C. secondo la tradizione storica romana, stanno discutendo se lasciare Roma e trasferirsi a Veio oppure ricostruire la citt\u00e0. Mentre erano riuniti a consiglio nella Curia Ostilia, giunse la voce di un centurione che ordinava al vessillifero (signifer) di piantare le insegne. L'esortazione del militare fu interpretata come buon auspicio e il Senato romano si risolse a restare e a ricostruire la citt\u00e0.\nNel racconto di Tito Livio, l'aneddoto \u00e8 il seguente:\nUso nella comunicazione politica italiana.\nLa celebrit\u00e0 della frase di Livio in epoca contemporanea \u00e8 dovuta in parte al fatto che nel 1870 fu ripresa da Quintino Sella a proposito di Roma capitale del Regno d'Italia.\nL'espressione \u00e8 divenuta una frase d'autore quando, il 12 settembre 1920, fu ripresa e usata come motto dal poeta Gabriele D'Annunzio durante l'occupazione della citt\u00e0 di Fiume (1919 - 1920), citt\u00e0 divenuta autonoma dopo la prima guerra mondiale, ma rivendicata con forza dai reduci italiani. La frase, utilizzata con il significato di \u00absiamo qui per restare\u00bb, fu anche stampata con l'effigie del \"Vate\" sulla prima serie di francobolli della Reggenza Italiana del Carnaro, emessa il 12 settembre 1920.\nLa \"Quadriga dell'Unit\u00e0\", posta in cima al Vittoriano tra il 1924 e il 1927, reca uno scudo con su scritta la frase di Livio.\nEugenio Montale inser\u00ec la citazione nella poesia \"Al mare (o quasi)\":\nNegli anni si sono registrate ulteriori riprese da parte di uomini politici italiani, in particolare da parte dell'allora presidente della Repubblica Sandro Pertini, il 16 novembre 1980 e il 14 ottobre 1984, come solenne smentita delle voci di sue dimissioni.\nLa frase, divenuta proverbiale, \u00e8 entrata anche in uso in contesti pi\u00f9 colloquiali, venendo pronunciata, a volte con intento scherzoso, per manifestare la volont\u00e0 di non muoversi pi\u00f9 da un luogo raggiunto o da una destinazione."}
{"id": "122505", "revid": "585241", "url": "https://it.wikipedia.org/wiki?curid=122505", "title": "Vina (strumento musicale)", "text": "La vina (dall'hindi: \u0935\u0940\u0923\u093e \"v\u012bn\u0101\"), o anche veena, \u00e8 un nome generico di strumenti musicali indiani a corde pizzicate, che possono appartenere alla famiglia dei liuti o delle cetre.\nIl nome \"vina\" \u00e8 menzionato nel \"N\u0101tya\u015b\u0101stra\", trattato sulle arti teatrali, danza e musica scritto attorno all'anno zero.\nCaratteristiche.\nLa V\u012bn\u0101 \u00e8 uno strumento cordofono lungo fino a 150 cm.\nLa forma \u00e8 derivata da una cetra a bastone ed \u00e8 in genere caratterizzata da un manico lungo e largo che costituisce l'asse dello strumento, con un gran numero di capotasti e dalla presenza di risuonatori, in genere due zucche svuotate.\nIl manico si innesta nella tavola armonica semisferica realizzata anch'essa in zucca o legno.\nTipologie.\nLa \"Rudra Vina\" e la \"Saraswati Vina\" sono provenienti dalle regioni del Sud dell'India mentre la \"Vichitra Vina\" proviene dalla cultura industana del nord dell'India.\nLa \"Rudra Vina\" e la \"Saraswati Vina\" possiedono sette corde di cui quattro principali da tocco e tre che si allungano sulla parte sinistra/destra del manico. \nLe corde possono essere anche non pizzicate da un plettro, ma anche soltanto dalle unghie del musicista che vengono lasciate crescere.\nLa \"Vichitra Vina\" (\"strana vina\") \u00e8 completamente priva di tasti ed \u00e8 suonata in posizione orizzontale facendo scorrere sulle corde una palla di vetro o di pietra tenuta nella mano sinistra, a mo' di chitarra slide."}
{"id": "122508", "revid": "118789616", "url": "https://it.wikipedia.org/wiki?curid=122508", "title": "Gnosi", "text": "Il termine gn\u00f2si deriva dal greco antico (\"gn\u00f2sis\"), vocabolo comune il cui significato originario era \"conoscenza\". Nelle scienza delle religioni, la parola \"gnosi\" assume un significato particolare, in quanto indica una forma speciale di conoscenza religiosa, che non procede da contenuti di fede acquisiti per intermediazione n\u00e9 a partire da principi o postulati, ma si realizza come accesso diretto al divino, mediante una sorta di illuminazione interiore, al termine di un cammino, spesso misterico, che garantisce il raggiungimento della salvezza spirituale agli iniziati\nPresente in molte tradizioni religiose e culturali del mondo, la \"gnosi\" non va confusa con lo gnosticismo, termine che, nello specifico, designa un complesso fenomeno di movimenti religiosi ereticali del cristianesimo dei primi secoli, dei quali la gnosi costituiva una componente fondamentale.\nCaratteristiche.\nNella gnosi (variamente interpretata come conoscenza, illuminazione, salvezza, emancipazione, o \"unicit\u00e0 con Dio\"), l'accento viene posto sull'aspetto interiore del cammino di ricerca e conoscenza di Dio, mentre viene trascurato l'aspetto esteriore delle opere e della pratica della fede. La gnosi ha, quale elemento caratteristico, una visione duale tra la sfera spirituale e quella materiale dell'esperienza, che distingue, in modo netto e inconciliabile, tra spirito e materia, anima e corpo. \nGli esiti finali a cui pu\u00f2 condurre tale visione dualistica sono molteplici, fino ad atteggiamenti etici anche opposti: ad esempio, pu\u00f2 condurre alla rinuncia agli aspetti materiali dell'esperienza esistenziale, mediante rifugio nell'ascetismo, oppure pu\u00f2 indurre l'uomo ad atteggiamenti di totale abbandono e trasgressione della legge morale comune.\nPresenze nei culti orientali e nelle religioni adamitiche.\nForme di gnosi sono state individuate in molti culti e tradizioni spirituali del mondo: ad esempio, la si ritrova in molte religioni orientali, come l'induismo o il buddismo, ma \u00e8 presente e assume rilievo anche in talune tradizioni del monoteismo ebraico e islamico, oltre che, fino al III secolo, in alcune correnti minoritarie del cristianesimo delle origini, nate dalle prime interazioni con il mondo filosofico e religioso greco-romano. Queste ultime, nel loro complesso, vengono raggruppate sotto la definizione di gnosticismo, un complesso di molteplici correnti spirituali e dottrinarie, variegate e composite, prive di una direzione comune, che diedero vita a un fenomeno religioso osteggiato come eretico da parte di numerosi Padri della Chiesa, apologisti ed eresiologi, che ne fecero bersaglio di polemiche e confutazioni."}
{"id": "122516", "revid": "1162404", "url": "https://it.wikipedia.org/wiki?curid=122516", "title": "Milena Pavlovi\u0107", "text": ""}
{"id": "122520", "revid": "6923", "url": "https://it.wikipedia.org/wiki?curid=122520", "title": "XIX dinastia egizia", "text": "La XIX dinastia si inquadra nel periodo della storia dell'antico Egitto detto Nuovo Regno e copre un arco di tempo di circa 100 anni, in massima parte durante il XIII secolo a.C.\nLa cronologia di Manetone, cos\u00ec come pervenutaci dai referenti Giuseppe Flavio, Sesto Giulio Africano ed Eusebio di Cesarea presenta alcune ripetizioni e l'inserimento di alcuni faraoni nella dinastia precedente. Malgrado ci\u00f2 si \u00e8 riusciti a ricostruire in modo abbastanza soddisfacente la cronologia della dinastia sia come sequenza di sovrani sia per quanto riguarda le durate dei loro regni.\nL'inizio della dinastia sembra databile abbastanza bene sulla base di una segnalazione dell'astronomo greco Teone di Alessandria, secondo la quale durante il regno del faraone Men\u00f3phreos / Menophres sarebbe iniziato un nuovo ciclo sothiaco, si sarebbe avuta cio\u00e8 la levata eliaca di Sirio nel capodanno del calendario civile egizio (1\u00ba giorno del 1\u00ba mese della 1\u00aa stagione), evento che pu\u00f2 essere datato nel 1320 a.C. (ciclo sothiaco di 1460 anni civili egizi) o nel 1316 a.C. (ciclo sothiaco di 1456 anni civili egizi).\nGli Egittologi non sono d'accordo sull'identificazione di questo faraone, prospettando che il nome tramandatoci da Teone sia una deformazione del prenome di uno dei due faraoni della dinastia: Ramesse I - Menpehtira o Seti I \u2013 Menmaatra. Il fatto che quest'ultimo abbia scelto come nome delle \u201cDue Signore\u201d l'espressione \"weham meswe\" \u201cripetitore di nascite\u201d sembra per\u00f2 suggerire che il regno di Seti I abbia dato inizio al nuovo ciclo sothiaco.\nSembra dunque molto probabile che l'inizio del regno di Seti I sia databile in modo assoluto al 1320 o 1316 a.C.\nIn tal caso, il problema della cronologia della XVIII dinastia egizia relativa all'inizio del regno di Amenhotep I (1556 \u00b1 4, 1536 \u00b1 4 o 1616 \u00b1 30 a.C.) dovrebbe permanere solamente nell'ambito della XVIII dinastia e le differenze di 20 o 40 anni dovrebbero suggerire semplicemente un ridimensionamento del regno dell'ultimo faraone Horemheb, la cui durata sembra abbastanza incerta, vista la possibilit\u00e0 che egli abbia inglobato nel suo regno gli anni di regno dei faraoni \u201ceretici\u201d, cancellati dagli annali per \"damnatio memoriae\".\nNel prospetto seguente si presenta pertanto sia la cronologia ottenuta tramite il nuovo riferimento assoluto astronomico sia quella presentata da Franco Cimmino e altri (doppia decurtazione di 20 anni), segnalata con un'indeterminazione di \u00b1 30.\nVoci correlate.\nPer informazioni storiche sulla XIX dinastia egizia vedi la voce Nuovo regno dell'Egitto."}
{"id": "122522", "revid": "767487", "url": "https://it.wikipedia.org/wiki?curid=122522", "title": "Vienna di Strauss", "text": "Vienna di Strauss (\"Waltzes from Vienna\") \u00e8 un film del 1934 diretto da Alfred Hitchcock.\nTrama.\nIl protagonista \u00e8 il giovane compositore Johann Strauss. Molti motivi creano conflitti profondi col padre, musicista famoso. Si mette allora in societ\u00e0 col padre della ragazza di cui \u00e8 innamorato, Rasi. Gestiscono una pasticceria. Una contessa gli commissiona un brano musicale. Nasce cos\u00ec il famoso valzer \"Danubio Blu\".\nLa fidanzata \u00e8 gelosa e lo lascia. La contessa fa in modo che Johann sostituisca una sera, in teatro, il padre nella direzione dell'orchestra dandogli la possibilit\u00e0 di far conoscere la sua opera. \u00c8 un trionfo. Rasi ritorna pentita e il padre \u00e8 finalmente soddisfatto del figlio.\nProduzione.\nSoggetto.\nNel 1933 Hitchcock era libero e gli fu offerto un contratto dal produttore indipendente Tom Arnold. Il produttore gli chiese di girare un film tratto dalla commedia musicale \"Waltzes from Vienna\" che aveva avuto molto successo i due anni precedenti.\nCast.\nLa parte principale fu data a Jessie Matthews, una famosa attrice della commedia musicale. Con lei Hitchcock non ebbe buoni rapporti: la trovava strapagata e prepotente e ridimension\u00f2 la sua parte. A met\u00e0 della lavorazione era gi\u00e0 consapevole di aver sbagliato ad accettare di girare un musical in costume.\nRiprese.\nLe riprese furono effettuate negli stabilimenti appena ristrutturati della Gaumont-British ai Lime Grove Studios a Stepherd's Bush, vicino a Londra. Il direttore della fotografia Glen MacWilliams avrebbe collaborato ancora in seguito con Hitchcock, per il cui film \"Prigionieri dell'oceano\" ottenne 1945 la candidatura per la miglior fotografia in bianco e nero.\nDistribuzione.\nLa prima a Londra si ebbe il 30 aprile 1934.\nAl momento esiste una sola edizione italiana Home-Video del film in Dvd, edita da DNA Srl. Questa edizione non \u00e8 doppiata. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche un altro film su Johann Strauss figlio: \"IL GRANDE VALZER\" (The Great Waltz, 1938).\nCritica.\nIl critico pi\u00f9 severo del film fu Hitchcock stesso: ebbe a definirlo \"il punto pi\u00f9 basso della mia carriera... un musical senza musica\" e davanti alla troupe esterrefatta sal\u00ec su una sedia e url\u00f2: \"Odio questo film, odio questo genere di film e non ho nessuna voglia di farlo\"\nLe recensioni furono negative."}
{"id": "122523", "revid": "125995181", "url": "https://it.wikipedia.org/wiki?curid=122523", "title": "Razza ariana", "text": "Razza ariana ha indicato, tra il tardo XIX secolo e la met\u00e0 del XX secolo, un immaginario raggruppamento razziale utilizzato per descrivere i popoli di origine europea e dell'Asia occidentale; da tale concetto discese un'ideologia che sosteneva che quella ariana costituisse una razza superiore.\nIl termine venne infatti utilizzato da Adolf Hitler nel libro \"Mein Kampf\" per identificare geneticamente i popoli nord europei come sinonimo di razza nordica e identifica quelle popolazioni presenti fin dal III millennio a.C. sia nella Scandinavia meridionale che nella Germania settentrionale e le attuali popolazioni di Germania, Islanda, Danimarca, Paesi Bassi, Norvegia e Svezia. In senso pi\u00f9 lato razza ariana indica anche le attuali popolazioni europee non nordiche, che discendono in parte dai popoli nordici che durante le grandi migrazioni del V secolo (\"V\u00f6lkerwanderung\") hanno oltrepassato il Reno e il Danubio invadendo tutta l'Europa.\nDurante la \"V\u00f6lkerwanderung\" nelle isole britanniche si sono insediati gli Angli e i Sassoni, in Francia i Franchi, in Italia gli Ostrogoti e i Longobardi, nella penisola iberica i Vandali e i Visigoti, e nell'Europa centro-orientale varie altre popolazioni germaniche. Secondo Hitler l'uomo biondo, con gli occhi azzurri, nordico (di \"pura\" razza ariana) rappresentava il \"maximum\" evolutivo all'interno del gruppo umano caucasico. Nelle sue teorie si trattava di una razza superiore e quindi dominante.\nLa suddivisione della specie umana in razze diverse \u00e8 ritenuta non scientifica tanto che anche la \"Dichiarazione sulla razza\" dell'Unesco del 1950 riconosce il concetto di etnia e non quello di razza, come unica suddivisione possibile della specie umana in cui sia riscontrabile una vera omogeneit\u00e0 tra gli individui.\nStoria.\nOrigine del termine.\nMentre originariamente il termine intendeva semplicemente una classificazione etnolinguistica, a partire dalla fine del XIX secolo il concetto della razza ariana \u00e8 stato usato come forma di razzismo scientifico, una pseudoscienza usata dai proponenti di un razzismo ideologicamente motivato e suprematista come ad esempio nelle dottrine del Nazismo e del neonazismo.\nIl termine \"ariano\" indicava i popoli iranici e derivava dall'appellativo usato da questi popoli per chiamarsi fra di loro (dal sanscrito \"ariy\u00e0\", cio\u00e8 \"signore\"); il sanscrito veniva ritenuto in Europa la lingua originaria dalle quali le lingue indoeuropee si sarebbero originate, portata in India da gruppi antropologicamente omogenei emigrati in epoca preistorica dall'Europa centrosettentrionale; poich\u00e9 i popoli di lingua indoiranica usavano chiamarsi Ari, l\u2019uso del termine \"arisch\" fu esteso da parte dei teorici del nazismo a indicare una razza in diretta continuazione della antica popolazione ariana; si tratta di un falso storico in quanto basato sull'erronea identificazione della lingua con la razza e sul mito dell'esistenza di una razza e di una lingua pura. Essa deriva dall'idea che i popoli protoindoeuropei e i loro discendenti costituiscano una \"razza\" distintiva della \"razza Caucasico\" (oggi indicata come Europoide), il tutto in un'erronea trasposizione sul piano biologico delle famiglie linguistiche.\nTale espressione \u00e8 principalmente nota per essere stata utilizzata, nel corso degli anni trenta e quaranta, come una delle basi ideologiche del nazismo e per il tentativo di genocidio delle \"razze non-ariane\" presenti in Europa come ebrei (Shoah) e zingari (Porajmos), nonostante entrambi i gruppi fossero di lingua indoeuropea (lingua yiddish degli ebrei \u00e8 appartenente alle lingue germaniche, e la lingua roman\u00ed degli zingari \u00e8 appartenente alle lingue indoarie); in entrambi i casi era comunque ampiamente diffuso l'uso, anche come madrelingua, di altre lingue indoeuropee come il tedesco, il polacco o il russo, fra le altre. Anche le popolazioni slave erano considerate inferiori a quella ariana germanica. Secondo tale teoria, la razza ariana sarebbe la diretta discendente biologica del popolo degli Indoeuropei il quale durante la Preistoria (tra il V millennio a.C. e il II millennio a.C.) si \u00e8 frammentato in un vasto e complesso moto migratorio che l'ha portato, partendo dalla propria patria originale (spesso indicata con l'espressione tedesca di Urheimat proto-indoeuropea), a diffondersi in gran parte dell'Eurasia, variamente mescolandosi con le popolazioni preesistenti.\nXIX secolo.\nL'idea di razza ariana nasce dalla trasposizione sul piano biologico di una delle maggiori conquiste della linguistica storica all'inizio del XIX secolo: l'identificazione della famiglia linguistica indoeuropea, alla quale appartengono numerose lingue eurasiatiche che condividono molte caratteristiche in comune nel vocabolario e nella grammatica; inoltre \u00e8 stata rilevata una somiglianza notevole nella mitologia e nella religione di diversi popoli antichi di lingua indoeuropea.\nI termini in lingua vedica e avestica sono derivati direttamente dall'\"*arya\" delle lingue indoiraniche, apparentemente un'autodenominazione dei proto-Indoiranici. Poich\u00e9, nel XIX secolo, gli Indoiranici erano il popolo che parlava quella che all'epoca era ritenuta essere la pi\u00f9 antica lingua indoeuropea, la parola \"ariano\" venne conseguentemente adottata per riferirsi non solo alla gente indoiranica, ma anche a tutti gli altri popoli indoeuropei.\nNel XIX secolo si pass\u00f2 a ritenere che gli esseri umani che parlano la lingua discendente dagli indoeuropei (tra i quali gran parte degli europei) discendessero anche geneticamente da questo popolo. Di conseguenza gli esseri umani \"bianchi\" sono stati identificati come discendenti degli Ariani. Gli ebrei, sebbene in Europa siano indistinguibili dagli altri popoli (anche per il colore chiaro della pelle e degli occhi), vennero nel secolo successivo esclusi da questa definizione durante il periodo in cui il nazionalsocialismo fu al potere, perch\u00e9 non ritenuti di \"pura origine indogermanica\".\nNel contesto dell'antropologia fisica del XIX secolo e nel razzismo scientifico, il termine \"razza ariana\" venne erroneamente applicato a tutte le persone discendenti dai popoli protoindoeuropei, un sottogruppo della razza caucasica (Europoide) europea; oltre agli indoiranici (che sono le uniche persone conosciute per aver usato il termine \"Arya\" come un vero e proprio nome distintivo nell'antichit\u00e0).\nQuesto uso venne considerato inizialmente includere gli abitanti dell'Australasia, del Caucaso, dell'Asia centrale, dell'Europa, dell'America Latina, dell'America del Nord, della Siberia, dell'Asia meridionale, l'Africa meridionale ed infine anche dell'Asia occidentale. Tali rivendicazioni divennero sempre pi\u00f9 diffuse a partire dagli inizi del XIX secolo, quando si credette comunemente che gli ariani fossero originari delle steppe pontico-caspiche euroasiatiche sud-occidentali (Russia e Ucraina).\nFriedrich Max M\u00fcller viene spesso identificato per essere stato il primo scrittore a citare una \"razza ariana\" in lingua inglese; nelle sue \"Lezioni sulla scienza del linguaggio\" (1861) M\u00fcller si rifer\u00ec agli ariani come essere una \"razza umana\". All'epoca il termine \"razza\" aveva il significato di \"gruppo di trib\u00f9 o di popoli, gruppo etnico\".\nIl concetto di \"Aryan\" di M\u00fcller fu successivamente interpretato per indicare un sottogruppo biologico distinto di umanit\u00e0, da parte di scrittori come Joseph Arthur de Gobineau il quale nel suo \"Saggio sulla disuguaglianza delle razze umane\" pubblicato nel 1854 sostenne che gli ariani rappresentassero un ramo superiore dell'umanit\u00e0. In lui si trova la prima definizione di razza ariana come \"razza bianca pura\"; al saggista francese interess\u00f2 affermare la superiorit\u00e0 dell'aristocrazia ariana rispetto al popolo, secondo lui invece frutto della mescolanza degli Ariani con razze inferiori.\nL'idea che gli europei fossero i pi\u00f9 puri \u00e8 stata successivamente affermata anche da altri scrittori come Houston Stewart Chamberlain (discepolo di Gobineau e autore de \"I fondamenti del diciannovesimo secolo\", 1899) che ha scritto della razza ariana come di \u00abc\"olei che ha parlato le lingue indoeuropee ed \u00e8 stata prescelta per essere il pi\u00f9 nobile dei popoli\"\u00bb.\nM\u00fcller si oppose per\u00f2 alla mescolanza della linguistica con l'antropologia: \u00ab\"devo continuare a ripetere quello che ho gi\u00e0 detto molte altre volte e cio\u00e8 che sarebbe sbagliato parlare del sangue ariano come della grammatica dolicocefala\"\u00bb. Riprese la sua opposizione a questo ancora nel 1888 nel suo saggio intitolato \"Biografie delle parole e delle sedi originarie degli ariani\".\nVerso la fine del XIX secolo la teoria sulle origini indoerupee dalla steppa fu contestata dalla prospettiva che vedeva invece gli Indoeuropei originatisi nei territori dell'antica Germania Magna o, in alternativa, nella penisola scandinava e che in tali paesi l'origine indoeuropea ancestrale fosse stata conservata. La parola Aryan venne pertanto utilizzata ancora pi\u00f9 restrittivamente - ed ancor meno in linea con le sue origini indo-iraniche - per significare \"germanico\", \"nordico\" o i paesi nordici europei.\nQuesta implicita suddivisione dei caucasoidi (Europoide) in ariani, Semiti e Camiti si bas\u00f2 molto pi\u00f9 sulla ricerca linguistica che sull'antropologa fisica; ma in parallelo ad una divisione tripartita arcaica in antropologia tra razza nordica, razza alpina e razza mediterranea.\nUn certo numero di scrittori successivi, tra cui l'antropologo francese Georges Vacher de Lapouge con il suo libro \"L'Aryen\", sostennero che questo ramo superiore avrebbe potuto essere identificato biologicamente utilizzando l'indice cefalico (una misurazione della forma della testa) assieme ad altri indicatori. Sostenne anche che gli europei dolicocefali-biondi con forma della testa allungata, tipicamente presenti nell'Europa settentrionale, fossero i dominatori naturali destinati a governare a breve termine tutti i popoli caratterizzati da brachicefalia.\nL'origine tedesca degli ariani fu promossa soprattutto dall'archeologo Gustaf Kossinna il quale afferm\u00f2 che i popoli protoindoeuropei fossero identici a quelli della Cultura della ceramica cordata della Germania neolitica. Quest'idea venne ampiamente diffusa nella cultura intellettuale e popolare fin dall'inizio del XX secolo e si riflette nel concetto di \"Corded-Nordics\" sviluppato in seguito dallo statunitense Carleton Stevens Coon tramite il suo libro \"The Races of Europe (Coon)\" del 1939.\nAltri antropologi per\u00f2 contestarono tali affermazioni. Nell'impero tedesco Rudolf Virchow condusse un accurato studio sulla craniometria, che lo spinse a denunciare il \"misticismo nordico\" nel congresso antropologico svoltosi a Karlsruhe nel 1885, mentre Josef Kollmann, un collaboratore di Virchow non esit\u00f2 ad affermare durante lo stesso congresso che i cittadini europei, tedeschi, inglesi, francesi e spagnoli appartenessero in realt\u00e0 ad una \"miscela di varie razze\", dichiarando inoltre che \"i risultati della craniologia ... sono contro ogni teoria relativa alla superiorit\u00e0 di questa o quella razza europea\" rispetto alle altre.\nIl contributo di Virchow al dibattito non manc\u00f2 di scatenare un'accesa controversia. Lo scrittore britannico naturalizzato tedesco Houston Stewart Chamberlain, uno dei pi\u00f9 forti sostenitori della teoria di una razza ariana superiore o \"razza germanica\", attacc\u00f2 fin nei dettagli gli argomenti di Kollmann. Mentre la teoria della razza ariana rimase molto popolare, in particolare nella repubblica di Weimar, alcuni autori difesero la prospettiva di Virchow, in particolare il filologo Otto Schrader, il giurista Rudolph von Jhering e l'etnologo Robert Hartmann (1831-1893); quest'ultimo propose addirittura di vietare la nozione di \"ariano\" nell'antropologia.\nNell'Impero anglo-indiano, sotto la dominazione dell'Impero britannico, i britannici usarono l'idea della razza ariana conquistatrice per fondere la colonizzazione britannica con il sistema delle caste in India. Si ribad\u00ec pertanto che gli Ariani fossero gente \"bianca\" che aveva invaso il subcontinente indiano nei periodi antichi, sottomettendo i Dravida indigeni pi\u00f9 scuri, spingendoli sempre pi\u00f9 verso l'India meridionale, Cos\u00ec la stessa fondazione dell'Induismo venne attribuita agli invasori \"bianchi\" che si stabilirono in qualit\u00e0 di casta dominante e che scrissero in seguito i testi sacri dei \"Veda\".\nTeosofia.\nHelena Blavatsky, fondatrice della Teosofia, sosteneva che l'umanit\u00e0 fosse discendente da una serie di \"razze radici\", denominando la quinta di queste (su sette) \"razza ariana\"; pens\u00f2 anche che gli Ariani originariamente provenissero dal continente perduto di Atlantide e descrisse le razze ariane con le seguenti parole:\nBlavatsky utilizz\u00f2 la parola \"razza radice\" come termine tecnico per descrivere l'evoluzione umana durante gli immensi periodi di tempo della sua cosmologia. Tuttavia sostenne anche che vi fossero popoli moderni non ariani, che erano per natura inferiori agli ariani; contrappose regolarmente gli ariani alla \"cultura semitica\", a detrimento di quest'ultima, affermando che i popoli semitici fossero un tipo di ariani diventati \"spiritualmente degenerati e perfezionatisi soltanto nell'ambito del materialismo\". Ella afferm\u00f2 inoltre che alcuni popoli sono delle creature semi-animali; tra questi ultimi vi incluse gli aborigeni della Tasmania, gli australiani aborigeni e le trib\u00f9 di montagna presenti in Cina; sempre secondo questa opinione esisterebbero anche un notevole numero di popoli misti \"Lemuro-Atlantidei\" prodottisi da vari incroci con tali razze semi-umane, ad esempio i selvaggi del Borneo, i Vedda dell'isola di Ceylon, la maggior parte degli australiani non bianchi, i boscimani, i negritos, gli Andamanesi e via di seguito.\nNonostante questo palese razzismo gli ammiratori di Blavatsky ci tennero ad affermare che il suo pensiero non fosse collegato a idee razziste o di suprematiste, bens\u00ec che credesse invece in una \"Fratellanza universale\" dell'umanit\u00e0 e, per la verit\u00e0, in effetti scrisse anche che: \"\"tutti gli uomini hanno la stessa origine spiritualmente e fisicamente ... l'umanit\u00e0 \u00e8 essenzialmente una e composta dalla stessa essenza\".\nD'altra parte nel suo libro pi\u00f9 celebre intitolato \"La Dottrina Segreta\" Blavatsky ribadisce che \"in verit\u00e0 l'umanit\u00e0 \u00e8 di un solo sangue, ma non della stessa essenza\"\". Blavatsky propose una connessione costante tra le \"razze fisiche\" e i loro attributi spirituali, questo in tutte le sue numerose opere\n Pi\u00f9 avanti prosegue dicendo:\nSecondo Blavatsky le monadi dei pi\u00f9 bassi esemplari dell'umanit\u00e0, \"il gretto testone selvaggio delle isole dei Mari del Sud, l'africano e l'aborigeno non ebbero abbastanza Karma positivo da permettergli la reincarnazione come autentici esseri umani, come invece accadde ai loro fratelli maggiormente favoriti dall'intelligenza\". Profetizz\u00f2 inoltre la completa distruzione dei \"fallimenti razziali della Natura\" in quanto fatti scomparire dalla \"futura razza superiore\"\nLa seconda sottorazza della quinta razza radice ariana, gli arabi, venne considerata dai teosofi come una delle sub-razze ariane; secondo queste opinioni gli arabi, pur sostenuti dalla teosofia tradizionale di origine ariana (cio\u00e8 indoerupea) adottarono le lingue semitiche delle persone presenti intorno a loro e che erano emigrate precedentemente da Atlantide (la quinta originale subrazza dei Semiti appartenente alla \"razza radice\" atlantidea).\nI teosofi affermarono infine che gli ebrei ebbero la loro origine come tipo della sub-razza araba in quello che \u00e8 attualmente lo Yemen all'incirca 30.000 anni a.C. Essi successivamente migrarono prima in Somalia ed in seguito nell'antico Egitto, ove vissero fino al tempo di Mos\u00e8; cos\u00ec, secondo gli insegnamenti della teosofia, gli ebrei farebbero parte integrante della razza ariana.Guido von List (e i suoi seguaci come Lanz von Liebenfels) ripresero successivamente alcune delle idee di Blavatsky, mescolandole con idee nazionaliste e di stampo fascista; questo sistema di pensiero divenne noto come Ariosofia. Si credette allora che i diretti discendenti dei Teutoni fossero superiori a tutti gli altri popoli perch\u00e9, secondo la teosofia, i Teutonici o Nordici erano la pi\u00f9 recente sub-razza della razza radice ariana ad essersi evoluta. Tali visioni alimentarono anche lo sviluppo delle basi ideologiche del nazismo. Le pubblicazioni teosofiche come \"The Aryan Path\" furono fortemente contrarie all'utilizzo delle loro idee da parte del nazionalsocialismo, attaccando la politica razziale nella Germania nazista.\nXX secolo.\nSecondo l'ideologia nazista la \"razza ariana\" (in lingua tedesca \"arische Rasse\") comprenderebbe tutti i popoli europei eccettuati i lapponi, questo almeno venne inizialmente affermato da Adolf Hitler nel suo \"Mein Kampf\" (1923). Al tempo stesso Hitler propose il principio della diversit\u00e0 tra gli ariani stessi, assegnando un primato \"biologico\" ai popoli nordici (intendendo non tanto i Paesi nordici come oggi sono comunemente intesi, quanto quelli dove si parla una delle Lingue germaniche) rispetto agli altri ariani.\nSecondo gli ideologi nazionalsocialisti la razza ariana svilupp\u00f2 una civilt\u00e0 che domin\u00f2 il mondo intero negli ultimi cinquemila anni. Questa civilt\u00e0 declin\u00f2 per\u00f2 in molti paesi al di fuori del continente europeo perch\u00e9 le \"razze inferiori\" mischiarono il loro sangue con quello ariano; tracce della civilt\u00e0 ariana sarebbero quindi ancora visibili nel Tibet (attraverso il buddhismo), in Cina (Tocari) e nel subcontinente indiano.\nGi\u00e0 prima della salita al potere di Hitler, nel 1931-32 Heinrich Himmler invi\u00f2 l'ornitologo e zoologo tedesco Ernst Sch\u00e4fer in Tibet e in Nepal (vedi spedizioni naziste in Tibet), che vennero visti come la culla della civilt\u00e0, dove ritenne fossero comparsi i primi ariani. Con lui vi era anche l'antropologo Bruno Beger, che effettu\u00f2 tutta una serie di misure di biometria sui nativi. La convinzione di un'unica civilt\u00e0 indoeuropea millenaria port\u00f2 il movimento nazionalsocialista ad adottare come simbolo ufficiale un antico simbolo indoeuropeo: la svastica (in tedesco \"Swastika\").\nL'ariano venne considerato fisicamente e mentalmente superiore e su questa estrema ricerca della purezza fu basato tutto il concetto di razza. L'ideologia del nazionalsocialismo interpret\u00f2 cos\u00ec il termine \"ariano\" come razza dominante puramente germanica, la cui missione sarebbe stata quella di sottomettere o far estinguere tutti i presunti popoli inferiori.\nLa teoria che la patria originaria ariana si trovasse nelle steppe della Russia (Teoria kurganica, tutt'oggi ampiamente maggioritaria nell'indoeuropeistica) \u00e8 stata rifiutata in larga misura dai circoli nazionalisti in Germania. Secondo teorie pseudoscientifiche (per esempio quella di Hans F.K. G\u00fcnther) l'ariano \u00e8 originario delle regioni meridionali della Scandinavia o della Germania settentrionale, o almeno le caratteristiche razziali originarie si sono mantenute particolarmente pure in tali regioni.\nIl tutto condusse infine ad un genocidio (principalmente contro gli ebrei e gli zingari), oltre che di persecuzione e omicidio di massa, nei confronti di altri gruppi identificati su basi maggiormente sociali e politiche, quali gli omosessuali, i cosiddetti \"antisociali\", gli oppositori del regime (in particolare gli affiliati al comunismo), i testimoni di Geova e gli appartenenti ad altre sette religiose.\nNazionalsocialismo.\nLe basi ideologiche del nazismo si fondarono sulla concezione dell'antica razza ariana \u2013 che per sua intima natura costituirebbe una razza superiore \u2013 e sull'idea che i popoli germanici erano i popoli esistenti pi\u00f9 puri sul piano razziale dell'intero gruppo ariano. La concezione nazista della razza ariana nacque da idee precedenti che proponevano una concezione di supremazia razziale, ben descritta da figure teoriche del razzismo scientifico come Joseph Arthur de Gobineau e Houston Stewart Chamberlain.\nG\u00fcnther (1922) e suoi sviluppi.\nIl teorico razziale nazista Hans F.K. G\u00fcnther identific\u00f2 la razza europea come composta da cinque razze subtipiche: razza nordica, razza mediterranea, razza alpina, razza dinarica e infine dalla \"razza orientale del Mar Baltico\".. G\u00fcnther applic\u00f2 al proprio discorso una concezione nordicista, secondo la quale, tra le cinque, i membri della razza nordica si trovavano pi\u00f9 in alto nella gerarchia razziale.Nel suo libro intitolato \"Rassenkunde des deutschen Volkes\" (1922) (\"Scienza razziale del popolo tedesco\"), G\u00fcnther riconobbe i tedeschi essere un composto di tutti e cinque i sottotipi europei, ma non manc\u00f2 di sottolineare il forte patrimonio nordico presente tra i tedeschi. G\u00fcnther credette poi che gli slavi fossero una \"razza orientale\", e pertanto del tutto separata dai tedeschi e dai nordici, e avvert\u00ec del pericolo costituito dalla mescolanza razziale tra il sangue tedesco e quello slavo.\nDefin\u00ec ogni sottotipo razziale sulla base dell'aspetto fisico generale e delle qualit\u00e0 psicologiche, includendovi una \"anima razziale\", riferita ai tratti emotivi e alle credenze religiose, e fornendo informazioni dettagliate sui capelli, sugli occhi, sul colore della pelle umana e sulla struttura del viso. Forn\u00ec fotografie di tedeschi identificati come nordici in luoghi come Bedan, Stoccarda, Salisburgo e in Svevia; forn\u00ec anche foto di tedeschi identificati invece come alpini o mediterranei, in particolare in Vorarlberg, in Baviera e nella regione della Foresta Nera di Baden.\nIl futuro F\u00fchrer Adolf Hitler lesse con attenzione il libro di G\u00fcnther, che influenz\u00f2 la sua politica razziale nella Germania nazista, e grazie al sostegno del nazionalsocialismo lo stesso G\u00fcnther raggiunse una posizione di rilievo nel reparto di antropologia dell'Universit\u00e0 di Jena, dove nel 1932 Hitler in persona partecip\u00f2 alla sua conferenza inaugurale.\nG\u00fcnther distinse gli ariani dagli ebrei, e individu\u00f2 questi ultimi come i diretti discendenti di \"razze extraeuropee\", in particolare di quella che identific\u00f2 come la \"vicina razza asiatica\" (Vorderasiatische), pi\u00f9 comunemente conosciuta come \"razza armenoide\". Tali origini, disse, avevano reso gli ebrei fondamentalmente differenti dai tedeschi e dalla maggior parte degli europei, e pertanto incompatibili con essi. L'associazione degli ebrei con il tipo armenoide era peraltro gi\u00e0 stata utilizzata in precedenza dagli stessi ebrei, laddove gli esponenti del sionismo sostenevano che gli ebrei appartenessero a tale gruppo.\nG\u00fcnther sostenne che la razza del Vicino Oriente discese dal Caucaso nel V e IV millennio a.C. per espandersi successivamente in Asia Minore e in Mesopotamia, fino a raggiungere la costa occidentale del Mar Mediterraneo orientale. Oltre ad attribuire agli armeni e agli ebrei caratteristiche proprie del Vicino Oriente, li associ\u00f2 anche a diversi altri gruppi contemporanei, tra cui greci, turchi, siriani e iraniani.\nNella sua opera \"Studio razziale del popolo ebraico\", G\u00fcnther defin\u00ec l'anima razziale della \"vicina razza asiatica\" come l'enfatizzazione di uno \"spirito commerciale\" (Handelgeist), e descrisse i suoi membri come \"commercianti con gli artigli\", espressione che il teorico razziale ebreo Samuel Weissenberg aveva utilizzato per descrivere contemporaneamente armeni, greci ed ebrei.\nG\u00fcnther aggiunse solo a questa descrizione del tipo vicino-orientale quella di essere composto principalmente da commercianti abili e vigorosi, sostenendo inoltre che il tipo in questione disponesse di forti capacit\u00e0 di \"manipolazione psicologica\" che lo aiutavano nel commercio. Afferm\u00f2 infine che la cosiddetta razza vicino-orientale era stata \"allevata non tanto per la conquista e lo sfruttamento della natura, quanto per la conquista e lo sfruttamento delle persone\".\nL'idea dell'origine nordica degli ariani rimase particolarmente influente in terra tedesca: si amava infatti molto l'idea che gli indoari vedici fossero etnicamente identici ai Goti, ai Vandali e ad altri antichi popoli germanici delle \"V\u00f6lkerwanderung\" (le Invasioni barbariche del V secolo). Quest'idea venne spesso intrecciata con idee antisemitiche, laddove la distinzione tra i popoli ariani e quelli semitici venivano basate sulla storia linguistica ed etnica. Una teoria completa e altamente speculativa della storia ariana ed antisemita si pu\u00f2 trovare nell'opera principale di Alfred Rosenberg inititolata il \"Mito del XX secolo\".\nIl racconto fatto da Rosenberg sulla storia antica, mischiato alle sue confuse speculazioni razziali dalla natura apparentemente scientifica, proposta in particolare in \"Razza e storia della razza\", si dimostr\u00f2 essere molto efficace nel diffondere le teorie ariane di supremazia e razzismo tra gli intellettuali tedeschi all'inizio del XX secolo, particolarmente dopo la Prima guerra mondiale, e in misura eclatante con la presa del potere del nazionalsocialismo (v. Germania nazista).\nPoco dopo la sua ascesa nel 1933, il Partito Nazionalsocialista Tedesco dei Lavoratori fece promulgare le \"Gesetz zur Wiederherstellung des Berufsbeamtentums\" (Leggi di restaurazione nel servizio professionale civile), che obbligavano tutti i funzionari a fornire la prova della loro origine ariana e definivano non ariano chi avesse avuto almeno un nonno ebreo.\nSempre nel 1933, il funzionario del ministero degli interni tedesco Albert Gorter redasse, in vista della promulgazione della nuova legge, una definizione ufficiale di razza ariana che vi includeva tutti gli europei non ebrei. Tale definizione risult\u00f2 inaccettabile per i nazisti; Achim Gerke rivide quindi il progetto di Gorter sulla legge per il servizio civile classificando gli ariani come tutte quelle persone collegate al comune sangue tedesco. Le leggi di Norimberga del 1935 classificarono come \"persone razzialmente accettabili\" quelle che avessero una qualche connessione con il sangue tedesco.\nConcezione hitleriana sulla razza superiore.\nLa concezione hitleriana sull'Herrenvolk ariana, ovvero la razza superiore, escluse esplicitamente la stragrande maggioranza dei popoli slavi dell'Europa orientale, in quanto aventi pericolose influenze ebraico-asiatiche. A causa di ci\u00f2 i nazisti dichiararono gli slavi essere degli Untermenschen (subumani). Alcune eccezioni vennero fatte per una piccola percentuale di slavi che i nazisti considerarono essere discendenti diretti da coloni tedeschi, e i quali, pertanto, avrebbero potuto essere opportunamente germanizzati con l'intento di farli ridiventare parte della razza ariana superiore.\nGi\u00e0 nel \"Mein Kampf\" Hitler disse che gli slavi dei territori a est della Germania avrebbero dovuto essere trattati come i pellerossa negli Stati Uniti d'America, sebbene le lingue slave rientrino nel gruppo indoeuropeo.\nHitler descrisse gli slavi come \"una massa di schiavi nati che sentono la necessit\u00e0 di un padrone\", e dichiar\u00f2 che, essendo gli slavi dei subumani, a loro non erano applicabili le convenzioni di Ginevra: durante la seconda guerra mondiale, quindi, i soldati tedeschi vennero autorizzati a ignorare del tutto le Convenzioni per quanto riguardava gli slavi. Hitler li chiam\u00f2 anche \"una grande famiglia di conigli\", il che significava intrinsecamente inattivi e disorganizzati.\nIl capo del Reichsministerium f\u00fcr Volksaufkl\u00e4rung und Propaganda (Ministero del Reich per l'istruzione pubblica e la propaganda) Joseph Goebbels parl\u00f2 degli slavi come degli animali primitivi provenienti dalla tundra della Siberia, del tutto assimilabili a una \"tenebrosa ondata di sporcizia\".\nLa nozione che voleva gli slavi esseri inferiori fu parte del piano di creazione del \"Lebensraum\" (\"spazio vitale\") per i tedeschi e gli altri popoli germanici dell'Europa orientale, iniziato nel corso della guerra con il Generalplan Ost: milioni di tedeschi e di altri coloni germanici sarebbero dovuti essere trasferiti in massa nei territori conquistati dell'est europeo, mentre gli abitanti originari avrebbero dovuto semplicemente essere annientati, rimossi o posti in stato di schiavit\u00f9.\nLa politica razziale nella Germania nazista cambi\u00f2 nei confronti degli slavi solo in risposta alla carenza di manodopera militare, tanto che il Reich accett\u00f2 che gli slavi potessero servire nelle proprie forze armate nei territori occupati \u2013 pur essendo considerati subumani \u2013 solo per far fronte a tali carenze.\nLo Stato Indipendente di Croazia, alleato della Germania nazista, respinse la concezione comune che voleva i croati essere principalmente un popolo slavo, per sostenere invece che fossero tra i discendenti diretti dei Goti germanici. Malgrado l'alleanza, il regime nazista continu\u00f2 per\u00f2 a classificare i croati come subumani.\nLa stessa incoerenza dimostrata nei confronti degli slavi ritorn\u00f2 alla luce pi\u00f9 volte durante la guerra: per esempio, diversi popoli slavi militarono al fianco delle Potenze dell'Asse (i bulgari, lo Stato Indipendente di Croazia, la Repubblica Slovacca (1939-1945)) e durante l'operazione Barbarossa i tedeschi trovarono conveniente identificare una \"morfologia\" degli Ucraini affine a quella germanica, per poterli arruolare nelle Schutzstaffel (le SS).\nHitler dubit\u00f2 spesso se i cechi fossero ariani. Nelle sue conversazioni a tavola di Hitler disse infatti: \"baster\u00e0 solo che un ceco si lasci crescere i baffi perch\u00e9 qualcuno possa vedere, dal loro modo afflosciarsi, che la sua origine \u00e8 mongoloide\".\nLa questione riguardante il fatto se gli italiani fossero o meno sufficientemente ariani fu uno degli interrogativi dei teorici razziali nazisti; Hitler vide l'Italia settentrionale come fortemente ariana, non per\u00f2 l'Italia meridionale. I nazisti interpretarono la caduta dell'impero romano d'Occidente come risultato dell'inquinamento del sangue dovuto alla mescolanza razziale, sostenendo che gli italiani fossero un ibrido di razze, tra cui anche la razza negroide africana. Hitler menzion\u00f2 anche la sua visione sulla presenza di sangue negro nei popoli mediterranei durante il suo primo incontro avvenuto con il Duce del fascismo Benito Mussolini nel 1934.\nLa definizione di ariano rimase in un continuo ondeggiamento in una misura tale che i nazisti finirono col domandarsi se i gruppi etnici europei come i finlandesi o gli ungheresi potessero venir classificati come ariani; gli ungheresi vennero classificati come \"alienamente tribali\", ma non necessariamente \"alieni di sangue\". Nel 1934 i nazisti arrivarono a pubblicare un opuscolo in cui si dichiarava che i magiari (che non erano stati ancora definiti) fossero ariani. L'anno seguente un altro articolo fatto pubblicare dai nazisti ammise che vi fossero delle controversie sullo status razziale degli ungheresi; tali controversie riguardanti la classificazione degli ungheresi come ariani durarono fino al 1943.\nL'anno prima Hitler stesso dichiar\u00f2 che i finlandesi fossero \"il popolo pi\u00f9 vicino alla razza germanica\", anche se non vi fu mai alcuna prova che suggerisse che una tale affermazione si basasse su una qualsiasi teoria razziale.\nI popoli semitici vennero considerati come una presenza essenzialmente \"straniera\" presso le societ\u00e0 ariane e i popoli semitici furono spesso indicati essere la causa principale della trasformazione e della distruzione dell'ordine sociale nonch\u00e9 portatori di valori conducenti alla rovina della cultura della Germania e dell'intera civilt\u00e0 occidentale; questo dai teorici protonazisti come Houston Stewart Chamberlain.\nQueste idee evolvettero nell'uso nazista del termine \"razza ariana\" per riferirsi a quella che considerarono come una razza superiore, definita in modo restrittivo dai nazisti come identica alla razza nordica, seguita da altre razze subgeniche della stessa razza ariana ed escludendovi gli slavi come non ariani. I nazisti lavorarono alacremente per mantenere la purezza di questa presunta razza attraverso programmi di eugenetica nazista; compresa la legislazione contro la mescolanza razziale, la sterilizzazione obbligatoria dei malati mentali e dei pi\u00f9 carenti intellettivamente, l'esecuzione fisica del malato mentale istituzionalizzato come parte di un programma di eutanasia (uccisione dei disabili, portatori handicap fisici e psichici tramite il programma Aktion T4).\nHeinrich Himmler (il Reichsf\u00fchrer-SS), la persona a cui Hitler ordin\u00f2 direttamente di attuare la \"soluzione finale della questione ebraica\" attraverso il tentativo di genocidio (l'Olocausto o \"Shoah\"), confess\u00f2 al suo medico e massaggiatore personale Felix Kersten di portare sempre con s\u00e9 una copia dell'antica scrittura ariana, la \"Bhagavad Gita\", poich\u00e9 essa aveva il potere di sollevarlo di colpo da ci\u00f2 che stava facendo; si sent\u00ec come il guerriero Arjuna il quale stava semplicemente facendo il proprio dovere senza attaccarsi alle sue azioni.\nI nazionalsocialisti giustificarono in tal modo la catalogazione di semiti e di slavi come \"subumani\" (\"Untermenschen\"); utilizzarono ancora una volta un termine originariamente linguistico (semiti) in senso razziale. Gli abitanti della Germania nazista e delle zone controllate dai nazionalsocialisti dovettero fornire il cosiddetto \"Ariernachweise\" come prova della loro purezza razziale. Con l'idea di mantenere pura la razza ariana, l'eutanasia o la sterilizzazione obbligatoria vennero usate su individui mentalmente handicappati o altrimenti \"indesiderabili\".\nNietzsche.\nSecondo l'ideologia nazista la storia sarebbe una lotta senza tregua tra la razza ariana, creatrice di civilt\u00e0, e le altre razze, considerate inferiori (\"Untermenschen\", cio\u00e8 i subumani) sia culturalmente che biologicamente. La \"visione del mondo\" (\"Weltanschauung\") nazista deriv\u00f2, in parte, anche da una distorsione del pensiero del filosofo tedesco ottocentesco Friedrich Nietzsche circa la contrapposizione tra l'uomo dallo \"spirito libero\", forte e nobile (che \"anela al superuomo\") e l'uomo debole, meschino, malato nell'anima (\"d\u00e9cadent\", malriuscito e afflitto da Ressentiment, secondo le definizioni nietzscheane), il Letztemensch (ultimo uomo) che produce il comportamento del gregge (vedi moralit\u00e0 signore-servo).\nTuttavia l'idea nietzscheana di \"\u00dcbermensch\" implica una \"rivoluzione umana\" (l'uscita dal nichilismo mediante la costruzione di \"nuove tavole di valori\", vedi la trasvalutazione di tutti i valori) che non ha nulla a che vedere con distinzioni su base razziale: per Nietzsche esistono uomini superiori, non razze superiori. L'immagine di un Nietzsche fautore dell'arianesimo e dell'antisemitismo \u00e8 dovuta alla manipolazione delle opere del filosofo ad opera della sorella Elisabeth F\u00f6rster-Nietzsche, moglie di un noto agitatore antisemita (Bernhard F\u00f6rster) e fervente ammiratrice di Hitler (nonch\u00e9 \"icona culturale\" del suo regime) negli ultimi anni della sua vita.\nIn Italia.\nDurante un discorso pronunciato nel 1921 a Bologna Benito Mussolini afferm\u00f2 che \"il fascismo \u00e8 nato ... per un bisogno profondo e perenne rivolto a questa nostra razza mediterranea e ariana\". In questo discorso Mussolini si rifer\u00ec agli italiani come al ramo mediterraneo della razza ariana, ariani col significato di persone appartenenti ad una cultura e ad una delle lingue indoeuropee.\nIl fascismo italiano non manc\u00f2 di sottolineare che il concetto di razza fosse fortemente legato ai fondamenti spirituali e culturali e individu\u00f2 una gerarchia razziale basata su questi fattori. Mentre il fascismo italiano bas\u00f2 la sua concezione di razza su tali fattori, Mussolini respinse espressamente le nozioni che volevano le razze biologicamente \"pure\" come esistenti, sebbene la biologia venisse ancora considerata un fattore rilevante nella concezione di razza.\nIl fascismo rigett\u00f2 quindi fortemente la comune concezione nordicista della razza ariana che idealizzava gli ariani \"puri\" come aventi alcuni tratti fisici predefiniti nordici come i capelli biondi e gli occhi azzurri. L'antipatia di Mussolini e di altri fascisti italiani nei confronti del nordicismo si fondava sull'esistenza di ci\u00f2 che consideravano il complesso di inferiorit\u00e0 mediterraneo che sostenevano fosse stato instillato nei mediterranei dalla propagazione di tali teorie da parte dei nordici tedeschi e anglosassoni che consideravano razzisticamente i popoli mediterranei dei degenerati e quindi a loro parere inferiori.\nMussolini rifiut\u00f2 di consentire all'Italia di precipitare ulteriormente in questo complesso di inferiorit\u00e0, inizialmente respingendo il nordicismo. Tuttavia le rivendicazioni tradizionaliste dei mediterranei, fondamentalmente basate sul fatto di avere un colore pi\u00f9 scuro della pelle rispetto ai Nordici, rimasero nel tempo come un rimprovero nel campo dell'antropologia, anche attraverso la teoria della depigmentazione la quale affermava che i popoli dell'Europa settentrionale si fossero sbiancati a partire da una popolazione di pelle pi\u00f9 scura; punto di vista questo accettato in antropologia.\nL'antropologo statunitense Carleton Stevens Coon nella sua opera intitolata \"The Races of Europe (Coon)\" del 1939 sottoscrisse la teoria della depigmentazione che affermava che il colore della pelle umana pi\u00f9 chiaro cos\u00ec evidente nella razza nordica fosse il risultato della depigmentazione dei loro antenati di razza mediterranea.\nAll'inizio degli anni trenta, con la crescita sempre pi\u00f9 evidente delle idee del nazionalsocialismo nella repubblica di Weimar e poi con la presa del potere da parte del F\u00fchrer Adolf Hitler, si posero stabilmente le basi di una concezione nordicista della razza ariana; si produssero cos\u00ec - almeno inizialmente - forti tensioni tra i fascisti e i nazisti sulle questioni razziali.\nNel 1934, dopo che i nazisti austriaci fecero assassinare il cancelliere austriaco Engelbert Dollfuss, un alleato d'Italia, Mussolini rispose con una denuncia irata del nazismo. Mussolini rimprover\u00f2 il nordicismo nazista, sostenendo che l'enfatizzazione posta dai nazisti su una \"razza germanica\" comune nordica fosse un'idea assurda, dicendo che \"una razza germanica non esiste ... ripetiamo, non esiste. Questo lo dicono gli stessi scienziati e Hitler lo sa bene\".\nIl fatto che i tedeschi non fossero puramente nordici venne riconosciuto anche dal noto teorico razziale nazista Hans F.K. G\u00fcnther nel suo libro \"Rassenkunde des deutschen Volkes\" (1922) (\"Scienza razziale del popolo tedesco\"), dove l'autore riconobbe i tedeschi come essere dei composti di cinque razze subtropicali ariane: la razza nordica, la razza mediterranea, la razza dinarica, la razza alpina ed infine quella orientale del Mar Baltico, affermando per\u00f2 che i nordici rappresentassro il grado pi\u00f9 alto in una gerarchia razziale dei cinque sottotipi.\nNel corso del 1936 le tensioni tra l'Italia fascista e la Germania nazista si ridussero e le relazioni divennero pi\u00f9 amichevoli. Nel 1936 Mussolini decise di lanciare un programma razziale anche in Italia ed si interess\u00f2 agli studi razziali condotti da Giulio Cogni.. Cogni fu un nordicista ma non equipar\u00f2 mai l'identit\u00e0 nordica con l'identit\u00e0 germanica, come veniva invece comunemente fatto dai nordicisti tedeschi. Cogni visit\u00f2 poco dopo la Germania nazista dove rimase assai impressionato dalla sua teoria razziale e cerc\u00f2 di creare una propria versione della teoria razziale nordico-ariana. L'11 settembre del 1936 Cogni invi\u00f2 a Mussolini una copia del suo libro appena pubblicato ed intitolato \"Il Razzismo\".\nCogni dichiar\u00f2 l'affinit\u00e0 razziale dei sottotipi razziali mediterranei e nordici della razza ariana sostenne che l'intersezione degli ariani nordici e degli ariani mediterranei in Italia aveva prodotto la sintesi superiore degli italiani ariani. Cogni affront\u00f2 anche la questione delle differenze razziali presenti tra gli italiani settentrionali e quelli meridionali, dichiarando che gli italiani meridionali erano mescolati tra razze ariane e non ariane, fatto questo che egli sosteneva probabilmente a causa dell'infiltrazione dei popoli asiatici in epoca romana e successivamente delle invasioni da parte degli arabi.\nIn quanto tali Cogni consider\u00f2 i mediterranei meridionali italiani come inquinati da tendenze orientalizzanti. In seguito avrebbe cambiato parere fino ad affermere che Nordici e Italiani meridionali erano gruppi strettamente connessi sia a livello razziale che spirituale. La sua opinione fu che essi si rivelarono generalmente responsabili di ci\u00f2 che di migliore avesse prodotto la civilt\u00e0 europea. Inizialmente Mussolini non fu colpito granch\u00e9 dal lavoro di Cogni ma le sue idee entrarono nella politica ufficiale fascista della razza qualche anno dopo.\nNel 1938 Mussolini cominci\u00f2 a preoccuparsi del fatto che se il fascismo non avesse riconosciuto il patrimonio nordico degli italiani, il complesso mediterraneo di inferiorit\u00e0 sarebbe tornato a presentarsi nella societ\u00e0 italiana. Pertanto, nell'estate del 1938, il governo fascista riconobbe ufficialmente gli italiani come essere di eredit\u00e0 nordica e di origine nordico-mediterranea e in un incontro con i membri del Partito Nazionale Fascista (PNF) nel giugno 1938 Mussolini si autoidentific\u00f2 come nordico e dichiar\u00f2 che la politica precedente focalizzata sul \"mediterraneismo\" doveva essere sostituita da una orientata sull'arianismo.\nIl regime fascista inizi\u00f2 la pubblicazione della rivista razziale \"La difesa della razza\" nel 1938, diretta da Telesio Interlandi. Il teorico razziale nordicista nonch\u00e9 antropologo Guido Landra svolse un ruolo importante nel primo numero del giornale e fece pubblicare il \"Manifesto degli scienziati razzisti\".\nIl manifesto ricevette per\u00f2 delle critiche sostanziali, includendovi anche quella riguardante la sua affermazione sugli italiani come \"razza pura\", visto che ci\u00f2 era considerato come palesemente assurdo. \"La difesa\" pubblic\u00f2 in seguito altre teorie che definirono gli italiani come ariani nordici, ad esempio la teoria che voleva che nell'Eneolitico i nordici Ariani giunsero nella penisola italiana.\nMolti scrittori dell'epoca assunsero la tradizionale teoria nordicista secondo la quale il declino e la caduta dell'impero romano d'Occidente fosse dovuta all'arrivo di immigrati semitici. Gli scrittori di \"La difesa\" rimasero divisi nelle loro affermazioni che descrivevano come gli italiani si sarebbero potuti liberare dall'influenza semitica.\nLa direzione nordicista della politica razziale fascista fu contestata nel 1938 da una ripresa della fazione mediterranea in seno al PNF. Nel 1939 l'appoggio dei teorici della teoria razziale mediterranea respinsero i risultati razziali che volevano il popolo italiano appartenente ai popoli nordici; questa politica razziale \"nativista\" venne promossa in modo significativo dal professore di paleontologia Ugo Rellini.\nRellini rifiut\u00f2 la nozione di invasioni su larga scala dell'Italia da parte degli ariani nordici nell'era Eneolitica e afferm\u00f2 invece che gli italiani fossero un popolo indigeno discendente dall'Uomo di Cro-Magnon; Rellini afferm\u00f2 che i popoli mediterranei e nordici arrivarono successivamente e si mescolarono pacificamente in piccole quantit\u00e0 con la popolazione indigena italiana.\nNel 1941 i mediterranei del PNF, per influenza di Giacomo Acerbo, presentarono una definizione completa della cosiddetta razza italiana. Tuttavia questi sforzi vennero contestati a causa dell'approvazione del nordicismo da parte di Mussolini con la nomina dello \"spiritualista nordicista\" Alberto Luchini a capo dell'\"Ufficio razziale italiano\" nel maggio del 1941, cos\u00ec come per l'interessamento del Duce al Nordicismo spirituale di Julius Evola alla fine del 1941.\nAcerbo e i mediterranei nel loro \"Alto Consiglio sulla demografia e la razza\" cercarono di riportare il regime verso un sostegno del mediterraneismo denunciando accuratamente il Manifesto pro-nordicista degli scienziati razzisti. Il Consiglio riconobbe gli \"Aryans\" come un gruppo fondato sul linguaggio e condann\u00f2 il Manifesto per la sua negazione dell'influenza della civilt\u00e0 pre-ariana sull'Italia moderna, affermando che il Manifesto \"costituisce una negazione indifendibile e indimostrabile delle scoperte antropologiche, etnologiche e archeologiche che sono avvenuti e stanno avvenendo nel nostro paese\".\nInoltre il Consiglio denunci\u00f2 il Manifesto per accreditare \"implicitamente\" gli invasori germanici dell'Italia sotto la sembianza dei Longobardi e per avere \"una influenza formativa sulla razza italiana in misura sproporzionata al numero di invasori e al loro predominio biologico\". Il Consiglio afferm\u00f2 inoltre che l'evidente superiorit\u00e0 degli abitanti dell'antica Grecia e dell'antica Roma rispetto alle antiche trib\u00f9 germaniche rendeva inconcepibile che la cultura italiana dovesse sentirsi debitrice di fronte ai tedeschi ariani antichi.\nIl Consiglio denunci\u00f2 infine l'atteggiamento nordicistico del Manifesto verso i Mediterranei affermando che li \"\"considerasse come degli schiavi\" e che \"rifiutava l'intera civilt\u00e0 italiana\"\"."}
{"id": "122525", "revid": "1776051", "url": "https://it.wikipedia.org/wiki?curid=122525", "title": "Adium", "text": "Adium \u00e8 un programma di instant messaging multiprotocollo, che supporta AOL Instant Messenger (incluso ICQ e .Mac/MobileMe), XMPP, Windows Live Messenger, Yahoo! Messenger (incluso Yahoo! Japan), Bonjour (compatibile con iChat), Gadu-Gadu, Novell Groupwise, Lotus Sametime, Google Talk, LiveJournal, MySpaceIM, Zephyr e anche la chat di Facebook.\nDalla versione 0.80, Adium \u00e8 stato poi tradotto nelle seguenti lingue: Catalano, Ceco, Danese, Olandese, Inglese, Francese, Tedesco, Islandese, Italiano, Giapponese, Norvegese, Cinese semplificato, Svedese, Cinese tradizionale.\nL'ultima versione stabile al momento \u00e8 la versione 1.5.10, che necessita di MacOS versione 10.6.8 o successive.\nAl momento le possibilit\u00e0 di personalizzazione dell'interfaccia di Adium sono molte.\nAdium consente di tenere le conversazioni ordinate in tabulatori, mostra il profilo di un utente anche senza dover aprire un browser, consente chat di gruppo, e, oltre a molto altro, consente di visualizzare le immagini personali.\nAdium \u00e8 distribuito sotto licenza GNU/GPL.\nSicurezza delle Comunicazioni.\nPermette sessioni chat crittografate su qualsiasi circuito.\nPer poter sfruttare questa funzionalit\u00e0 \u00e8 per\u00f2 necessario che entrambi gli utenti\nutilizzino Adium.\nLa riservatezza \u00e8 garantita dal fatto che Adium \u00e8 distribuito anche come codice\nsorgente. Questo garantisce l'assenza di backdoor che possono essere invece presenti\nin software commerciali closed source."}
{"id": "122530", "revid": "1714743", "url": "https://it.wikipedia.org/wiki?curid=122530", "title": "Beatrice di Borgogna", "text": "Origine.\nBeatrice era l'unica figlia del conte di M\u00e2con, conte di Vienne e conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.Rinaldo era il figlio maschio primogenito del conte di M\u00e2con e conte di Vienne Stefano I detto l\"'Ardito\", che, nel 1097, divenne anche reggente della Franca Contea di Borgogna e di Beatrice di Lorena (?- ca. 1116), figlia del conte di Metz e Chatenoy e duca di Lorena, Gerardo I, come ci viene confermato dal documento n\u00b0 3791 del \"Recueil des chartes de l'abbaye de Cluny. Tome 5\" (anche se il nome di Beatrice non viene citato, ma viene confermato dalla nota della pagina successiva); Rinaldo infatti viene citato nella \"Chronica Albrici Monachi Trium Fontium\" assieme alla sorella Isabella ed al fratello, Guglielmo (\"Elizabeth sororem comitis Raynaldi de Burgundia et comititis Guilelmi de Ultrasagonnam\").Beatrice era pronipote di Guido di Borgogna (1050-1124), futuro papa con il nome di Callisto II e di Raimondo di Borgogna (circa 1062 \u2013 1107), futuro conte di Galizia e di Coimbra e futuro padre del re Alfonso VII di Castiglia che sar\u00e0 detto l'imperatore di Spagna.\nBiografia.\nNel periodo di tempo che precedette la sua nascita, a suo padre, Rinaldo, venne riconosciuto il titolo \"franc-compte\", che significa \"conte libero\", da cui deriv\u00f2 il nome della regione Franche-Comt\u00e9, non ostante fosse stato sconfitto da Corrado I di Z\u00e4hringen \"Rector Burgundiae\" (dopo la morte del precedente conte di Borgogna, Guglielmo, detto il Bambino, senza eredi, nel 1127, secondo lo storico tedesco Horst Fuhrmann, nel suo \"Deutsche Geschichte im hohen Mittelalter. Von der Mitte des 11. bis zum Ende des 12. Jahrhunderts\" il nuovo re dei Romani, Lotario II di Supplimburgo, per imporre la propria autorit\u00e0 nel regno di Arles o delle due Borgogne, concesse allo zio materno di Guglielmo, detto il Bambino, Corrado I di Z\u00e4hringen, il titolo e le funzioni di \"Rector Burgundiae\", con lo scopo di salvaguardare gli interessi del regno di Germania nelle contee del regno di Arles, arrestandone soprattutto il graduale processo di distacco della contea di Borgogna dall'impero), e consegnato a Lotario, che gli confisc\u00f2 la contea; Rinaldo per\u00f2 si oppose fieramente e riusc\u00ec a mantenere il controllo di quasi tutta la contea, cedendo a Corrado l'autorit\u00e0 solamente le terre ad est del massiccio del Giura; infatti secondo il documento n\u00b0 103 della \"Lettre touchant Beatrix comtesse de Chalon\", datato 1148 e inerente ad una donazione alla cattedrale di Besan\u00e7on, Rinaldo viene citato come conte di Borgogna (\"Raynaldus Burgundi\u00e6 comes\").\nLa morte di Rinaldo, secondo gli \"Obituaires de la province de Sens. Tome 1 / Tome 1 / Partie 1 /I, Prieur\u00e9 de Saint-Martin-des-Champs\", avvenne il 15 gennaio (\"XVIII Kal Feb\") del 1148, come ci viene confermato dalla nota n\u00b0 8 degli stessi \"Obituaires de la province de Sens. Tome 1 / Tome 1 / Partie 1 /I, Prieur\u00e9 de Saint-Martin-des-Champs\"; la data della morte, 15 gennaio, viene confermata anche dai \"Necrologium ecclesi\u00e6 sancti Petri Matisconensis\"; Beatrice, all'et\u00e0 di tre anni, gli succedette nel titolo di contessa di Borgogna, e fu posta sotto la tutela dello zio, Guglielmo III di M\u00e2con o Guglielmo IV di Borgogna, conte di M\u00e2con, di Vienne e d'Auxonne, che govern\u00f2 in sua vece.\nLo zio, Guglielmo IV, non si accontent\u00f2 della reggenza ma cercando di appropriarsi dei beni e dei titoli di Beatrice, tenendola praticamente prigioniera, tent\u00f2 di spodestare la nipote, impossessandosi di tutti i suoi beni.L'imperatore Federico Barbarossa, nel 1152, dopo aver confermato, \"Rettore di Borgogna\", Bertoldo IV di Z\u00e4hringen, al posto del padre, Corrado I di Z\u00e4hringen, morto in quello stesso anno, gli diede l'incarico di contrastare le brame di Guglielmo IV, concedendogli piena autonomia in Borgogna e Provenza, ma pare senza grande successo.Nel 1153, la corte del regno di Arles o delle due Borgogne, presieduta da Federico in persona, fu convocata a Besan\u00e7on per imporre la propria autorit\u00e0 sul regno; Guglielmo IV si present\u00f2 ma sembra che non furono presi provvedimenti contro di lui, per il possesso della contea di Borgogna.\nNel 1156, il giorno di Pentecoste (17 giugno), a W\u00fcrzburg Federico Barbarossa, che tre anni prima aveva ottenuto la dichiarazione di nullit\u00e0 del matrimonio con la prima moglie, Adelaide di Vohburg, spos\u00f2 Beatrice, che gli port\u00f2 in dote la contea di Borgogna, vanificando il tentativo di Guglielmo di impossessarsi della contea di Borgogna; Federico Barbarossa era figlio di Federico II duca di Svevia, come ci conferma l'albero genealogico nella Wibaldi Epistol\u00e6 n\u00b0 408 della \"Bibliotheca Rerum Germanicarum, Tome I\" e della moglie, Giuditta di Baviera, come ci conferma la \"Historia Welforum Weingartensis\", figlia del duca di Baviera, Enrico IX, detto il Nero e sorella del duca di Baviera di Sassonia e marchese di Toscana, Enrico il Superbo.Comunque Guglielmo continu\u00f2 a governare la contea di Borgogna sino alla sua morte, che avvenne non molto tempo dopo, prima dell'ottobre 1157. Solo allora il nuovo conte consorte di Borgogna, Federico Barbarossa giunse a Besan\u00e7on, dove, nell'ottobre 1157, tenne una dieta, con tutta la magnificenza imperiale, in cui tutti i nobili ed i vescovi della contea di Borgogna si affrettarono ad andare a rendergli omaggio.\nDopo che suo marito, l'imperatore Federico aveva iniziato con papa Alessandro III una lotta per imporre l'autorit\u00e0 imperiale alla chiesa, nel 1167, entr\u00f2 in Roma con la forza e, il 24 luglio, oltre a farsi incoronare imperatore, per la seconda volta, dal papa Pasquale III fece incoronare Beatrice imperatrice; durante la lotta con papa Alessandro III, Federico Barbarossa, che governava la contea in nome della moglie, ebbe l'appoggio della nobilt\u00e0 non solo di Borgogna ma di tutto il regno di Arles, ad eccezione del conte di Moriana e Savoia, Umberto III.Dopo la sconfitta subita a Legnano, nel 1176, gli appoggi alla sua politica declinarono e per potersi ritirare dall'Italia si dovette comprare l'appoggio del conte di Moriana, Umberto III.\nNel 1177, dopo aver fatto la pace con Alessandro III, Federico e Beatrice si recarono ad Arles dove, dal metropolita di Arles, vennero incoronati, \"in pompa magna\", re di Arles (o re delle due Borgogne), alla presenza di moltissimi ecclesiastici e nobili del regno tra cui spiccava Raimondo V di Saint-Gilles, conte di Tolosa e marchese di Provenza. In questa circostanza furono concessi parecchi privilegi, soprattutto agli ecclesiastici, in particolare ai vescovi di Ginevra e Sion, in lotta con il conte Umberto III, e a quelli di Valence e Die in lotta con i conti di Valentinois.\nBeatrice mor\u00ec all'et\u00e0 di circa quarant'anni, a Jouhe, il 15 novembre del 1184, lasciando erede il marito Federico Barbarossa; gli \"Annales Stadenses\" ne riportano la morte nel 1185.Beatrice riposa nella cripta della cattedrale di Spira, assieme alle spoglie della figlia Agnese, morta in quello stesso anno (la voce in tedesco mostra la lapide nel duomo di Spira); mentre il suo cuore dovrebbe essere conservato nella vecchia abbazia benedettina di Jouhe-l\u00e8s-Dole.\nDiscendenza.\nBeatrice a Federico diede 11 figli: \nRiferimenti nella letteratura.\nDi Beatrice si parla nel romanzo storico \"Baudolino\" di Umberto Eco, scritto nel 2000 e pubblicato da Bompiani, in cui il giovane contadino Baudolino, adottato dall'imperatore, Federico Barbarossa, portato a corte, si innamora della madre adottiva, Beatrice."}
{"id": "122531", "revid": "122825330", "url": "https://it.wikipedia.org/wiki?curid=122531", "title": "Dampyr", "text": "Dampyr \u00e8 una serie a fumetti di genere horror pubblicata dal 2000 in Italia dalla Sergio Bonelli Editore, creata da Mauro Boselli e Maurizio Colombo.\nStoria editoriale.\nIl progetto era stato inizialmente concepito come una miniserie all'interno della collana antologica \"Zona X\" con storie di genere horror e di ambientazione bellica, con il personaggio di Harlan come protagonista e i comprimari principali, Tesla e Kurjak, inizialmente presenti solo nella prima avventura; ma con la chiusura di \"Zona X\", gli autori riformarono il progetto trasformandolo in una serie periodica regolare. Il primo numero venne realizzato gi\u00e0 nel 1997, ma la serie esordir\u00e0 solo il 14 aprile 2000 con un primo albo che vender\u00e0 circa 65.000 copie. Ben presto il coautore della serie, Maurizio Colombo, per motivi di salute abbandoner\u00e0 quasi totalmente il lavoro di scrittura delle storie, lasciando la gestione a Mauro Boselli il quale port\u00f2 avanti la prima delle \"storyline\" progettate.\nLa serie \u00e8 di genere horror con tratti gialli, con ricostruzioni storiche e riferimenti a luoghi, avvenimenti e personaggi reali all'interno di una forte \"continuity\" che caratterizza l'intera serie, diversamente da molte altre serie dell'editore. I vari filoni narrativi si intrecciano tra loro e generalmente ogni albo fa riferimento a numeri precedenti; non mancano vicende inizialmente indipendenti che poi si rivelano invece tasselli di trame pi\u00f9 complesse.\nLo staff si \u00e8 progressivamente allargato arrivando a includere per gli sceneggiatori, Diego Cajelli, Claudio Falco, Luigi Mignacco, Mario Faggella, Stefano Piani, Alberto Ostini, Pasquale Ruju, Giovanni Di Gregorio, Alessandro Bilotta, Francesco Matteuzzi, Nicola Venanzetti, Giorgio Giusfredi, Marco Febbrari e per i disegnatori Mario Rossi \"Majo\", Luca Rossi, Maurizio Dotti, Nicola Genzianella, Alessandro Baggi, Giuliano Piccininno, Alessandro Bocci, Fabio Bartolini, Marco Santucci, Stefano Andreucci, Marco Torricelli, Corrado Roi, Stefano Casini, Arturo Lozzi, Mauro Laurenti, Giovanni Freghieri, Giovanni Bruzzo, Fabrizio Russo, Luca Raimondo, Michele Cropera, Claudio Stassi, Alessio Fortunato, Dario Viotti. Il copertinista \u00e8 Enea Riboldi.\nEdizioni estere.\nDampyr \u00e8 pubblicato in Serbia (\"Veseli \u010cetvrtak\"), Turchia (\"Oglak\"), Grecia (\"Jemma Press\"), Slovenia (\"Grafart\"), Finlandia (\"Artic Banana\"), Croazia (\"Strip Agent\"), Francia (\"Claire de Lune\"), Germania (Kult Editionen), Spagna (\"Aleta Ediciones\"), Brasile e Stati Uniti (in quest'ultimo caso, la pubblicazione si \u00e8 fermata al n. 8). In Ungheria dopo le edizioni Fumax del 2007-2008, sei albi in totale, le pubblicazioni sono riprese nel 2016 con il n. 1 (che contiene \"La bambola veneziana\" e \"L'ospedale stregato\"), a cura della Frike Comics (www.frike.net). In uscita il 19 marzo 2017 il n. 2, albo che conterr\u00e0 le storie originale n. 21 e 22. Pubblicato in ottobre il n. 3 che contiene le storie originali n. 6 e 7. Nel 2005 parte l'edizione statunitense della IDW Publishing con nuove copertine realizzate da Ashley Wood e con l'ordine degli albi parzialmente modificato.\nCaratterizzazioni dei personaggi.\nLa fisionomia di Harlan \u00e8 ispirata a quella dell'attore Ralph Fiennes, protagonista di \"Strange Days\". Il personaggio di Tesla \u00e8 vagamente ispirato a Annie Lennox, mentre Caleb Lost ricorda un giovane David Bowie; Amber \u00e8 basata sull'attrice Nicole Kidman, mentre il professor Foster a Michael Caine.\nBiografia del personaggio.\nHarlan Draka nasce durante la seconda guerra mondiale in un piccolo villaggio serbo dove cresce senza la madre morta di parto e senza avere mai visto il padre. Per motivi ignoti il suo corpo invecchia molto lentamente dimostrando circa venticinque anni. Cresce perseguitato dalla brutta fama di essere figlio di una strega. Una volta cresciuto sbarca il lunario girovagando nei paesi vicini assieme a un ragazzino di nome Yuri spacciandosi per un \"dampyr\" ovvero un figlio di un vampiro e una donna umana in grado di eliminare ipotetici casi di vampirismo in persone gi\u00e0 morte. Chiamato da Kurjak, capo di una milizia, in una zona di guerra infestata da vampiri scopre di essere veramente un dampyr grazie a Tesla, una vampira che diventer\u00e0 sua alleata. Il sangue dei dampyr \u00e8 velenoso per i Maestri della Notte, una razza di super-vampiri e pertanto Harlan decide di dedicare la sua vita alla loro distruzione accompagnato dai fedeli compagni Kurjak e Tesla. Riceve inoltre l'aiuto finanziario e morale di Caleb Lost, un amesha rappresentante di una delle due fazioni da millenni in lotta fra loro.\nPoteri e abilit\u00e0.\nLa caratteristica principale del dampyr \u00e8 il suo sangue, velenoso per Maestri della Notte e vampiri; se messo a contatto con armi da taglio o pallottole, le rende sempre letali per i non-morti.\nIl dampyr \u00e8 dotato anche di altre abilit\u00e0, rivelate mano a mano che la serie va avanti. In particolare ricordiamo:\nComprimari.\nAvversari.\nVista l'ingente quantit\u00e0 di filoni narrativi presenti in Dampyr, \u00e8 opportuno effettuare una divisione degli avversari di Harlan e della Squadra del Bene.\nLe donne.\nIl personaggio ha avuto numerose relazioni:\nAltri dampyr.\nDa ci\u00f2 che afferma Caleb Lost nel n. 5 pare che siano nati solo due Dampyr nel passato, ma sinora le informazioni fornite al riguardo nella serie, alquanto scarne, sono riferite solo ad uno di loro. Dopo l'ennesima domanda di chiarimento nel forum dedicato al personaggio, Mauro Boselli ha rivelato che uno fu attivo, un altro ucciso nella culla. Si pu\u00f2 perci\u00f2 solo ipotizzare che il primo sia nato in epoca preistorica (magari come tentativo di riproduzione dopo la scoperta che le loro donne erano diventate sterili) e che da questo evento i Maestri della Notte avrebbero appreso cosa nasce dall'unione tra loro e una donna umana, sopprimendo il neonato e istituendo quindi il tab\u00f9 di non generare figli.\nIl Dampyr effettivamente noto e attivo come tale visse in epoca altomedievale. Dai pochi indizi sinora disponibili sembra possa essere stato il bardo Taliesin apparso nei ricordi di Amber Tremayne nel n. 44 Il sigillo nero. Bisogna precisare che Amber non ne parla come Dampyr, ed anche che nel suo primo incontro con Harlan disse di non averne mai conosciuto uno, tuttavia come si \u00e8 appreso nel n. 100, ella ha sicuramente mentito su molte cose importanti. L'immagine di Taliesin riappare brevemente proprio nel n. 100, in una sola vignetta dove Harlan \u00e8 risucchiato in un vortice dimensionale.\nSuccessivamente, nel n. 119 L'amante del vampiro fa la propria comparsa il Maestro Mordha che pi\u00f9 di mille anni fa fugg\u00ec via dal Dampyr che lui chiama L'uomo dei corvi, il quale appare ad Harlan in una visione: non si vede in volto, ma la silhouette \u00e8 identica a quella del bardo; inoltre Taliesin appare quasi sempre con un corvo sulla spalla, un ulteriore indizio-collegamento potrebbe essere perci\u00f2 rappresentato dal fatto che il Dampyr attuale ha una cornacchia, Kavka. In un'intervista recente Boselli ha confermato che L'uomo dei corvi fu davvero Taliesin. Questo significa che costui ebbe una vita molto lunga: le vicende raccontate da Amber, dove ci appare per la prima volta, sono avvenute tra il 383 e il 388, mentre Lord Mordha ammette che dopo essere sfuggito al Dampyr se ne rest\u00f2 nascosto finch\u00e9, intorno all'anno mille, gli giunse voce che era morto. Non si ha la minima idea di quale Maestro della Notte abbia generato questo Dampyr del passato, n\u00e9 tantomeno se lo abbia fatto consapevolmente.\nNel n. 162 si \u00e8 finalmente scoperto che in seguito al rapporto avuto da Joan e Lord Mordha poco prima della morte di questi, \u00e8 nato un nuovo Dampyr chiamato Charles Moore (come l'ultimo alias di suo padre). Stavolta la madre non \u00e8 morta a causa del parto, e con l'aiuto di Harlan entrambi sono stati portati in un mondo parallelo dalle tre guardiane della legge per sottrarlo ai tentativi di assassinio da parte di Nergal ed altri maestri.\nAmbientazioni.\nDampyr \u00e8 una serie che si svolge nel mondo reale con storie ambientate in luoghi fedelmente riprodotti con riferimenti a episodi storici recenti e meno recenti come le guerre in ex-Jugoslavia e in Cecenia, della Prima e della Seconda guerra mondiale, della Guerra dei trent'anni, dell'alluvione di Praga del 2002 e molto altro oltre ai personaggi storici come il pilota polacco Godwin Brumowski o il gangster Bugsy Siegel che hanno un ruolo di primo piano nella serie. Diversamente poi dalle altre serie della Bonelli lo scorrere del tempo produce i suoi effetti nei personaggi e nei contesti.\nAmbientazioni immaginarie.\nLa Dimensione Nera\nLa Dimensione Nera \u00e8 un mondo oscuro ed inospitale dal quale si verificano pericolose intrusioni nel nostro mondo. Alcuni suoi abitanti, chiamati convenzionalmente d\u00e9moni raminghi, cercano in ogni modo di introdursi nel nostro o in altri mondi. Harlan si \u00e8 trovato numerose volte a fronteggiare questi d\u00e9moni dalle fattezze umanoidi, ognuno dotato di poteri e caratteristiche diverse, ma accomunati dal fatto di essere completamente neri. Ci\u00f2 non gli impedisce per\u00f2 di camuffare il loro aspetto: alcuni riescono ad assumere aspetto umano, altri per farlo entrano direttamente in un corpo umano, uccidendone il proprietario.\nSono estremamente difficili da uccidere in quanto contro di loro le armi convenzionali, comprese quelle trattate con il sangue di Dampyr, sono inefficaci. Infatti, nella maggior parte dei casi, Harlan ne ha provocato la morte riportandoli nel loro mondo dove, considerati ormai impuri, sono stati immediatamente uccisi dalle tenebrose \"Sentinelle Nere\". Non \u00e8 stato cos\u00ec invece per Thorke, finora il pi\u00f9 potente dei raminghi incontrati, dal quale anzi il Dampyr si \u00e8 salvato solo grazie all'intervento diretto di Caleb Lost o con un artefatto contenente la sua luce. La Dimensione Nera \u00e8 un mondo desertico e inospitale non soggetto alla \"Legge dell'Equilibrio\", dove vivono demoni dalla forma umanoide completamente neri. In genere i suoi abitanti sono spietati e ognuno ha diverse caratteristiche e abilit\u00e0 come poteri telepatici, forza superiore o la capacit\u00e0 di entrare nei corpi umani. Praticano sacrifici ai danni dei membri pi\u00f9 deboli della loro razza in macabri rituali rivolti a chiss\u00e0 quali divinit\u00e0.\nUn nutrito gruppo di questi esseri, chiamati Sentinelle Nere, pattuglia la superficie in cerca di intrusi provenienti da altri mondi. Sembra siano in grado non solo di percepire all'istante un'intrusione, ma anche il luogo esatto dove si \u00e8 verificata e addirittura l'identit\u00e0 dell'estraneo. Corazzati e armati di tutto punto si precipitano sul posto su veloci destrieri con il preciso scopo di uccidere immediatamente tutti gli estranei, compresi i membri della loro razza di ritorno da un'altra dimensione in quanto considerati impuri. Non \u00e8 noto se in questo mondo ci sia una qualche forma di governo o di autorit\u00e0 a cui fanno capo le Sentinelle Nere, tuttavia di sicuro la vita in quel mondo \u00e8 estremamente difficile e violenta. Ci\u00f2 potrebbe spiegare come mai tanti demoni raminghi cerchino in ogni modo di entrare nel nostro o in altri mondi pur sapendo che non potrebbero tornare nel loro dove verrebbero subito fatti a pezzi. Il pi\u00f9 terribile e potente di questi raminghi presenti sul nostro mondo finora rivelato \u00e8 l'inafferrabile Thorke. Harlan si \u00e8 confrontato inoltre con Kyazar, Nazikian, Varkendal, Makh-Zun e Samanum. Essendo immuni alle armi convenzionali nella maggior parte dei casi ne ha provocato la morte trascinandoli con diversi stratagemmi nel loro mondo e riuscendo per un pelo a rituffarsi nel varco prima di venire ucciso anche lui dalle Sentinelle Nere. Un altro ramingo senza nome \u00e8 stato scacciato da Anyel Zant. Tuttavia ci sono anche due demoni neri da annoverare tra gli alleati: Khaled, un cucciolo di demone scampato al sacrificio grazie a un'incursione dello stregone Mulawa e da lui adottato come nipote, e Ryakar che fu evocato da John Dee e una volta liberatosi dal suo giogo apprezz\u00f2 cos\u00ec tanto il nostro mondo da integrarvisi perfettamente vivendo a Mortlake dove \u00e8 proprietario di un pub dietro l'identit\u00e0 di Jake Ryker.\nAmbientazioni reali.\nI personaggi della storia si muovono per il mondo, alla ricerca di Maestri della Notte, di notizie sul padre di Harlan, o su avvenimenti soprannaturali di vario genere. Fondamentali ambientazioni sono le misteriose citt\u00e0 d'arte e le zone di guerra dell'Africa. Molta importanza nella saga ha Praga, quartier generale di Dampyr e soci. In altri casi vengono eseguite ricostruzioni storiche (ad esempio, la Guerra dei trent'anni nell'albo \"I lupi mannari\")."}
{"id": "122532", "revid": "1226", "url": "https://it.wikipedia.org/wiki?curid=122532", "title": "Don Pino Puglisi", "text": ""}
{"id": "122533", "revid": "1226", "url": "https://it.wikipedia.org/wiki?curid=122533", "title": "Padre Pino Puglisi", "text": ""}
{"id": "122534", "revid": "287204", "url": "https://it.wikipedia.org/wiki?curid=122534", "title": "Gran Premio motociclistico degli Stati Uniti d'America", "text": "Il Gran Premio motociclistico degli Stati Uniti d'America \u00e8 stato un appuntamento del motomondiale.\nStoria.\nDopo tre edizioni svoltesi tra il 1961 e il 1963, si disput\u00f2 per la prima volta con validit\u00e0 mondiale nel 1964, sul circuito di Daytona. Dopo una seconda edizione nel 1965, si dovette attendere il 1988 per rivedere una gara del mondiale negli USA, organizzata questa volta sul circuito di Laguna Seca dove venne disputata fino al 1994 (ad eccezione del 1992).\nDopo 11 anni, il Gran Premio statunitense \u00e8 ritornato a disputarsi nuovamente a Laguna Seca a partire dal 2005, riservandolo per\u00f2 solo alla classe MotoGP (in quanto le leggi californiane vietano la circolazione di motocicli a 2 tempi in cui rientrano anche quelli utilizzati nelle classi 250 e 125)."}
{"id": "122535", "revid": "11266", "url": "https://it.wikipedia.org/wiki?curid=122535", "title": "Movimento Umanista", "text": "Il Movimento Umanista \u00e8 un'organizzazione internazionale volontaria che, tramite lo strumento della nonviolenza attiva e della non discriminazione, promuove lo sviluppo umano in senso sociale e personale. Non \u00e8 un'istituzione e non ha uffici in nessuna parte del mondo. Nasce in Argentina nel 1969 prendendo ispirazione dall'ideologia che si riferisce al Nuovo Umanesimo o Umanesimo Universalista del suo fondatore Mario Rodr\u00edguez Cobos, conosciuto sotto lo pseudonimo letterario di \"Silo\".\nIl Nuovo Umanesimo si concentra sul superamento del dolore e della sofferenza a livello personale, interpersonale e sociale. Esso definisce la violenza come qualsiasi cosa che provochi sofferenza agli esseri umani nella loro generalit\u00e0. In relazione a ci\u00f2 va considerato che la violenza pu\u00f2 presentarsi sotto aspetti differenti, quindi non solo nella pi\u00f9 evidente e conosciuta forma di violenza fisica, ma anche in quella economica, religiosa, psicologica, sessuale, etnica, ecc.\nLe idee di base del Movimento Umanista sono espresse nel Documento del Movimento Umanista e nella bibliografia consultabile sul sito ufficiale.\nIntroduzione e filosofia di base.\nIl Nuovo Umanesimo si basa su due punti principali:\nIl progetto del Movimento Umanista consiste nel superamento del dolore e della sofferenza nella societ\u00e0 umana con l'eliminazione di tutte le forme di violenza (economica, fisica, psicologica, discriminatoria ecc.) presenti attualmente nella societ\u00e0. La metodologia utilizzata \u00e8 la nonviolenza attiva.\nIl Nuovo Umanesimo promuove l\"'Atteggiamento Umanista\":\nLe origini e la storia.\nVerso la fine degli anni Sessanta, l'argentino Mario Rodr\u00edguez Cobos, detto Silo, form\u00f2 un gruppo per studiare la crisi personale e sociale in atto nel mondo. Questo gruppo, ed altri come questo, formatisi attorno ai suoi scritti, crebbero e svilupparono quello che pi\u00f9 tardi venne definito Movimento Umanista.\nSpesso si dice che il Movimento Umanista sia nato il 4 maggio 1969 con il discorso di Silo \u201cLa guarigione dalla Sofferenza\u201d tenuto a Punta de Vacas, in Argentina. A causa della dittatura militare, in corso in quel periodo, il discorso fu permesso solo a condizione che fosse tenuto sulle Ande, lontano da qualsiasi pi\u00f9 vicina citt\u00e0.\nQuesti primi gruppi affrontarono campagne contro la repressione e la disinformazione mentre crescevano e si espandevano in tutto il Latino America. Questa crescita si rafforz\u00f2 quando alcuni dei membri, liberamente o a causa di esili politici, presero residenza in vari paesi dell'Europa, Asia e Americhe.\nNel 1975, un centinaio di membri di differenti paesi si riunirono a Corf\u00f9, in Grecia, per concordare proposte, obiettivi e un'organizzazione rudimentale che sarebbe stata testata nei 4 anni a venire.\nAgli inizi degli anni Ottanta, il Movimento era presente in 42 paesi. Nel 1981, la \"Comunit\u00e0 per lo Sviluppo Umano\" organizz\u00f2 un giro di letture per l'Europa e l'Asia. \"Lo Sguardo Interno\", \"Il Paesaggio Interno\", e \"il Libro della Comunit\u00e0\" iniziarono ad essere pubblicati e tradotti in molte lingue.\nNel 1983, il Movimento fu suddiviso in Consigli (vedi Organizzazione) e il modo di lavorare fu definito in un materiale chiamato Le Norme. Nel 1984 fu fondato il \"Partito Umanista\", seguito dai Verdi.\nDopo il lancio dell\"'Internazionale Umanista\" nel 1989, la strategia fu di rivolgersi ancora una volta allo sviluppo del Movimento Umanista in una forma pi\u00f9 generale e allo sviluppo della struttura. Inizi\u00f2 un periodo in cui si mise radici nei quartieri, con l'apertura di Centri di Comunicazione e con la pubblicazione di centinaia di giornali di quartiere in tutto il mondo.\nNel 1993 fu pubblicato il Documento del Movimento Umanista. Il primo \"Forum Umanista\" si tenne a Mosca, in Russia, e fu fondato il Centro Mondiale di Studi Umanisti.\nFino al 1995 la direzione del Movimento Umanista si mosse verso una fase di crescita massiccia con l'apertura di 10 nuovi paesi in Africa, Asia e Caraibi. Ci\u00f2 fu possibile principalmente grazie all'apertura dei \"Centri delle Culture\".\nL'anno 1999 vide il distaccamento del primo Consiglio autonomo (Consiglio 2) dal Consiglio originale (Consiglio 1) avendo raggiunto i requisiti richiesti dalle Norme.\nNel dicembre 2000, con la creazione di ulteriori 9 Consigli autonomi, le condizioni erano poste per un incontro inaugurale dell'Assemblea dei Coordinatori Generali a Mar del Plata nel gennaio del 2001: ogni Coordinatore Generale come orientatore di un consiglio autonomo.\nNel dicembre 2001, tutti i Consigli precedentemente orientati da Silo divennero indipendenti ed avendo nuovi piani in mente egli decise di cogliere l'opportunit\u00e0 all'incontro di gennaio 2001 di ritirarsi dall'Assemblea dei Coordinatori Generali.\nA dicembre 2007 sono 441 i Consigli che hanno raggiunto la propria autonomia.\nA fine luglio 2009 si sciolgono i Consigli e cessa di esistere sia L'Assemblea di Coordinatori Generali sia la struttura del Movimento Umanista, gli Organismi del Movimento Umanista diventano indipendenti e hanno ognuno una propria struttura organizzativa indipendente.\nA settembre 2010, Silo muore nella sua casa di Mendoza.\nOrganizzazione.\nCome dichiarato nel Documento del Movimento Umanista gli umanisti non credono che la propria forma organizzativa sia n\u00e9 la migliore n\u00e9 che sia indiscutibile.\nIn tal senso il Movimento ha avuto svariate forme organizzative che si sono succedute le corso della sua storia.\nSul sito web ufficiale si legge:\nIn tal senso si considerano parte del Movimento Umanista tutte le persone che partecipano in uno di questi organismi, in qualche apparato o associazione che si definisce umanista ed anche le persone che semplicemente dichiarano di essere d'accordo con il Documento del Movimento Umanista. Ogni associazione umanista ha le sue specifiche regole organizzative.\nOrganismi.\nIl Movimento Umanista sviluppa organizzazioni ufficiali, identificate come Organismi, nei campi della politica, del sociale e della cultura, in accordo con i requisiti legali del paese in cui il Movimento Umanista si \u00e8 sviluppato. La strategia del Movimento Umanista \u00e8 di promuovere i seguenti 5 organismi in ogni paese del mondo in cui sia possibile farlo.\nLa Comunit\u00e0 per lo Sviluppo Umano.\n\"La Comunit\u00e0 per lo Sviluppo Umano\" creata nel 1981, \u00e8 un'organizzazione sociale e culturale che lavora per la non-violenza attraverso la trasformazione sociale e personale: vale a dire attraverso la trasformazione delle strutture della societ\u00e0 e il modo in cui gli individui agiscono nel mondo.\nLa Comunit\u00e0 ha i seguenti obiettivi:\nLa Comunit\u00e0 lavora nella societ\u00e0 nei campi dell'educazione, della salute, della cultura e della qualit\u00e0 della vita. In ognuno di questi campi denuncia tutto ci\u00f2 che ostacola lo sviluppo dell'essere umano, appoggiando invece le azioni che lo favoriscono.\nLe caratteristiche chiave del lavoro della Comunit\u00e0 sono:\nI documenti ufficiali della Comunit\u00e0 possono essere trovati nel \"Libro della Comunit\u00e0\".\nIl Partito Umanista.\nL'idea del Partito Umanista come partito politico nacque l'8 marzo del 1984, come raccomandazione dal Dipartimento Degli affari Sociali della Comunit\u00e0 per lo Sviluppo Umano. Iniziarono cos\u00ec a nascere vari Partiti Umanisti nel mondo e il 4 gennaio del 1989 a Firenze, in Italia, fu tenuto il primo congresso dell'Internazionale Umanista.\nDurante questo evento, furono creati i documenti base, incluso la Dichiarazione dei Principi, Le Tesi, Le Basi per l'azione politica e la Dichiarazione Universale dei Diritti Umani.\nI paesi in cui ha un maggiore peso politico sono principalmente il Cile e l'Argentina.\nIn Cile il Partito Umanista \u00e8 stato il primo partito che si \u00e8 legalizzato dopo la caduta della dittatura di Pinochet, e ha inizialmente fatto parte della coalizione che ha sconfitto alle elezioni il partito dell'ex dittatore. Ha ottenuto nel 1990 l'elezione di una deputata nazionale, Laura Rodriguez, la prima rappresentante del Partito Umanista eletta nel mondo. Dal 2003 partecipa alla coalizione Juntos Podemos M\u00e1s, insieme al Partito Comunista del Cile, alla Sinistra Cristiana del Cile e ad altri movimenti e partiti di sinistra. Un esponente del Partito Umanista, Tom\u00e1s Hirsch, \u00e8 stato il candidato della coalizione alle elezioni presidenziali del 2005, ottenendo il 5,5% dei voti.\nAnche in Argentina il Partito Umanista ha ottenuto diversi eletti nelle amministrazioni locali, di cui la pi\u00f9 nota \u00e8 Lia Mendez, che \u00e8 stata eletta in passato nel parlamento locale di Buenos Aires.\nNell'ottobre del 1993, il secondo congresso dell'Internazionale Umanista fu tenuto a Mosca, in Russia, dopo di che il Documento del Movimento Umanista venne incorporato come testo base. Questo documento aveva circolato precedentemente come capitolo 6 del Libro Lettere ai miei amici.\nNel 1999, corpi di coordinazione regionale del Partito Umanista furono creati in Sud America e in Europa. I corpi regionali di Africa e Asia dovrebbero essere formati nel 2006.\nNel 2014 il Partito Umanista spagnolo, guidato dal segretario generale Arturo Viloria Funtes, \u00e8 stato presente alle elezioni europee, ottenendo 15.278 voti (0,09%), con punte massime di rappresentanza a Las Palmas (647 voti, 0,22%) e Tenerife (559 voti, 0,20%).\nIn aggiunta al Partito Umanista, la Comunit\u00e0 per lo Sviluppo Umano raccomand\u00f2 pi\u00f9 tardi anche la formazione di un partito basato sull'approccio ecologista del Nuovo Umanesimo. La seguente formazione del partito chiamato I Verdi cre\u00f2 molta confusione in Europa dove sia I Verdi che Il Partito dei Verdi si trovarono a fronteggiarsi l'uno contro l'altro nelle elezioni. Ci\u00f2 port\u00f2 un grande malumore nel Partito dei Verdi (vedi la sezione sotto riguardo ai conflitti con altre organizzazioni).\nAlla fine, le politiche ambientali dei Verdi vennero incorporate nel Partito Umanista.\nI documenti ufficiali del Partito Umanista possono essere trovati nel \"Libro dell'Internazionale Umanista\".\nCritiche.\nIn Francia, gli umanisti sono stati indicati come setta dalla commissione d'inchiesta parlamentare sulle sette in Francia nel contesto di una ricerca sul finanziamento pubblico di organizzazione settarie del 1995-96.\nSecondo fonti umaniste venne realizzata contro gli umanisti una campagna di repressione violenta nel Latino America e poi di diffamazione in Europa (tra cui la Francia) sin dalle sue origini.\nPrincipi e proposte fondamentali del Partito Umanista.\nL\u2019essere umano come valore centrale\nUna sintesi del pensiero umanista in campo sociale \u00e8 \u201cNiente al di sopra di un essere umano e nessun essere umano al di sotto di un altro\u201d. Questo conduce, nella pratica, a lottare per la piena realizzazione dei diritti umani contenuti nella Dichiarazione Universale del 1948 e a pretendere una societ\u00e0 in cui a ogni persona vengano garantiti libert\u00e0 di scelta, salute ed educazione gratuite, casa e mezzi di sussistenza adeguati, senza distinzioni di nazionalit\u00e0, sesso, et\u00e0, religione e condizione sociale.\nNonviolenza attiva\nIl PU rifiuta ogni tipo di violenza, da qualsiasi parte provenga e qualunque sia la sua giustificazione. La nonviolenza come metodologia d\u2019azione, unita all\u2019organizzazione, costituisce per gli umanisti la forma di lotta pi\u00f9 efficace. Propugna il disarmo e il dialogo come mezzo per la soluzione dei conflitti nazionali e internazionali; si oppone alle \u201cguerre umanitarie\u201d; denuncia il pericolo della corsa al riarmo nucleare.\nUn'alternativa al sistema neoliberista\nIl Partito Umanista sostiene la necessit\u00e0 di mettere radicalmente in discussione l'intero sistema neoliberista dalle sue radici: la relazione tra capitale e lavoro e la speculazione finanziaria, che \u00e8 la base instabile e aleatoria di questo sistema.\nIl Partito Umanista ritiene che oggi esistano le possibilit\u00e0 tecnologiche per risolvere, a breve termine e per vaste zone del mondo, i problemi della piena occupazione, dell'alimentazione, della salute, della casa, dell'istruzione. Se queste possibilit\u00e0 non si trasformano in realt\u00e0, \u00e8 solo perch\u00e9 l'attuale, primitiva organizzazione sociale lo impedisce: da una parte il grande capitale determina le scelte dei governi, sempre pi\u00f9 improntate alla cancellazione dello stato sociale, e dall'altra non crea nuovi posti di lavoro, giacch\u00e9 preferisce destinare alla speculazione finanziaria gli enormi profitti prodotti dal lavoro stesso.\nTutto ci\u00f2 rester\u00e0 un problema irrisolvibile fino a che l'impresa, il suo destino, le sue scelte strategiche rimarranno in mano ai manager e i lavoratori non parteciperanno direttamente alla gestione e direzione dell'azienda e fino a che non esister\u00e0 una democrazia reale, in cui la popolazione possa determinare le priorit\u00e0 della spesa pubblica.\nNon discriminazione\nIl PU sostiene l\u2019uguaglianza di tutti gli esseri umani e propugna il riconoscimento e il rispetto delle diversit\u00e0 personali e culturali, considerandole una ricchezza e lotta perch\u00e9 tra tutti gli esseri umani esista una reale parit\u00e0 di diritti e di opportunit\u00e0.\nPertanto si oppone alle restrizioni all\u2019immigrazione, propone il riconoscimento della parit\u00e0 di diritti tra immigrati e cittadini italiani e aspira alla realizzazione di un modello di societ\u00e0 interculturale.\nLibert\u00e0 di scelta e democrazia reale\nSolo a partire dalla possibilit\u00e0 di scegliere veramente tra le condizioni in cui si trova a vivere, l'essere umano conquista la sua dimensione reale. La possibilit\u00e0 di scelta tra i diversi campi dell'attivit\u00e0 umana \u00e8 quindi l'unica, concreta espressione di libert\u00e0. Pertanto il PU si oppone a ogni forma di autoritarismo e di monopolio.\nNel campo politico questa aspirazione si traduce nell'esistenza di vere opzioni, passando dalla democrazia formale a una democrazia reale e partecipativa, in cui ogni cittadino abbia la possibilit\u00e0 di influire sulle scelte che lo riguardano.\nPer passare dalla democrazia formale a quella reale, \u00e8 anzitutto necessario realizzare un maggiore e concreto decentramento degli organismi decisionali; abilitare forme di consultazione permanente della popolazione, utilizzando le possibilit\u00e0 offerte dalla tecnologia informatica, consultazioni che abbiano valore vincolante e non quello di meri sondaggi manipolabili; produrre cos\u00ec una riduzione del potere decisionale degli eletti, il cui ruolo dovr\u00e0 essere solo di coordinare e di implementare le scelte fatte dai cittadini; disporre comunque di un sistema elettorale che tuteli le minoranze e garantisca una reale rappresentanza a tutte le forze politiche; nel frattempo promulgare una legge di responsabilit\u00e0 politica, che obblighi gli eletti a mantenere le promesse elettorali, pena la perdita della carica.\nConvergenza delle Culture.\n\"Convergenza delle Culture\" si form\u00f2 nel 1995 a Milano, Barcellona e Marsiglia come risposta alla crescente situazione di difficolt\u00e0 provocata dall'arrivo di immigrati in Europa.\nGli \"obiettivi\" di Convergenza delle Culture sono:\nNel 2000 questa organizzazione fu riconosciuta come terzo organismo ufficiale del Movimento Umanista ed ha aperto nuovi centri a New York, Madrid, Bombay, Zurigo, Roma, Parigi, Bruxelles, Berlino, San Paolo, Buenos Aires e Santiago del Cile.\nIl lavoro di Convergenza delle Culture ha portato il Movimento Umanista a contatto con persone di paesi dell'Africa e dell'Asia dove in precedente era stato poco presente e ci\u00f2 ha contribuito ad una massiccia crescita dei partecipanti in queste aree verso la fine degli anni Novanta.\nIl Centro Mondiale di Studi Umanisti.\n\u00c8 un'associazione culturale che si occupa di realizzare riunioni, dibattiti e conferenze per diffusione del pensiero e della visione del movimento e della sua applicazione ai problemi della societ\u00e0.\nMondo senza Guerre e senza Violenza.\nMondo Senza Guerre e Senza Violenza (sigla abbreviata MSGV) \u00e8 un movimento sociale il cui obiettivo \u00e8 la &gt;creazione di una coscienza nonviolenta mondiale.\nQuesta nuova coscienza sar\u00e0 il passo necessario verso un mondo libero dalla violenza, non solamente nella sua espressione pi\u00f9 crudele, le guerre e la violenza fisica, ma anche libero dalla violenza economica, razziale, religiosa, sessuale, psicologica e morale.\nMondo Senza Guerre e Senza Violenza nasce come organismo internazionale del Movimento Umanista nel 1995 con la campagna internazionale \u201c2000 senza guerre\u201d.\nUn Mondo Senza Guerre e Senza Violenza \u00e8 una proposta che guarda al futuro e aspira a concretizzarsi in ogni angolo del pianeta, affinch\u00e9 la pacifica coesistenza delle diversit\u00e0 prenda il posto della violenza, affinch\u00e9 il rispetto dei diritti umani di ogni individuo e di tutti i popoli si sostituisca alla spregiudicata arroganza ed avidit\u00e0 dei \u201cSignori della Guerra\u201d.\nGli obiettivi:\nInternazionale Umanista.\nNel 1989 \u00e8 stata fondata l'Internazionale Umanista, un'organizzazione che si prefigge di coordinare l'azione dei vari partiti e organismi del Movimento Umanista e di promuovere campagne politiche a livello internazionale. L'Internazionale Umanista \u00e8 suddivisa in varie \"Regionali\", che operano a livello di singoli continenti. La maggior parte dei membri sono situati in America Latina e Europa Occidentale.\nDocumento del Movimento Umanista.\n\u00c8 il documento ufficiale che riassume l'ideologia del Movimento Umanista (Silo, Lettere ai miei amici, sesta lettera, in Opere Complete Vol. I, Multimage, Firenze 2000).\nSi riporta qui di seguito l'inizio del testo:\nLibri.\nUmanizzare la Terra (Humanizar la tierra) di Silo.\nUn'opera composta da 3 parti: \"Lo Sguardo Interno\", \"Il Paesaggio umano\" e \"Il Paesaggio Esterno\". Ogni parte si occupa di un differente aspetto dell'esistenza umana.\nLa prima parte racconta la ricerca dell'autore e la conseguente scoperta del senso della vita. Descrive gli esercizi di meditazione chiamati esperienza di pace ed esperienza di forza e descrive una tecnica per evitare la sofferenza e il dolore nella vita chiamata i \"principi dell'azione valida\".\nLa seconda parte si occupa di aspetti pi\u00f9 psicologici, soprattutto delle questioni interpersonali che un individuo affronta durante la sua vita. Vengono trattati temi come: la fede, i sensi provvisori, dare e ricevere, contraddizione ed unit\u00e0. Inoltre viene introdotto il tema della Guida Interna, un'immagine che una persona pu\u00f2 costruire ed utilizzare.\nLa parte finale si occupa pi\u00f9 delle condizioni esterne nella societ\u00e0, trattando temi come: la legge, lo stato, la religione, l'educazione, ecc.\nLettere ai miei amici (Cartas a mis amigos) di Silo.\n\"Lettere ai miei amici: sull'attuale crisi sociale e personale\" nel mondo \u00e8 un libro che tratteggia la crisi nella quale societ\u00e0 ed individui si trovano immersi secondo il punto di vista dell'autore. \u00c8 l'insieme di 10 lettere che furono scritte tra il 1990 e il 1994.\nLa sesta lettera, meglio conosciuta come il \"Documento Umanista\" e presa come documento di base dell\"'Internazionale Umanista\", contiene il punto di vista generale rispetto: al Capitale Globale, alla Democrazia Formale contro la Democrazia Reale, alla nascita di una sensibilit\u00e0 umanista nel mondo, alle caratteristiche anti-umaniste e ai Fronti d'azione Umanisti.\nAlcuni degli altri capitoli si occupano di temi come: la coerenza personale e la solidariet\u00e0, la natura degli esseri umani, la rivoluzione sociale, le forze armate e i diritti umani.\nParla Silo (Habla Silo) di Silo.\n\"Parla Silo\" \u00e8 un'antologia di opinioni, commenti, e discorsi tenuti da Silo tra il 1969 e il 1995.\nIl libro inizia con la prima spiegazione pubblica del Nuovo Umanesimo nel discorso chiamato \"La Guarigione dalla Sofferenza\". Continua con una sezione che contiene molte spiegazioni riguardo temi come: il significato della vita, la percezione, il volontariato, la natura dell'esistenza umana e la religiosit\u00e0.\nLa seconda parte \u00e8 una serie di presentazioni di libri date durante la pubblicazione di alcune sue precedenti opere.\nLa terza parte \u00e8 la trascrizione di una serie di conversazioni su temi quali: Umanesimo e Mondo Nuovo, Umanesimo e la Crisi della Civilizzazione, cosa comprendiamo attraverso l'Umanesimo Universale e il Tema di Dio.\nAltre opere.\nTutti i libri sono liberamente scaricabili dal sito di Silo; le Opere Complete di Silo sono edite in italiano dall'Associazione Editoriale Multimage\nConflitti con altre organizzazioni.\nLa storia del Movimento Umanista non \u00e8 stata esente da conflitti con altre organizzazioni e individui.\nDurante gli anni Sessanta in Argentina i gruppi iniziali si formavano chiamandosi \u201cPotere Giovane\u201d, ci\u00f2 cre\u00f2 dei conflitti con la Chiesa Cattolica. Le organizzazioni umaniste, chiaramente in opposizione con il regime militare in Argentina, si trovarono sotto l'attacco del governo. Alcune persone furono arrestate e messe in prigione, 2 furono uccise e fu fatto un attentato per uccidere Silo.\nUno studio fatto dal Professore Barr-Melej dell'Universit\u00e0 dell'Ohio contiene delle informazioni riguardo ai primi conflitti .\nSuccessivamente, con l'avvento della variante umanista del Partito dei Verdi, gli umanisti furono esposti a molti contrasti in Italia, Spagna, Inghilterra, Stati Uniti, e Germania. Alcune persone del movimento verde interpretarono il Movimento Umanista in opposizione al tema ambientale, considerando che l'umanit\u00e0, e non la natura, dovesse essere al centro dell'interesse.\nLa risposta del Movimento Umanista fu che lo sfruttamento dell'ambiente accade perch\u00e9 la societ\u00e0 sta seguendo dei valori (come il denaro, lo sviluppo economico, ecc.) che sono contrari all'essere umano. La spiegazione continu\u00f2 sottolineando il fatto che se ci comportassimo seguendo veramente i valori umani, non ci sarebbero conflitti con nessuna cosa vivente.\nIl rapporto conflittuale con le organizzazioni ecologiste si vede anche dalla tesi, sostenuta dagli umanisti, per cui si dovrebbe occupare dei problemi degli uomini prima che delle foche.\nIn Inghilterra e negli Stati Uniti si \u00e8 creata confusione tra il Movimento Umanista e organizzazioni come l'Associazione Umanista britannica e l'Associazione Umanista Americana che promuovono l'umanesimo secolare .\nCritica alle organizzazioni umaniste.\nSecondo fonti umaniste sarebbe stata finanziata e realizzata una campagna di repressione violenta nel Latino America e poi di diffamazione in Europa sin dalle sue origini, perch\u00e9 i gruppi sostenevano la solidariet\u00e0 e la lotta nonviolenta ai sistemi militaristi e violenti.\nSecondo alcune fonti, il Movimento Umanista avrebbe avuto diverse caratteristiche in comune con le sette.. L'accusa di essere una setta nasce dalla critica alla struttura interna che avevano le organizzazioni umaniste, dove si vedeva con sospetto la figura di grande influenza che aveva il fondatore (Mario Rodr\u00edguez Cobos) e il fatto che fossero strutturate a piramide. Sino al 2009 nell'organizzazione il membro che formava un gruppo di dieci iscritti creava un consiglio di delegati di gruppo e per questo partecipava al livello di delegato di un'\u00e9quipe. \u00c8 da considerare per\u00f2 che la forma organizzativa non prevedeva un capo (come invece esiste nelle strutture a piramide) ma un'assemblea di persone, inoltre l'iscrizione e la disiscrizione \u00e8 sempre stata libera. Sono state presentate agli organi competenti diverse denunce di diffamazione da parte di alcuni membri del movimento umanista, ingiustamente accusati.\nSi parla anche di \"siloismo\": del resto Silo, sul tema della lotta nonviolenta, si lasciava spesso associato a figure della caratura storica di Gandhi o Martin Luther King.\nL'accusa che Silo fosse al capo di una setta fu fatta ripetutamente; in un rapporto della chiesa evangelica in Svizzera indica inoltre il movimento ed il partito umanista come uno \"psicogruppo\": pur lamentando la mancanza di trasparenza sotto diversi punti di vista, la struttura gerarchica e la pratica di attivit\u00e0 tendenzialmente psicoterapeutiche, il rapporto aggiunge che non sarebbero noti casi di membri ostacolati al momento di volersi staccare dal movimento.\nAlcuni ex-umanisti si sono riuniti in associazioni come la \"ex-Silo\". Altri ex-umanisti, pur dichiarando una divergenza di vedute o di interessi, vedono nelle critiche dei tentativi eccessivi di screditare l'organizzazione.\nIl Partito Umanista in Italia.\nIn Italia il Partito Umanista (PU) venne fondato nel 1984, ma la prima partecipazione elettorale avvenne in occasione delle elezioni regionali del 1985 quando una lista con il simbolo del partito (il nastro di Moebius) fu presentata in Lombardia, Toscana, Lazio e Campania. Successivamente, il partito concorse con il proprio contrassegno o con quello dell'Alleanza Umanista alle elezioni politiche del 1987, a quelle del 1996, alle elezioni europee del 1999, quando ottenne il suo miglior risultato nazionale, lo 0,05%, e ad alcune competizioni elettorali regionali e amministrative. In occasione di altri appuntamenti elettorali, candidati espressione del Partito Umanista furono ospitati nelle liste di altre formazioni politiche di area progressista, come ad esempio accadde alle elezioni politiche del 2008, con la candidatura di alcuni esponenti nelle liste La Sinistra l'Arcobaleno e Per il Bene Comune, o alle elezioni europee del 2009, quando l'ex segretario del partito Giorgio Schultze fu candidato per l'Italia dei Valori.\nIn diverse occasioni il Partito Umanista promosse campagne politiche insieme alle altre forze di sinistra: nel 1999 present\u00f2 alla Camera dei deputati una proposta di legge sulla responsabilit\u00e0 politica, che obbligasse gli eletti a rendere conto del loro operato; sostenne il referendum del 2003 per l'estensione dell'obbligo di reintegro dei lavoratori illegittimamente licenziati e i referendum del 2005 sulla procreazione assistita.\nPer molti anni il segretario generale del partito fu Giorgio Schultze, sostituito nel 2005 da Marina Larena. Dopo un periodo di difficolt\u00e0 organizzative, nel 2010 fu eletto segretario Tony Manigrasso, nel 2014 Valerio Colombo e successivamente Giovanna Ubaldeschi."}
{"id": "122537", "revid": "2161162", "url": "https://it.wikipedia.org/wiki?curid=122537", "title": "Universit\u00e0 di Salamanca", "text": "L'Universit\u00e0 di Salamanca (in lingua ufficiale \"Universidad de Salamanca\") \u00e8 l'universit\u00e0 pi\u00f9\nantica di Spagna (dal momento che quella di Palencia, anteriore ad essa, non esiste pi\u00f9) e una delle pi\u00f9 antiche in Europa insieme a quelle di Bologna, Parigi, Oxford, Cambridge, Arezzo, Padova e Napoli.\nStoria.\nLa fondazione risale all'anno 1218 per opera del re Alfonso IX di Le\u00f3n, con la categoria di Studio Generale del suo regno. \u00c8, pertanto, il titolo di \"Studium Generale\" quello che manifesta la variet\u00e0 dei suoi insegnamenti, la sua caratteristica non privata (aperta a tutti) e la validit\u00e0 delle sue lauree.\nCi vollero almeno due secoli affinch\u00e9 l'istituzione potesse disporre di edifici propri dove svolgere l'attivit\u00e0 didattica. Fino a quel momento, le lezioni si tenevano nel chiostro della chiesa principale cittadina, in case affittate dal comune e nella chiesa di San Benito. Il cardinale aragonese Pedro de Luna, poi Antipapa Benedetto XIII, convinto sostenitore dell'istituzione, spinse per l'acquisto dei primi terreni e la costruzione delle Escuelas Mayores (edificio storico dell'universit\u00e0), a partire dall'anno 1411.\nAll'inizio del Cinquecento vennero costruiti gli edifici delle Escuelas Menores.\nQuesta Universit\u00e0 fu cornice della discussione in merito alla fattibilit\u00e0 del progetto di Cristoforo Colombo e alle conseguenze che sarebbero potute sorgere dalle ipotesi dello stesso Colombo. Una volta scoperta l'America, fu luogo di discussione rispetto alla possibilit\u00e0 di riconoscere gli indigeni come soggetti di diritto, argomento rivoluzionario per l'epoca; furono analizzati i processi economici per la prima volta, si svilupp\u00f2 la scienza del Diritto e fu epicentro umanista, anche se minore di Alcal\u00e0, cos\u00ec come la fonte principale alla quale attinse la monarchia spagnola per creare e mantenere il suo Stato.\nIl momento topico di questa istituzione pu\u00f2 essere riconosciuto nel periodo di convivenza di alcuni dei suoi membri pi\u00f9 brillanti, conosciuto come la scuola di Salamanca."}
{"id": "122538", "revid": "125683214", "url": "https://it.wikipedia.org/wiki?curid=122538", "title": "Circuito di Laguna Seca", "text": "Il WeatherTech Raceway Laguna Seca (in precedenza conosciuto come Mazda Raceway Laguna Seca e Laguna Seca Raceway) \u00e8 un circuito per automobilismo e motociclismo sponsorizzato da WeatherTech. Si trova a 250\u00a0m sul livello del mare a circa 12\u00a0km da Monterey (CA, Stati Uniti). Ha una lunghezza pari a 3610 metri ed \u00e8 stato costruito nel 1957.\nIl tracciato.\nAdagiato sul fianco di una collinetta, il circuito si snoda partendo dal fondo della valle per poi salire bruscamente verso la cima a partire dalla curva 5 fino alla curva 8/8a, dove il circuito scollina per poi ridiscendere bruscamente verso il traguardo.\nNel 1988 il circuito ha subito l'unica modifica importante al tracciato nel corso degli anni, con la realizzazione della sezione che va dalla curva 2 alla curva 5, necessaria a raggiungere la lunghezza minima richiesta dalla FIM. Di recente diverse sezioni sono state adattate alle nuove necessit\u00e0 in termini di sicurezza.\nLa configurazione della pista \u00e8 particolare e piuttosto diversa dalle altre piste del resto del mondo. La sezione pi\u00f9 famosa \u00e8 senz'altro quella di cui fa parte il \"Cavatappi\" (in inglese \"Corkscrew\"), una chicane spettacolare posta in cima alla collina, che si affronta a 80\u00a0km/h e che si snoda su di un dosso molto ripido.\nUn altro punto del circuito da tenere in considerazione \u00e8 il rettilineo del traguardo, molto corto e con due lievi cambi di direzione dove viene raggiunta la velocit\u00e0 massima, che per le moto delle categorie Superbike e MotoGP \u00e8 di circa 270\u00a0km/h, mentre per le auto di classe LMP1 si sfiorano i 300\u00a0km/h.\nI piloti testimoniano che si tratta di un circuito in cui i sorpassi non sono molto semplici, anche perch\u00e9 vi sono pochi punti adatti per tentare un attacco.\nSu richiesta degli stessi e degli organizzatori della MotoGP, l'impianto ha subito ingenti lavori nell'inverno tra il 2005 e il 2006 che non hanno interessato il disegno del tracciato (a parte l'intervento al dosso che precede la curva \"Cavatappi\"), ma che hanno ampliato in pi\u00f9 punti le vie di fuga.\nNegli anni dal 1988 al 1994 e poi (ma solo la MotoGP) dal 2005 al 2013 ha ospitato il Gran Premio motociclistico degli USA.\nSul circuito, attualmente, si svolgono prevalentemente gare riservate alle auto storiche, all'IndyCar e alle serie sotto l'egida dell'IMSA.\nMedia.\nMolte testate giornalistiche specializzate usano il tracciato come sede per i loro test di confronto e questo vale sia per quelle statunitensi che per quelle europee, disposte a sobbarcarsi i notevoli costi logistici pur di recarsi su un autodromo che stuzzica l'interesse dei propri lettori.\nIl circuito di Laguna Seca \u00e8 presente in molti videogiochi, tra cui quelli della serie \"Gran Turismo\" e \"Assetto Corsa\"."}
{"id": "122550", "revid": "46291", "url": "https://it.wikipedia.org/wiki?curid=122550", "title": "Pangium edule", "text": "Il pangio (Pangium edule ) \u00e8 una pianta della famiglia delle Flacourtiaceae originaria dell'Indonesia (Giava e Bali).\nUtilizzo culinario.\nI semi del Pangio sono un ingrediente molto apprezzato nella cucina Nonya ed Eurasiatica.\nOriginario dell'Indonesia (Giava e Bali) sono tossici se non trattati adeguatamente. La scorza esterna deve essere pulita strofinandola energicamente, si passa quindi all'ammollo per almeno 3 giorni, cambiando spesso l'acqua e buttandola alla fine. Il metodo pi\u00f9 semplice per aprirli \u00e8 usare un cacciavite a manico corto, un martello e pestare sul guscio, anche se la tradizione vuole l'uso della mannaia. Con una pinzetta si estrae la polpa che non deve essere dura, verde o di odore sgradevole; per essere usata deve essere soffice, nera o marrone scura e fragrante. I Peranakan sono soliti aprire i semi, svuotarli e quindi riempire di nuovo il guscio. I cuochi Eurasiatici li usano al naturale lasciando al commensale il compito di aprirli e gustarli con la pietanza stessa."}
{"id": "122564", "revid": "1226", "url": "https://it.wikipedia.org/wiki?curid=122564", "title": "Semi del Pangio (pangium edule)", "text": ""}
{"id": "122565", "revid": "37401", "url": "https://it.wikipedia.org/wiki?curid=122565", "title": "Figura di stile", "text": "Nella retorica classica, le figure di stile sono una classe di figure retoriche che utilizzano particolari sequenze sintattiche per ottenere specifici effetti stilistici. Le principali figure di stile sono:"}
{"id": "122568", "revid": "1305772", "url": "https://it.wikipedia.org/wiki?curid=122568", "title": "Pangio", "text": ""}
{"id": "122575", "revid": "120569933", "url": "https://it.wikipedia.org/wiki?curid=122575", "title": "Sintagma", "text": "In linguistica strutturale, il sintagma (dal gr. \u03c3\u03cd\u03bd\u03c4\u03b1\u03b3\u03bc\u03b1 \"s\u00fdntagma\" 'composizione, ordinamento') \u00e8 un'unit\u00e0 della struttura sintattica di un enunciato.\nIn contesto di frase, si dicono 'sintagmi' dei costituenti strutturali (di proporzioni variabili), composti da elementi appartenenti a diverse categorie lessicali (o parti del discorso). Vanno individuati intuitivamente, secondo l'appartenenza di ciascuna parola a determinati \"nodi\" di riferimento.\nPer Ferdinand de Saussure, che coni\u00f2 il termine, esso indica \u00abla combinazione di due o pi\u00f9 elementi linguistici linearmente ordinati nella catena fonica\u00bb.\nLa linguistica strutturale americana si \u00e8 servita del termine phrase (sottordinata rispetto a \"clause\"); la grammatica generativa, invece, ha individuato nel sintagma delle teste e dei modificatori.\nStruttura gerarchica del sintagma.\nSi prenda ad esempio la frase italiana:\nIl parlante adulto sa intuitivamente che, tra le diverse parole che costituiscono la frase, alcune hanno un legame pi\u00f9 stretto con altre. In questa sorta di magnetismo tra le parole, si pu\u00f2 evidenziare un legame tra le parole \"gioca in camera sua\". Della stessa forza \u00e8 il legame che si ravvisa in \"in camera sua\". Priva di legame interno sembra invece la sequenza \"gioca in\". Si provi a schematizzare:\nRicomponendo la frase secondo i nodi intuitivamente individuati, avremo:\nCome si vede, ogni costituente sintattico (o sintagma) si raccoglie insieme ad altri per formare costituenti pi\u00f9 complessi, secondo una struttura gerarchica. Alcuni costituenti sono sovraordinati, altri sottordinati: il nodo \"e\" \u00e8 sottordinato rispetto a \"d\", che a sua volta \u00e8 sottordinato a \"c\". Tra i costituenti vi pu\u00f2 essere un rapporto di mediatezza o di immediatezza: si dir\u00e0 allora che \"b\" e \"c\" sono \"costituenti immediati\" di \"a\", mentre \"gioca\" + \"in camera sua\" sono \"costituenti mediati\" dell'intera frase (\"a\").\nDa quanto detto, si evince che non ogni sequenza di parole forma un sintagma: si \u00e8 visto il caso di \"gioca in\", sequenza di parole che non sono riconducibili a uno stesso nodo, almeno senza coinvolgere anche le parole che seguono, \"camera\" e \"sua\", che insieme a \"gioca\" e a \"in\" sono riconducibili allo stesso nodo \"c\". Si dir\u00e0 allora che tra \"gioca\" e \"in\" passa un confine di sintagma.\nSi pu\u00f2 allora tornare a definire il sintagma, alla luce della terminologia illustrata nell'esempio, come \"un costituente formato da parole dominate da uno stesso nodo\".\nRisulta peraltro evidente che un sintagma pu\u00f2 essere formato da parole o da altri sintagmi (che gli sono sottordinati).\nIl sintagma non \u00e8 insomma una struttura rigida, in quanto pu\u00f2 essere scisso o raggruppato in unit\u00e0 logiche maggiori o minori a seconda del riferimento logico da cui parte l'analisi dell'enunciato.\nSintagmi discontinui.\n\u00c8 poi altres\u00ec vero che le parole che formano un sintagma non devono per forza essere successive: si d\u00e0 infatti il caso di \"intrusioni\" (o \"interposizioni\") di altre parole, che pongono a distanza le parole che costituiscono sintagma. Cos\u00ec ad esempio, nella frase italiana\nla parola \"subito\" si interpone tra le parole che formano il sintagma \"vado via\". Altrettanto capita in inglese, tipicamente con i \"phrasal verbs\" (o \"verbi sintagmatici\"):\ndove il sintagma \"woke up\" vede l'intrusione del complemento oggetto (\"Dan\").\n\u00c8 possibile fare altri esempi in altre lingue. In tedesco:\nIn latino:\nDipendenza.\nTra i sintagmi sussistono inoltre diversi legami logici, che ne denunciano l'accordo o la reggenza. Tra due sintagmi sussiste spesso un rapporto di \"dipendenza sintattica\", in quanto uno dei due non potrebbe esistere senza l'altro. Il sintagma indispensabile viene chiamato \"dominante\": nel sintagma \"il mio amico di Genova \u00e8 arrivato ieri\", il sintagma \"il mio amico\" \u00e8 dominante rispetto a \"di Genova\".\nAlcuni sintagmi, al contrario, appaiono slegati da qualsiasi connessione logica e denunciano solo una \"connessione a senso\", come il genitivo assoluto in greco o l'ablativo assoluto in latino. Esempi di sintagmi connessi a senso in italiano sono per esempio le costruzioni cosiddette \"implicite\" con il gerundio e gli anacoluti.\nTesta e modificatori.\nLa parola fondamentale di un sintagma, senza la quale questo non sussisterebbe, \u00e8 chiamata \"testa\". Gli altri elementi sono detti \"modificatori\".\nSi veda il semplice esempio\n\u00c8 facile constatare che la parola \"bene\" pu\u00f2 essere soppressa senza che ne risulti compromessa la sintassi complessiva, mentre ci\u00f2 non \u00e8 altrettanto vero per il verbo \"funziona\". Si dir\u00e0 quindi che \"funziona\" \u00e8 la testa di questo sintagma, mentre \"bene\" \u00e8 un modificatore.\nAncora un esempio. Nella frase:\nil sintagma che indica il soggetto della frase \u00e8 \"Il mio gatto\". In questo sintagma la testa \u00e8 \"gatto\", mentre \"il\" e \"mio\" sono modificatori.\nClassificazione dei sintagmi.\nI sintagmi vengono classificati a seconda della categoria lessicale a cui appartiene la parola che funge da testa:\nSintagmi verbali.\nIl sintagma verbale \u00e8 quello che ricorre con maggior frequenza. Pu\u00f2 essere formato da un verbo coniugato o da un verbo unito ad altri modificatori. Questi possono essere nomi, aggettivi, avverbi oppure sintagmi preposizionali strettamente dipendenti da quello verbale.\nSintagmi nominali.\nOltre all'azione o allo stato descritti dal verbo, l'elemento centrale del messaggio veicolato da un enunciato pu\u00f2 essere costituito da uno dei protagonisti.\nSoggetto e oggetto sono costituiti da sintagmi nominali, la cui testa \u00e8 costituita da un sostantivo, da un pronome o dai suoi modificatori.\nUn sintagma nominale pu\u00f2 a sua volta essere compreso all'interno di un sintagma verbale, sia quando questo ha forma predicativa che quando questo ha forma copulativa. Nell'enunciato \"Piero e Gianni sono i miei amici di Genova\", per esempio, il sintagma verbale \u00e8 propriamente costituito da \"sono i miei amici di Genova\", che \u00e8 a sua volta scomponibile in un nuovo sintagma verbale (copula \"sono\") e in un sintagma nominale, \"i miei amici di Genova\"; quest'ultimo pu\u00f2 essere a sua volta scomposto in un sintagma nominale (\"i miei amici\") e in uno preposizionale (\"di Genova\").\nAll'interno dei sintagmi nominali \u00e8 la testa a determinare l'accordo morfologico dei suoi eventuali modificatori (\"il mio amico genovese - i miei amici genovesi\") o di eventuali sintagmi aggettivali (ad esempio, \"i miei amici sono genovesi\").\nNelle lingue dal sistema flessivo ridotto, come l'inglese, i modificatori sono invariabili.\nAbbreviazioni correnti per i tipi di sintagmi.\nIn inglese al termine sintagma corrisponde la parola \"phrase\". Ecco perch\u00e9 anche le abbreviazioni, redatte dalla scuola americana del XX secolo, si riferiscono proprio a questo termine:\nAltre abbreviazioni, sviluppate nel quadro della grammatica generativa dalla teoria dei principi e dei parametri, a partire dagli anni ottanta del XX secolo:"}
{"id": "122577", "revid": "1979289", "url": "https://it.wikipedia.org/wiki?curid=122577", "title": "Michail Afanas'evi\u010d Bulgakov", "text": "Biografia.\nInfanzia e studi.\nBulgakov nacque a Kiev, al secolo capoluogo dell'allora omonimo governatorato russo (oggi capitale dell'Ucraina), il 15 maggio (il 3 maggio secondo l'allora vigente calendario giuliano) del 1891 da un'agiata famiglia russa foziana, primogenito dei sette figli (quattro femmine e due maschi, che poi si sarebbero stabiliti tutti in Francia, a Parigi) di Afanasij Ivanovi\u010d Bulgakov, docente universitario di storia e critica delle religioni occidentali presso l'Accademia Teologica di Kiev, oltrech\u00e9 traduttore di testi religiosi, deceduto nel 1906, e di Varvara Michajlovna Pokrovskaja, entrambi originari dell'allora governatorato di Or\u00ebl (la madre era infatti nata, per l'esattezza, nella citt\u00e0 di Kara\u010dev), ovvero l'odierno oblast' di Brjansk. Cresciuto con un'educazione strettamente religiosa, si legge nei diari della sorella Nade\u017eda di come \"Mi\u0161a\", diminuitivo con cui era spesso chiamato in famiglia l'autore, abbia da giovane abbandonato la pratica religiosa: giunse infatti egli stesso a dichiararsi agnostico nel 1910, dopo essersi iscritto alla facolt\u00e0 di medicina a Kiev.\nNel 1916 si laure\u00f2 in medicina, con menzione d'onore, presso l'Universit\u00e0 di Kiev, allora dedicata a San Vladimir (oggi Universit\u00e0 nazionale \"Taras \u0160ev\u010denko\"). Fu subito inviato a Nikol'skoe nel governatorato di Smolensk, come dirigente medico dell'ospedale del circondariato. Era l'unico medico del circondariato. Sono di questo periodo \"I racconti di un giovane medico\" (sette racconti), i cui manoscritti sono andati persi. Se, come in essi scrive, ogni giorno aveva al minimo cinquanta pazienti, pi\u00f9 gli interventi chirurgici, \u00e8 verosimile che tali appunti siano stati scritti l'anno successivo, quando si spost\u00f2 a Vjaz'ma, pi\u00f9 tranquilla (condivideva il lavoro con almeno altri tre colleghi medici), dove gli arrivarono gli echi della rivoluzione. \u00c8 qui che Bulgakov visse le esperienze descritte negli altri due racconti degli \"Appunti\".\nDurante la guerra civile.\nNel 1918 torn\u00f2 a Kiev con la moglie, dove apr\u00ec uno studio medico di dermosifilopatologia. Afferma di aver assistito, a Kiev, almeno a quattordici sovvertimenti politici, di cui dieci vissuti in prima persona: \u00e8 in questo periodo che gli nasce in seno l'idea di abbandonare la medicina, poich\u00e9, come pubblico ufficiale, era troppo soggetto al potere politico.\nNel 1919 venne inviato a Vladikavkaz come medico militare, dove inizi\u00f2 a fare il giornalista. Qui si ammal\u00f2 di tifo, la contingenza gli imped\u00ec di lasciare il Caucaso; voleva scampare alla guerra civile e stabilirsi in un contesto culturale pi\u00f9 ampio (l'estero o la nuova capitale). Inizia a pubblicare con giornali locali ma quasi tutte le pubblicazioni di questo periodo sono irreperibili. \u00c8 del 1920 il definitivo abbandono della carriera medica, dando inizio ad un lungo periodo di ristrettezze economiche: il lavoro di letterato rendeva poco o niente e cerc\u00f2 quindi di arrotondare lavorando come comparsa in teatro. In quegli anni vide la luce la prima versione de \"I giorni dei Turbin\".\nL'arrivo a Mosca.\nNel 1921, si trasfer\u00ec a Mosca dove si ricongiunge alla prima moglie. Dopo essere riuscito, non senza difficolt\u00e0, a trovare una sistemazione cerc\u00f2 impiego presso la sezione letteraria del Commissariato del popolo all'istruzione pubblica e politica e viene assunto come segretario. L'impiego non dur\u00f2 molto, riusc\u00ec poi ad avere delle collaborazioni con vari giornali scrivendo su gli argomenti pi\u00f9 disparati. Poi inizi\u00f2 uno dei rapporti pi\u00f9 importanti della vita lavorativa e letteraria di Bulgakov, quello con la rivista berlinese in lingua russa \"Nakanune\". Sempre in quel periodo inizi\u00f2 a frequentare i sabati letterari di Evdoksija Nikitina. Dopo aver completato \"La guardia bianca\" tenta di farlo pubblicare su \"Nedra\", il romanzo viene rifiutato perch\u00e9 gli ufficiali bianchi (dell'Armata dei Volontari) apparivano sotto una luce eccessivamente benevola. Il romanzo verr\u00e0 pubblicato in pi\u00f9 parti su \"Rossija\" tra il 1924 e il 1925 e mentre terminava il romanzo inizi\u00f2 la versione teatrale (scritta tra gennaio e agosto 1925).\nGli anni dedicati al teatro.\nNel 1924 divorzi\u00f2 da Tat'jana e spos\u00f2 Ljubov' Belozerskaja. Sempre in quell'anno inizi\u00f2 a frequentare casa Zajaickij, la combriccola era composta quasi completamente da moscoviti e vedevano Bulgakov come un provinciale. L\u00ec, tra le altre, fece la conoscenza del critico d'arte Gabri\u010devskij marito di Natal'ja Severcova figlia del noto zoologo professor Severcov che, con tutta probabilit\u00e0, ispir\u00f2 il personaggio del professor Persikov de \"Le uova fatali;\" il racconto venne pubblicato su \"Nedra\".\nIniziarono anche i primi problemi con la censura sovietica. \"Cuore di cane\" ricevette gli elogi della critica letteraria ma fu ritenuto impubblicabile dalla censura. \"Diavoleide\" fu requisito dalle edicole pochi giorni dopo l'uscita. La pi\u00e8ce basata sulla \"Guardia bianca\" dovette essere tagliata e modificata pi\u00f9 volte per poter uscire e il titolo necessitava di essere modificato eliminando ogni riferimento ai bianchi; si giunse cos\u00ec al titolo \"I giorni dei Turbin\". Il 7 maggio 1926 avvenne la prima perquisizione in casa sua e il sequestro dei suoi diari lo turb\u00f2 profondamente. Il successo de \"I giorni dei Turbin\" e, successivamente, \"L'appartamento di Zoja\" fecero di Bulgakov un drammaturgo famoso nonostante alcuni aspri commenti della critica.\nI temi della guerra civile furono protagonisti anche nelle opere del 1928; tra questi il centrale fu la responsabilit\u00e0 personale dei fatti avvenuti in quel periodo. Ne \"La fuga\" la responsabilit\u00e0 viene accollata a tutte le parti del conflitto, compresi i civili. Il 1928 fu un anno ricco di avvenimenti, quasi tutti legati al teatro. \"La fuga\" segu\u00ec un percorso tribolato: inizialmente non fu autorizzato per il MChAT, venne per\u00f2 richiesto da un teatro di Odessa e iniziarono le prove. Grazie ai pareri positivi di Maksim Gor'kij e Aleksej Sviderskij la censura approv\u00f2 la pi\u00e8ce ma il 24 ottobre venne pubblicato sulla \"Pravda\" l'annuncio del nuovo fermo dell'opera per \u00abapologia del movimento bianco\u00bb. Anche \"L'isola scarlatta\" che ricevette l'approvazione dopo un anno e mezzo dalla richiesta vide sospese le repliche dopo la prima.\nSempre in quell'anno gli eventi di carattere personale furono principalmente due. In febbraio fece la sua prima richiesta di espatrio per andare a Berlino e Parigi che venne rifiutata l'8 marzo. Si adoper\u00f2 anche per riavere i suoi diari, sequestrati durante la prima perquisizione, con richieste alle autorit\u00e0 e chiedendo aiuto a Gork'ij. Il veto ufficiale a \"La fuga\" arriv\u00f2 nel gennaio 1929, giudicata antisovietica da Stalin stesso, ma Bulgakov si rifiut\u00f2 di fare le modifiche richieste. Il 28 febbraio, durante una festa di carnevale, conobbe Elena Sergeevna \u0160ilovskaja e se ne innamor\u00f2. Inizi\u00f2 un rapporto epistolare tra i due con Elena Sergeevna costretta a distruggere le lettere di Bulgakov essendo una donna sposata. Ad ella consegn\u00f2 anche il manoscritto de \"All'amico segreto\".\nDel 1930 \u00e8 l'opera \"Il bagno\" di Majakovskij e fu un grande successo di critica: Mejerchol'd paragon\u00f2 Majakovskij a Moli\u00e8re. L'interpretazione che venne quindi data all'opera, che si rifaceva ai classici, turb\u00f2 Bulgakov al punto di fornirgli lo sprone per una risposta che si realizz\u00f2 con la decisione di tornare al teatro con un lavoro su Moli\u00e8re. Termin\u00f2 il manoscritto, intitolato \"La cabala dei bigotti\", il 6 dicembre e il giorno dopo sulla copia battuta a macchina compariva una dedica a Elena Sergeevna. Quello stesso giorno gli venne notificato il divieto di messa in scena delle opere scritte fino a quel momento: tutte le sue speranze erano rivolte a quest'ultimo lavoro. La pi\u00e8ce sembr\u00f2 riscuotere un discreto successo tra il circolo dei teatranti, tuttavia il 18 marzo ricevette la notizia della mancata approvazione da parte della censura. I problemi di Bulgakov non erano soltanto materiali (era in serie difficolt\u00e0 finanziarie) ma la sua condizione di letterato respinto in ogni sua iniziativa era un peso psicologico che sopportava con difficolt\u00e0. In una lettera al fratello scrisse: \u00abCon queste stesse mani ho gettato nella stufa le minute di un romanzo sul diavolo, di una commedia e l'inizio di un altro romanzo\u00bb.\nQuesto episodio \u00e8 centrale e ricorrente nella vita e nel pensiero di Bulgakov, il \"romanzo sul diavolo\" a cui si riferisce \u00e8 ovviamente \"Il maestro e Margherita\" e il concetto riassunto nella celebre massima \u201ci manoscritti non bruciano\u201d \u00e8 presente anche in quest'opera. Lo stato d'animo di quei giorni lo port\u00f2 a scrivere una lettera al governo dell'URSS chiedendo il permesso di espatriare avendo di fronte a s\u00e9 come prospettiva \"soltanto la miseria, il vagabondaggio e la morte\". Il 18 aprile, il giorno dopo i funerali di Majakovskij che si era suicidato il 14 aprile, ricevette una telefonata da Stalin in persona che gli preannunci\u00f2 una risposta favorevole alla sua richiesta di espatrio ma, nello stesso tempo, gli chiese di restare in patria prospettandogli la possibilit\u00e0 di un impiego al Teatro Accademico dell'Arte di Mosca. Bulgakov fu chiamato a collaborare col teatro con mansioni di attore e assistente regista.. Nonostante fosse relativamente benvoluto da Stalin, gli fu sempre impedito di uscire dall'Unione Sovietica o di andare a far visita ai suoi fratelli all'estero.\nIl terzo matrimonio, il ritorno al romanzo e ancora teatro.\nNel 1932 si spos\u00f2 per la terza volta, con Elena Sergeevna \u0160ilovskaja. Alla fine del 1933 vi furono mutamenti in negativo dei rapporti con parenti e conoscenti. Sempre in quell'anno, il 25 dicembre, incontra all'Istituto trasfusionale Sergej Sergeevi\u010d Brjuchonenko che gli mostra alcuni esperimenti, l'intenzione era quella fare un trapianto di testa di cane ma non fu possibile. La speranza di Brjuchonenko era che Bulgakov ne traesse l'ispirazione per un racconto. All'incontro era presente anche un cineasta amico di Brjuchonenko che dall'eventuale racconto avrebbe voluto trarne un lungometraggio cinematografico, ma la nomea di Bulgakov non lo convinceva.\nIl 4 gennaio 1934 riprese \"Il maestro e Margherita\" e scrisse dell'incontro tra Margherita e Woland. Il 20 febbraio si trasfer\u00ec in un trilocale in vicolo Na\u0161\u010d\u00ebkin, nel palazzo risiedevano altri scrittori e ci\u00f2 piaceva molto a Bulgakov. Dello stabile non v'\u00e8 pi\u00f9 traccia in quanto abbattuto nel 1978. Il 23 marzo firm\u00f2 un contratto con teatro della satira di Mosca per \"Beatitudine\". La pi\u00e8ce, iniziata il 16 dicembre, fu terminata a fine marzo. Nel 1936 lasci\u00f2 il Teatro d'Arte e fu assunto come consulente e librettista dal Teatro Accademico.\nGli ultimi anni.\nNell'ultimo decennio della sua vita, Bulgakov continu\u00f2 a lavorare alla sua opera pi\u00f9 nota \"Il maestro e Margherita\", scrisse commedie, lavori di critica letteraria, storie ed esegu\u00ec alcune traduzioni e drammatizzazioni di romanzi. Tuttavia, la maggior parte delle sue opere rimase per molti decenni nel cassetto. Mor\u00ec nel 1940, a quasi 49 anni, per una nefrosclerosi, di cui era morto anche il padre, e fu sepolto nel cimitero di Novodevi\u010dij a Mosca.\nDopo la morte.\nDalla sua morte al 1961 nessuna opera di Bulgakov fu mai pubblicata. Poi, \"improvvisamente, per 5-7 anni in Russia scoppi\u00f2 il fenomeno Bulgakov\", scrisse Vladimir La\u0161kin. Da questo momento di nuovo in Russia cala l'oblio, per poi riaccendersi l'interesse negli anni ottanta.\nOpere.\nQuand'era ancora in vita, Bulgakov era famoso per \"I racconti di un giovane medico\" e \"La guardia bianca\" (\"\u0411\u0435\u043b\u0430\u044f \u0433\u0432\u0430\u0440\u0434\u0438\u044f\"). Negli \"Appunti di un giovane medico\" racconta, a livello autobiografico, la sua esperienza di neolaureato confrontata con la vita vera di dottore in un ospedale di campagna, raccontandone i dubbi, le emozioni e le paure, senza rinunciare a un velo di ironia tipico di Bulgakov.\nFu, per un breve periodo, lo scrittore preferito di Josif Stalin, che ammirava in particolare la commedia \"I giorni dei Turbin\" (\"\u0414\u043d\u0438 \u0422\u0443\u0440\u0431\u0438\u043d\u044b\u0445\"), tratta dal romanzo \"La guardia bianca\". Probabilmente questa circostanza gli salv\u00f2 la vita negli anni del \"Grande terrore\" (1937), quando quasi tutti gli scrittori che non appoggiavano la dittatura furono imprigionati ed uccisi, come accadde ad esempio a Osip Mandel'\u0161tam e Isaak Babel. Bulgakov non appoggi\u00f2 mai il regime e, in molte sue opere, lo schern\u00ec: \"Cuore di cane\", \"La corsa\", \"Il civico n. 13\", ecc. Nel 1929 tutti i suoi lavori, compreso il romanzo \"La guardia bianca\", furono messi al bando e Bulgakov non pot\u00e9 pubblicare pi\u00f9 nulla.\nFu il romanzo satirico \"Il maestro e Margherita\" (\"\u041c\u0430\u0441\u0442\u0435\u0440 \u0438 \u041c\u0430\u0440\u0433\u0430\u0440\u0438\u0442\u0430\"), pubblicato nel 1967, quasi trent'anni dopo la morte avvenuta nel 1940, che gli assicur\u00f2 fama immortale; la pubblicazione in Italia fu possibile grazie all'editore Giulio Einaudi. Il libro per molti anni fu disponibile clandestinamente in Unione Sovietica come samizdat, prima della pubblicazione a puntate di una versione censurata sul giornale \"Moskva\". Secondo il parere di molti lettori \"Il maestro e Margherita\" \u00e8 il miglior romanzo russo del secolo e anche dell'Unione Sovietica. Il romanzo contiene molte \u201cfrasi alate\u201d, ossia citazioni dal sapore quasi proverbiale, nella lingua russa, come, per esempio, \"I manoscritti non bruciano\". Un manoscritto del Maestro che viene distrutto, infatti, \u00e8 un elemento importante della trama e lo stesso Bulgakov dovette riscrivere da capo il romanzo, attingendo solo alla sua memoria, dopo averne bruciato personalmente e di proposito un abbozzo.\n\"Cuore di cane\", una storia spesso paragonata a \"Frankenstein\", ha per protagonista un professore che trapianta i testicoli e la ghiandola pituitaria di un uomo su un cane di nome \u0160arik (Pallino nella versione italiana). Col passare del tempo \u0160arik assume caratteristiche sempre pi\u00f9 umane, la qual cosa genera una gran confusione. Il racconto costituisce una dura satira nei confronti dell'Unione Sovietica; da esso, nel 1973, William Bergsma ha tratto un'opera comica dal titolo \"L'assassinio del compagno \u0160arik\".\nIl romanzo \"Uova fatali\" racconta i fatti accaduti dopo la scoperta da parte del professor Persikov, in un esperimento con le uova, di un raggio rosso che accelera la crescita degli organismi viventi. In quel periodo la maggior parte delle galline di Mosca erano colpite da una malattia contagiosa e quindi, per porre rimedio alla situazione, il Governo sovietico prova ad utilizzare il raggio in una fattoria. Sfortunatamente, per errore, al professore vengono consegnate delle uova di gallina mentre alla fattoria gestita dal governo arriva una partita di uova di struzzo, di serpente e di coccodrillo, che avrebbero dovuto essere consegnate al laboratorio di Persikov. L'errore viene scoperto non prima che le uova abbiano generato mostri giganteschi che devastano i quartieri periferici di Mosca e uccidono tutti coloro che lavorano nella fattoria. La macchina della propaganda coinvolge il professore, stravolgendo la sua natura nello stesso modo in cui il suo atteggiamento \"ingenuo\" ha creato i mostri. Mettere in rilievo la faciloneria e i disastri causati dal governo cost\u00f2 a Bulgakov la fama di controrivoluzionario.\nIn \"Romanzo teatrale\", un libro che racconta in tono ironico e grottesco le disavventure che Bulgakov affront\u00f2 dopo la pubblicazione de \"La guardia bianca\" e del suo riadattamento a \"pi\u00e8ce\" teatrale, tutti i personaggi presenti hanno un corrispettivo nella Mosca degli anni venti e la voce narrante \u00e8 lasciata a un aspirante scrittore pi\u00f9 che a uno scrittore vero e proprio, che si suicider\u00e0 dopo aver scritto le sue memorie.\nTrasposizioni al cinema.\nI DVD con sottotitoli, si trovano facilmente nei vari negozi Internet.\nInfluenza culturale.\nVari autori hanno dichiarato di essersi ispirati a \"Il maestro e Margherita\":\nOpere.\nEdizioni originali.\nTra parentesi quadre la traslitterazione e la traduzione letterale del titolo. In grassetto l'anno di prima edizione.\nTraduzioni italiane.\nIn ordine cronologico, per traduzione\nPer una lista delle traduzioni italiane de \"Il maestro e Margherita\" si veda la bibliografia della relativa voce."}
{"id": "122582", "revid": "124466770", "url": "https://it.wikipedia.org/wiki?curid=122582", "title": "Immunologia", "text": "L'immunologia \u00e8 una branca della biologia che si occupa del sistema immunitario, studiando gli aspetti delle difese dell'ospite contro infezioni e le avverse conseguenze delle risposte immunitarie. L'immunologia si occupa quindi delle funzioni fisiologiche del sistema immunitario (e dei suoi componenti) sia durante una malattia che in condizioni di salute, cos\u00ec come delle malfunzioni del sistema immunitario stesso (malattie autoimmuni, ipersensibilit\u00e0 e trapianti).\nL'immunologia \u00e8 una scienza piuttosto recente, e la sua nascita viene fatta coincidere con Edward Jenner, il quale scopr\u00ec, nel 1796, che l'agente patogeno causa del vaiolo bovino poteva proteggere contro il vaiolo umano, una malattia spesso fatale, e inocul\u00f2 quell'agente patogeno preso dalle pustole di pazienti affetti da vaiolo bovino direttamente in individui sani, proteggendoli quindi dall'infezione del pi\u00f9 grave vaiolo umano.\nSuddivisioni della disciplina.\nL'immunologia ha varie applicazioni in diversi campi della scienza e di solito viene suddivisa in:\nImmunologia classica.\nQuesto ramo dell'immunologia \u00e8 strettamente correlata con l'epidemiologia e la medicina e si occupa della relazione tra il corpo, gli agenti patogeni e l'immunit\u00e0. Il primo esempio di descrizione del fenomeno \u00e8 stato dato da Tucidide durante un'epidemia di peste nell'antica Atene nel 430 a.C., dove annot\u00f2 come persone gi\u00e0 contagiate (e sopravvissute) una volta, non si ammalassero pi\u00f9 nonostante fossero a stretto contatto con altri appestati.\nLa base dell'immunologia classica (e di tutta l'immunologia) \u00e8 lo studio dell'interazione tra antigene e anticorpo e dei vari componenti del sistema immunitario, incluse le loro funzioni e le interazioni che stabiliscono.\nImmunologia clinica.\nL'immunologia clinica si occupa dello studio delle malattie del sistema immunitario o causate da un'alterazione funzionale di questo.\nTra le malattie che colpiscono il sistema immunitario vi sono quelle causate da alcuni lentivirus (virus lenti) quali i virus HTLV ed il pi\u00f9 conosciuto HIV. Quest'ultimo virus, attraverso complessi meccanismi di interazione recettoriale, \u00e8 in grado di infettare le cellule, in particolare i linfociti T e relative sottopopolazioni ed i macrofagi, che hanno sulla loro superficie una proteina chiamata CD4. La progressiva alterazione di tali cellule, fondamentali per la difesa contro le infezioni, porta all'AIDS, acronimo che sta per Sindrome da Immunodeficienza acquisita, in cui l'individuo infetto non \u00e8 pi\u00f9 capace di difendersi dalle infezioni.\nPer quanto riguarda le malattie causate da alterazioni del sistema immunitario vanno ricordate: le immunodificienze primitive, ossia indotte da difetti genetici, nelle quali una parte del sistema immunitario non riesce a generare una risposta adeguata all'attacco di un agente patogeno, e le malattie autoimmuni, dove il sistema immunitario attacca componenti del suo stesso organismo non riconoscendoli pi\u00f9 come parte di s\u00e9 (es.: artrite reumatoide). \nAltre malattie del sistema immunitario includono le ipersensibilit\u00e0, dove il sistema risponde in maniera inappropriata a composti innocui (es.: asma, allergie).\nQuesta branca dell'immunologia si occupa anche dei rigetti in seguito a trapianti, dove il sistema immunitario riconosce come estranei e attacca gli organi o altri componenti che vengono trapiantati da un altro essere vivente, sia da un altro della stessa specie (\"allotrapianti\") che da specie diverse (\"xenotrapianti\"). Lo scopo di questi studi \u00e8 trovare un modo per evitare tale rigetto, attualmente basato su farmaci antirigetto, che indeboliscono il sistema immunitario.\nImmunoterapia.\nPer immunoterapia si intende l'uso di componenti del sistema immunitario per trattare una malattia o un disordine, ad esempio nel trattamento del cancro insieme alla chemioterapia ed alla radioterapia. L'immunoterapia viene anche usata in pazienti immunosoppressi (ad esempio i malati di AIDS) o sofferenti per altre immunodeficienze o malattie autoimmuni.\nImmunologia diagnostica.\nLe scoperte fatte in immunologia (specialmente quella della specificit\u00e0 del legame tra un anticorpo e il suo antigene) sono servite a inventare varie tecniche diagnostiche per la detection di varie molecole (purch\u00e9 immunogeniche) sia per la ricerca, che per la diagnosi vera e propria. Anticorpi specifici per una determinata molecola, sono utilizzati come \"traccianti\", cio\u00e8 anticorpi resi individuabili e/o misurabili, attraverso una marcatura radioattiva (di solito Iodio-131) o con un composto fluorescente o con un enzima (di solito HRP) in grado se posto a contatto con adeguato substrato, di sviluppare una colorazione in modo proporzionale, alla quantit\u00e0 di tracciante legatosi alla molecola da detectare/misurare.\nTra le varie applicazioni ci sono l'immunoblot, il test ELISA cos\u00ec come test per la ricerca di droghe, di microbi o per distinguere i vari gruppi sanguigni. Questi test vengono svolti nei laboratorio di analisi.\nAppartengono a queste tecniche le reazioni sierologiche.\nImmunologia evolutiva.\nLo studio del sistema immunitario in specie viventi ed estinte pu\u00f2 aiutare a comprendere l'evoluzione delle specie e lo sviluppo del loro sistema immunitario, partito da una semplice protezione fagocitica della cellula, ed evolutosi per poter proteggere organismi pluricellulari, come composti antimicrobici negli insetti agli organi linfatici nei vertebrati.\nMeccanismi di difesa.\nImmunit\u00e0 innata.\n\u00c8 un sistema rapido di difesa e pu\u00f2 salvare la vita in molti casi. Come contro si ha la scarsa specificit\u00e0 di obiettivi, cio\u00e8 il bersaglio specifico potrebbe non essere identificato in un primo momento, ma semplicemente riconosciuto come probabile agente patogeno. Questa carenza di precisione viene definita in due modi: non-specifica, in contrasto con l'alta specificit\u00e0 delle risposte tardive; o immunit\u00e0 innata, per evidenziare che la maggior parte dei meccanismi dell'immunit\u00e0 naturale \u00e8 presente gi\u00e0 alla nascita e non subisce, in grandi linee, variazioni con l'avanzare dell'et\u00e0.\nIl ruolo centrale dell'immunit\u00e0 naturale risiede nel macrofago che, assieme ad altre molecole e cellule, contribuisce in gran parte all'eliminazione dell'invasore. I macrofagi sono probabilmente le cellule pi\u00f9 importanti nel sistema immunitario e una loro completa assenza risulterebbe incompatibile con la sopravvivenza. Essi sono responsabili, assieme ai neutrofili polimorfonucleati (PMN), della fagocitosi e secernono varie molecole come: l'interferone (ad azione antivirale), il lisozima (un battericida) e altre molecole che stimolano il fegato a rilasciare proteine della fase acuta (per la limitazione dell'infezione e del danno tissutale). Inoltre, epatociti e macrofagi mantengono elevato il livello di sistema del complemento, che partecipa all'eliminazione dei batteri. Quest'ultimo interagisce con i mastociti causando i segni dell'infiammazione (incremento del flusso ematico e della permeabilit\u00e0 vascolare).\nInfine, altre cellule, le natural killer (NK), hanno un ruolo nell'immunit\u00e0 naturale poich\u00e9 agiscono in risposta precoce all'infezione virale e sono rapide e poco specifiche.\nImmunit\u00e0 adattativa.\nSi divide a sua volta in immunit\u00e0 umorale e in immunit\u00e0 cellulo-mediata. I protagonisti della risposta adattativa sono i linfociti B, i T e NK. L'immunit\u00e0 umorale \u00e8 dalla secrezione di anticorpi prodotti nelle cellule dei linfociti di tipo B (cellule B) differenziatisi in plasmacellule. L'immunit\u00e0 cellulo-mediata protegge il corpo mediante l'attivazione di linfociti T citotossici antigene-specifici, di macrofagi e cellule NK e stimolando le cellule a secernere tutta una serie di citochine specifiche.\nImmunologo.\nL'immunologo \u00e8 il medico specialista in immunologia. \nL'eventuale tutela del titolo nonch\u00e9 il percorso di qualifica per acquisirlo dipendono dalla legislazione di ciascuna nazione al mondo.\nItalia.\nPer esercitare la professione di immunologo occorre aver conseguito la laurea in Medicina e Chirurgia e, successivamente, aver frequentato con esito positivo la scuola di Specializzazione in Allergologia e Immunologia."}
{"id": "122590", "revid": "124621118", "url": "https://it.wikipedia.org/wiki?curid=122590", "title": "Istone", "text": "Gli istoni sono proteine basiche che costituiscono la componente strutturale della cromatina. Risultano essere le pi\u00f9 abbondanti proteine della cromatina andando a costituirne l'80-90% circa. Esse sono tipiche degli organismi eucarioti, nonostante alcuni tipi di cellule eucariotiche ne siano prive; negli eubatteri sono assenti, mentre sono presenti negli archea.\nSono proteine basiche cariche positivamente, poich\u00e9 posseggono un gran numero (circa il 20%) di amminoacidi con catena laterale basica, in particolare lisina e arginina. Gli istoni interagiscono con il DNA, che \u00e8 carico negativamente a causa dell'abbondanza di gruppi fosfato, per formare strutture dette nucleosomi.\nGli istoni sono fra le proteine eucariotiche pi\u00f9 conservate durante il corso dell'evoluzione: la maggior parte dei cambiamenti nella sequenza istonica \u00e8 infatti letale, il che conferma il loro ruolo fondamentale nel compattamento della cromatina. Inoltre, proprio per questa caratteristica, i geni per gli istoni, e in particolare per l'istone H4, sono tra quelli pi\u00f9 utilizzati nelle analisi filogenetiche.\nIstoni e nucleosomi.\nEsistono cinque tipi di istoni comuni: H1, H2A, H2B, H3, H4. Essi hanno in comune una struttura detta \"dominio histone-fold\" composta da 3 alfa eliche separate da 2 loop non strutturati. Ciascun istone dell'ottamero presenta poi una lunga coda N-terminale che si estende al di fuori del nucleosoma.\nGli istoni H2A, H2B, H3, H4 si autoaggregano, formando un ottamero chiamato ottamero istonico, intorno al quale il DNA si avvolge in modo sinistrorso per 1,67 giri, interagendo con gli istoni mediante interazioni non covalenti (es. legame a idrogeno). Il complesso formato da DNA + ottamero istonico \u00e8 detto nucleosoma: 1,67 giri di elica sinistrorsa corrispondono a circa 200bp, di cui 150bp sono strettamente legate all'ottamero istonico mentre le restanti 50bp, distribuite in due pezzi da 25bp, si trovano legate ad H1, l'istone linker (queste 50bp sono dette DNA linker poich\u00e9 permettono il legame tra due nucleosomi adiacenti). H1, infatti, riconosce una particolare sequenza interposta sul DNA linker e un'altra che si trova sull'ottamero e contemporaneamente li lega causandone un avvicinamento. Inoltre, grazie alle code presenti su entrambi i lati, l'istone H1 interagisce con gli istoni H1 dei nucleosomi vicini, avvicinandoli e perci\u00f2 compattando la cromatina. I punti di al 5' fosfato e al 3'-OH del DNA presente nel nucleosoma e legato agli istoni linker sono rispettivamente chiamati entry point ed exit point.\nOltre ai quattro tipi di istoni di natura quasi esclusivamente strutturale (H2A, H2B, H2 e H4), ne esistono altri con differenti ruoli:\nFormazione del nucleosoma.\nIl processo \u00e8 di tipo autoaggregativo e si verifica solo se \u00e8 presente anche il DNA; in caso contrario le proteine istoniche non si aggregano. Il processo di formazione del nucleosoma prevede i seguenti passaggi:\nFunzione e regolazione degli istoni.\nIl ruolo fondamentale degli istoni \u00e8 quello di organizzare il DNA, compattandolo in maniera ordinata, in modo tale da consentire alle cellule di conservarlo in un volume ristretto come quello del nucleo. Nell'uomo il fattore di compattazione del genoma \u00e8 pari a quasi 10000 volte poich\u00e9 quasi 2 m di genoma umano sono impacchettati in un nucleo di circa 2\u00a0\u00b5m (10\u22126 m).\nLe code N-terminali degli istoni possono subire numerose modifiche promosse da specifici enzimi che originano acetilazione, metilazione, ubiquitinazione, fosforilazione. Tali modifiche influiscono sulla struttura della cromatina facilitando la trascrizione di un gene, la sua inibizione o altri importanti meccanismi. Esistono ormai molte prove che mostrano come molti attivatori della trascrizione posseggano attivit\u00e0 istone-acetilasica; viceversa, molti repressori paiono possedere attivit\u00e0 istone-deacetilasica.\nGli istoni, e quindi i nucleosomi, non vanno pensati come entit\u00e0 completamente passive con funzioni puramente strutturali, ma come strutture dinamiche soggette ad un gran numero di modifiche post-traduzionali. Oggi \u00e8 ormai evidente l'esistenza di un vero e proprio codice istonico in grado di regolare l'espressione genica in maniera epigenetica.\nAcetilazione degli istoni.\nQuesto tipo di modifica \u00e8 alla base dell'espressione genica. Essa \u00e8 promossa da una classe di enzimi chiamate HATs (\"Istone acetiltransferasi\") e prevede il trasferimento di un gruppo acetile (il donatore \u00e8 l'acetil-coenzima A) sull'azoto della catena laterale e di conseguenza non \u00e8 pi\u00f9 in grado di legare con alta affinit\u00e0 i gruppi fosfato del DNA (che ha carica negativa). In realt\u00e0, non sono enzimi altamente specifici, possono infatti modificare pi\u00f9 di un residuo amminoacidico. Il DNA viene quindi rilassato in quel punto permettendo ad altre proteine o enzimi di interagire con esso. L'acetilazione, quindi, interviene nel processo di attivazione della trascrizione.\nTra i principali tipi di HATs vi sono la cosiddetta \"p300\" e la sua omologa \"proteina legante CREB\" (CREB-binding protein o \"CBP\"). Sono rappresentate in modo ubiquitario e acetilano gli istoni dopo stimoli cellulari molto vari. La loro attivit\u00e0 \u00e8 particolarmente alta nelle cellule nervose, in quelle del midollo osseo ed in alcune strutture endocrine, cio\u00e8 in quelle linee cellulari in attiva replicazione o elevato metabolismo. Tra queste ovviamente bisogna includere le cellule tumorali.\nLe HATs sono diventate, recentemente, un potenziale bersaglio della terapia contro i tumori. Sono ormai una decina, infatti, i composti che hanno mostrato attivit\u00e0 inibitoria verso questa classe di enzimi. Strutturalmente essi appartengono ai derivati alchilici della 6-idrossi-chinolina ed ai sostituti aromatici dell'isotiazolo. Le prove in vitro hanno dato risultati incoraggianti sulla loro efficacia, ma non sono ancora entrati in alcuna sperimentazione pre-clinica.\nMolti coattivatori trascrizionali, sembrano possedere un'attivit\u00e0 di acetilazione istonica intrinseca.\nAlterazioni dell'acetilazione.\nIn alcuni tipi di cancro risultano iperespresse le \"istoni deacetilasi\", enzimi che deacetilano lisina e arginina. Negli Stati Uniti \u00e8 stato approvato, sotto il nome commerciale di \"Zolinza\", il \"suberoilanilide dell'acido idrossammico\" (SAHA) come efficace inibitore di tali deacetilasi legando uno ione zinco presente nel sito attivo dell'enzima.\nUn altro inibitore delle deacetilasi, \"vorinostat\", \u00e8 stato approvato dal FDA per il trattamento del linfoma cutaneo a cellule T.\nIl Disolfuro di diallile (diallina) dell'aglio, il solforafano delle crocifere, il butirrato prodotto nella fermentazione intestinale delle fibre vegetali, sono sostanze naturali che inibiscono l'enzima istone-deacetilasi, stabilizzando il DNA.\nMetilazione degli istoni.\nLa metilazione degli istoni \u00e8 una reazione mediata dalla classe di enzimi \"istone metil-trasferasi\" (HMTs; Histone Metiltransferases) e prevede il trasferimento di un gruppo metilico ad una lisina o un'arginina presente all'estremit\u00e0 N-terminale degli istoni H3 o H4. Il donatore dei gruppi metilici \u00e8 la S-adenosil-metionina (o SAM).\nEsempio di metilazione-acetilazione sulla lisina 9 di H3.\nL'acetilazione della lisina di H3 \u00e8 associata alla cromatina trascrizionalmente attiva, mentre quando avviene la metilazione delle CpG vengono richiamate sia le deacetilasi istoniche che rimuovono i gruppi acetile, sia le metiltransferasi istoniche che metilano gli istoni causando la condensazione della cromatina che determina una repressione trascrizionale. \nGli effetti possono essere differenti. Un esempio \u00e8 dato dalla metilazione di K9-H3 (legge: Lisina 9 sull'istone H3) che porta alla formazione di un sito di legame per la proteina principale dell'eterocromatina (\"heterochromatin protein-1\" o \"HP1\"), una proteina in grado di indurre impacchettamento e quindi il silenziamento. I geni coinvolti in questo processo sono: gene Su(var)3-9 che codifica per la DNA-metil-transferasi istonica e il gene Su(var)205 che codifica per la proteina HP1. Viceversa una metilazione di K4-H3 ha l'effetto opposto e promuove l'apertura cromatinica con conseguente aumento dell'espressione genica. Sfruttando questa capacit\u00e0, alcuni ricercatori hanno messo a punto dei composti chimici in grado di competere con le funzioni cellulari di alcune HMTs. Si tratta di derivati policiclici dell'indolo e della chinazolina e sono impiegati in laboratorio per comprendere meglio i meccanismi di regolazione genica guidata dai processi di metilazione.\nInibitori delle dimetiltransferasi.\nLa metilazione ha un ruolo nello sviluppo di neoplasie per via del suo ruolo nella riduzione dell'espressione genica. In diversi tumori, infatti, \u00e8 stata trovata un'ipermetilazione del DNA in regioni promotrici di geni che potrebbero sopprimere il tumore stesso. Diversi inibitori delle metiltransferasi, come la 5-azacitidina e analoghi dei nucleosidi correlati, sono stati approvati dall'FDA per il trattamento della sindrome miodisplasica e della leucemia\nBiotinilazione degli istoni.\nSi tratterebbe di un trasferimento di molecole di vitamina H o biotina su residui specifici di lisina nella struttura proteica degli istoni. L'enzima responsabile fu inizialmente visto essere la biotinidasi del siero; successivamente venne chiamata in causa la olocarbossilasi sintetasi.\nQuesta modifica istonica \u00e8 nota sin dal 1995, ma solo dopo l'inizio del XXI secolo sono stati acquisiti nuovi dati sul possibile significato funzionale. Fu interessante notare come l'esposizione di linee cellulari leucemiche umane ai raggi ultravioletti inducesse la biotinilazione, dopo che queste radiazioni avevano provocato lesioni al DNA. Da qui nacque l'idea che fosse un fenomeno associato al riparo delle lesioni genetiche. In seguito si not\u00f2 che non tutti gli istoni sono soggetti a biotinilazione: solo le isoforme H2A, H3 ed H4 sono condizionate, mentre l'H1 e l'H2B non vengono modificati.\nEsistono prove che dimostrano come l'istone H4 biotinilato, maggiormente presente nell'eterocromatina pericentromerica, serve alla condensazione dei cromosomi durante la mitosi ed alla repressione genica dei cosiddetti trasposoni, elementi genetici che costituiscono fino al 45% del genoma umano. La loro instabilit\u00e0 pu\u00f2 essere causa di difetti di espressione genica e la biotinilazione degli istoni H4 contenuti in essi sopprime la possibilit\u00e0 che ci\u00f2 accada. Sulla base di queste scoperte, ci sono Autori che hanno avanzato l'ipotesi che la carenza di biotina possa rappresentare un fattore di rischio nella comparsa di neoplasie o altri difetti genetici.\nUn'ultima interessante studio ha dimostrato che l'istone H4 biotinilato sulla lisina 12 della sequenza \u00e8 particolarmente rappresentato nelle sequenze telomeriche ripetitive di una linea di fibroblasti umani. I telomeri sono le strutture che \"incappucciano\" le estremit\u00e0 dei cromosomi dopo la mitosi ed il loro deterioramento \u00e8 provato essere connesso alla senescenza cellulare. La presenza di istone H4 biotinilato diminuirebbe del 42% dopo che i fibroblasti sono andati incontro ad invecchiamento, il che ha fatto pensare ad un ruolo della biotinilazione di certi istoni nel processo di longevit\u00e0.\nFosforilazione degli istoni.\nAvviene nelle regioni N-terminali di H2A, H2B, H3 e H4 ed \u00e8 stata associata tradizionalmente alla formazione dei cromosomi metafasici. Numerosi studi dell'ultimo decennio, tuttavia, hanno dimostrato che la fosforilazione degli istoni, ed in particolare dell'istone H3, \u00e8 un fenomeno molto pi\u00f9 ampio di quanto precedentemente creduto.\n\u00c8 stato infatti riportato che l'acetilazione dell'H3 avviene nel cervello di animali da esperimento esposti a stress psicologici vari e nei fenomeni di apprendimento. Il fenomeno \u00e8 stato visto verificarsi, infatti, dopo l'azione del glutammato sul recettore NMDA a livello dell'ippocampo, regione cerebrale associata alla memoria e ad altri processi cognitivi. Anche stress esogeni vari possono indurre la fosforilazione dell'H3, come l'esposizione in coltura di cellule epatocitarie ad etanolo ed in ratti trattati in acuto.\nInfine, la fosforilazione dell'istone H3 sembra essere coinvolta nei fenomeni di oncogenesi. Essa viene portata a termine da alcune classi di chinasi attivate dai mitogeni, come le \"MAPKs\", la \"p38\" e la \"MSK-1\". In coincidenza di ci\u00f2, si ha l'immediata espressione del proto-oncogene \"c-fos\", notoriamente associato ai fenomeni proliferativi e maligni. Esistono prove, infatti, che dimostrano come la fosforilazione dell'H3 sia altamente destabilizzante per il genoma e che, normalmente, deve avvenire solo per brevissimi lassi di tempo. Infatti, l'esposizione di linee cellulari in coltura a composti del nichel o del cromo (notoriamente cancerogeni) o a radiazioni ultraviolette di tipo B, fanno rilevare una estesa fosforilazione dell'istone H3 ed esagerata produzione del proto-oncogene \"c-fos\".\nCitrullinazione degli istoni.\nQuesta modifica degli istoni fu scoperta nel 2002 e venne imputata ad una classe di enzimi calcio-dipendenti chiamati peptidil-arginina deiminasi (PADs), di cui esistono almeno 3 isoforme. I modelli sperimentali di partenza furono granulociti umani derivati dal differenziamento di cellule leucemiche HL-60. Nonostante siano state raccolte numerose evidenze sperimentali della cinetica enzimatica, della sua distribuzione intracellulare e degli stimoli fisiologici che potrebbero controllare l'attivit\u00e0 di questi enzimi, il reale significato biologico di questa modifica istonica \u00e8 sotto acceso dibattito.\nLe ipotesi pi\u00f9 accreditate sembrano legare la citrullinazione istonica al fenomeno del differenziamento cellulare. Tramite questa modifica permanente di certi residui di arginina negli istoni, infatti, verrebbero ad essere ostacolate molte delle altre modifiche post-traduzionali elencate prima (fosforilazione, acetilazione, ecc.). L'effetto biologico finale sarebbe la repressione generale dell'espressione genica. Esiste per\u00f2 qualche evidenza sperimentale che legherebbe la citrullinazione degli istoni con la trascrizione nucleare governata dagli estrogeni. I meccanismi di questa evenienza sono del tutto oscuri.\nUn aspetto completamente nuovo di questo fenomeno risiede nel fatto che molte prove indicano come l'attivit\u00e0 enzimatica delle PAD, in specie della PAD4, sia abnormalmente elevata in certe condizioni di autoimmunit\u00e0, con speciale riferimento all'artrite reumatoide (RA). Inoltre la prevalenza dei soggetti affetti da RA mostra nel siero anche la presenza di anticorpi diretti contro la citrullina, da cui l'ipotesi che le PAD possano rappresentare una nuova classe di auto-antigeni. Una minore prevalenza di questi anticorpi \u00e8 stata riscontrata anche in pazienti affetti da lupus eritematoso (LES) e sclerosi multipla (MS).\nDato che sono stati identificati persino alcuni inibitori delle PAD, l'interesse della farmacologia \u00e8 nel trovare nuove molecole che blocchino la loro attivit\u00e0 in queste condizioni di autoimmunit\u00e0. Si potrebbe trattare di farmaci altamente specifici atti a combattere esclusivamente queste patologie.\nPropionilazione e butirrilazione degli istoni.\nSi tratta di modifiche post-traduzionali scoperte appena qualche anno fa. Sembra che le classiche istone acetiltrasferasi (HATs), in presenza di adeguate quantit\u00e0 di acido proprionico e butirrico intracellulari possano utilizzare il proprionil- ed il butirril-coenzima A come substrati, trasferendo cos\u00ec un gruppo propilico o butirrilico sui residui di lisina di certi istoni. L'organismo dove \u00e8 stata fatta inizialmente la scoperta \u00e8 \"Saccharomyces cerevisiae\" (il comune lievito di birra), ma sembra che anche le cellule animali siano in grado di eseguire questa reazione. Un tessuto su cui si specula questa reazione possa avvenire pi\u00f9 facilmente \u00e8 quello della mucosa intestinale.\nI colonociti, infatti, utilizzano preferibilmente gli acidi grassi a catena corta (appunto acido proprionico ed acido butirrico) derivati dalla digestione delle fibre alimentari, come carburanti al posto del glucosio. \u00c8 possibile che le cellule intestinali si siano adattate in modo pi\u00f9 ampio ad utilizzare tali substrati per questa modifica post-traduzionale, sfruttando la loro larga disponibilit\u00e0 nel network metabolico. Mancano tuttavia dati sperimentali atti a spiegare quale sia il significato biologico della propionilazione/butirrilazione e/o se essa porti all'espressione di batterie specifiche di geni.\nUbiquitinazione degli istoni.\nAl contrario di tutte le altre modifiche, avviene sulle lisine dell'estremit\u00e0 C-terminale di H2A e H2B. Tale modifica comporta l'addizione di piccole molecole di ubiquitina. Esistono svariate pubblicazioni della letteratura scientifica indicanti che l'ubiquitinazione degli istoni H2A ed H2B \u00e8 legata a fenomeni come la repressione genica ed il riparo delle lesioni al DNA indotta da sostanze tossiche o radiazioni."}
{"id": "122591", "revid": "83531", "url": "https://it.wikipedia.org/wiki?curid=122591", "title": "Videogioco d'azione", "text": "Videogioco d'azione (in inglese: \"action game\") \u00e8 il termine utilizzato per indicare quella categoria di videogiochi basati essenzialmente sull'azione, ricchi ad esempio di combattimenti frenetici, sia con armi che senza. Al giocatore \u00e8 quindi richiesta la prontezza e l'agilit\u00e0 nel muovere i comandi del gioco (joystick o altro), mentre il ragionamento pu\u00f2 anche avere importanza marginale a seconda dei casi.\nSottogeneri.\nFanno parte dei giochi d'azione tutte quelle categorie dove l'azione \u00e8 l'elemento base, in particolare:\nGeneri misti.\nFrequentemente il genere d'azione \u00e8 mescolato con altri, per cui il giocatore ha altri compiti oltre al semplice movimento rapido. Ad esempio nel caso delle avventure grafiche \u00e8 frequente la mescolanza tra i due generi, l'avventura dinamica: in questo caso il personaggio deve sia affrontare nemici e ostacoli con l'agilit\u00e0, sia risolvere enigmi e interagire con l'ambiente.\nMa in generale ogni videogioco che evolve in tempo reale richiede almeno un minimo di prontezza da parte del giocatore, per cui anche molti videogiochi che non sono propriamente classificati come d'azione, hanno in realt\u00e0 almeno una componente d'azione. I generi che includono o possono includere l'azione sono:"}
{"id": "122592", "revid": "1602064", "url": "https://it.wikipedia.org/wiki?curid=122592", "title": "Oro nordico", "text": "L'oro nordico, la lega di cui sono fatte le tre monete \"intermedie\" dell'euro (10, 20 e 50 centesimi), \u00e8 un ottone. \u00c8 stato utilizzato precedentemente anche per monete di altri paesi.\nA dispetto del nome, non contiene oro e la sua composizione \u00e8 la seguente: \n\u00c8 anallergico, antimicotico, leggermente antimicrobico (specialmente quando abraso), e resistente all'ossidazione."}
{"id": "122593", "revid": "486946", "url": "https://it.wikipedia.org/wiki?curid=122593", "title": "Fuci", "text": ""}
{"id": "122596", "revid": "113493568", "url": "https://it.wikipedia.org/wiki?curid=122596", "title": "Hot rod", "text": "Le hot rod (letteralmente in italiano \"bielle roventi\") sono vetture, spesso storiche, notevolmente modificate. \nDefinizione.\nIn origine erano auto poco costose, alleggerite togliendo paraurti, finestrini, tetto e altre parti non indispensabili. Il motore era sostituito o migliorato per avere una maggiore potenza. Gli pneumatici erano pi\u00f9 grandi e l'auto era poi verniciata in modo appariscente.\nStoria.\nCi sono diverse ipotesi sull'origine del termine. Una prima ipotesi fa risalire il termine alla contrazione di \"\"hot roadster\" mentre secondo altri questo termine deriva dall'operazione di sostituzione delle bielle, in inglese \"rod\", per raggiungere un numero di giri superiore senza incorrere nel rischio di avarie. Durante gli anni cinquanta e sessanta questo termine era usato in senso dispregiativo per qualsiasi vettura che non fosse prodotta in serie. Nel 1970 gli \"hot rodder\"\" cercarono di \"ripulirsi\" l'immagine e adottarono il termine \"\"street rod\".\nSempre negli anni settanta, iniziarono a comparire le prime vetture \"rat rod\". Sebbene derivassero dalle hot rod e usassero le stesse vetture di base per la preparazione, erano diverse per filosofia ed estetica. Le \"rat rod\"\" erano restaurate solo nella parte funzionale, spesso usando pezzi meccanici provenienti da pi\u00f9 modelli. L'aspetto estetico non era curato, e danneggiamenti quali rigature, ammaccature e ruggine erano caratteristiche distintive delle rat rod.\nLe hot rod sono importanti nella cultura americana. Il giornalista e saggista Tom Wolfe fu uno dei primi a riconoscerne l'importanza nella cultura popolare, e col suo libro del 1965 \"The Kandy-Kolored Tangerine-Flake Streamline Baby\" fece conoscere questo fenomeno fuori dai confini degli appassionati.\nL'era delle hot rod.\nL'epoca di maggior sviluppo delle hot rod va dal 1945 al 1965, toccando il suo massimo nel 1955. In questo periodo c'era grande disponibilit\u00e0 di vetture prodotte prima della seconda guerra mondiale, che per avarie meccaniche erano state eliminate e che potevano essere acquistate per poco, pur avendo ancora telaio e carrozzeria efficienti. Dagli hot rodder queste vetture erano chiamate \"Vintage Tin\" (in italiano \"lattine d'epoca\").\nLa tipica vettura hot rod era una vettura pesantemente modificata, nella quale quasi tutti i componenti, (motore, trasmissione, sterzo, ecc.) erano stati sostituiti. I motori preferiti per queste trasformazioni erano il \"Ford V8 Flathead\" o lo small block V8 della Chevrolet per le loro dimensioni relativamente ridotte, la potenza e la facilit\u00e0 di reperirli.\nL'et\u00e0 classica delle hot rod fin\u00ec sia per la rarefazione delle \"vintage tin\" sia per l'avvento delle muscle car, vetture potenti e veloci prodotte in serie che non richiedevano quasi nessun intervento, mentre per realizzare una hot rod bisognava saper lavorare come meccanico, saldatore e carrozziere.\nLe hot rod sono state immortalate da televisione e cinema in film e telefilm come \"Happy days\" e \"American Graffiti\".\nLe hot rod oggi.\nNegli Stati Uniti, specie sulla costa occidentale, esiste ancora una subcultura hot rod, notevolmente sviluppata. I costruttori di tali vetture, come il preparatore Jesse G. James, famoso anche per i suoi \"chopper\", o Boyd Coddington, noto per la serie televisiva \"American Hot Rod\", sono entrati a far parte della cultura popolare.\nLa cultura hot rod si \u00e8 notevolmente sviluppata anche in Svezia dove ci sono molti appassionati organizzati in diversi club dedicati alle hot rod."}
{"id": "122598", "revid": "1442080", "url": "https://it.wikipedia.org/wiki?curid=122598", "title": "George A. Romero", "text": "Considerato un maestro del genere horror, il suo \"La notte dei morti viventi\" \u00e8 ritenuto un film di culto e ha lanciato nel cinema il tema dell'apocalisse zombie. La saga sui morti viventi \u00e8 proseguita con \"Zombi\", \"Il giorno degli zombi\", \"La terra dei morti viventi\", \"Le cronache dei morti viventi\" e \"Survival of the Dead - L'isola dei sopravvissuti\".\nA Romero \u00e8 inoltre riconosciuto il merito di aver unito ad una forte componente horrorifica e splatter anche una violenta critica alla societ\u00e0 occidentale.\nBiografia.\nNato e cresciuto a New York, suo padre \u00e8 nato a A Coru\u00f1a, Spagna, ed \u00e8 cresciuto a Cuba, e sua madre \u00e8 statunitense di origini lituane, Romero studia alla Carnegie Mellon University di Pittsburgh, Pennsylvania. Dopo essersi diplomato, inizia a girare diverse pellicole, principalmente cortometraggi (come il suo primo film girato solo a tredici anni in 8\u00a0mm, \"The Man from the Meteor\") e pubblicit\u00e0. Insieme ad alcuni amici forma la Image Ten Productions nei tardi anni sessanta. Mettono insieme circa 10.000 dollari per produrre quello che sarebbe diventato uno dei pi\u00f9 celebri film horror di tutti i tempi, scritto da Romero insieme a John A. Russo: \"La notte dei morti viventi\" (1968). Il film divenne un vero e proprio \"cult\" negli anni settanta ed \u00e8 considerato anche il film che ha codificato il genere \"zombie movie\".\nI successivi film diretti da Romero ebbero meno fortuna: \"There's Always Vanilla\" (1971), \"La citt\u00e0 verr\u00e0 distrutta all'alba\" (1973), \"La stagione della strega\" (1972) e \"Wampyr\" (1977). Anche se non acclamati come il film d'esordio o alcune delle pellicole successive, tutti questi film contengono, come \"firma\" dell'autore, una forte critica sociale, legata alla trama di genere horror della pellicola. Come la maggior parte dei film di Romero vennero girati nei dintorni della sua citt\u00e0, Pittsburgh.\nNel 1978 Romero, che cur\u00f2 personalmente il montaggio dei suoi primi sette film, torn\u00f2 al genere zombi, di cui \u00e8 considerato unanimemente capostipite, con \"Zombi\" (1978). Girato con un budget di solo 1,5 milioni di dollari, il film ne incass\u00f2 oltre 40, ed \u00e8 stato inserito nella lista dei film \"cult\" pi\u00f9 importanti dalla rivista \"Entertainment Weekly\" nel 2003. Dopo il successo commerciale (scritto da Stephen King) \"Creepshow\" (1982) Romero complet\u00f2 la sua \"Trilogia dei morti viventi\" nel 1985 con il meno acclamato e pi\u00f9 cupo \"Il giorno degli zombi\". \nIn seguito dirige \"Monkey Shines - Esperimento nel terrore\" e il film a episodi con Dario Argento \"Due occhi diabolici\". Nel 1991 prende parte in veste di attore al film \"Il silenzio degli innocenti\": durante la scena in cui il Dottor Lecter lancia dalla cella il questionario sul caso Buffalo Bill alla protagonista, si pu\u00f2 notare la presenza di Romero nelle vesti di un poliziotto in borghese. Nel 1993 dirige \"La met\u00e0 oscura\", che si rivela un flop. Il regista torna a dirigere un film solo dopo sette anni, con \"Bruiser - La vendetta non ha volto\", che non ha successo n\u00e9 di critica n\u00e9 di pubblico.\nNel 1998 viene assunto dalla Capcom per dirigere due spot televisivi inerenti all'uscita di Resident Evil 2. Talmente stupiti dal suo lavoro, i dirigenti della Capcom chiesero a Romero di occuparsi dell'adattamento cinematografico di Resident Evil. Romero si mise al lavoro e scrisse una sceneggiatura, facilmente reperibile in rete. I produttori per\u00f2, definirono il suo lavoro poco commerciale, e la produzione fu bloccata, e poco dopo lo sostituirono con Paul W. S. Anderson. Nel 2004 gli Universal Studios hanno prodotto un remake di \"Zombi\", non coinvolgendo per\u00f2 in alcun modo Romero.\nRomero ha girato nel 2006 il quarto capitolo della sua serie sugli zombi, \"La terra dei morti viventi\", una produzione di 16 milioni di dollari (il pi\u00f9 alto della sua carriera), girato a Toronto, Ontario, Canada. Il film vede come protagonisti Simon Baker, Dennis Hopper, Asia Argento e John Leguizamo. A \"La terra dei morti viventi\" hanno fatto seguito \"Le cronache dei morti viventi\" (2007), girato in digitale, e \"Survival of the Dead - L'isola dei sopravvissuti\" (2009) che \u00e8 stato presentato in anteprima mondiale alla 66\u00aa Mostra internazionale d'arte cinematografica di Venezia. Nell'ottobre 2012 ha rivelato di essere stato ingaggiato dalla Marvel per scrivere un fumetto sugli zombi, intitolato inizialmente \"Marvel of the Dead\". Il titolo, in seguito, \u00e8 stato cambiato in \"Empire of the Dead\" ed il primo numero \u00e8 uscito nel gennaio 2014. I disegni del fumetto sono curati da Alex Maleev.\nRomero muore il 16 luglio 2017 all'et\u00e0 di 77 anni dopo aver combattuto una breve battaglia contro un aggressivo cancro ai polmoni.\nRiconoscimenti.\nFestival di Venezia"}
{"id": "122600", "revid": "103686042", "url": "https://it.wikipedia.org/wiki?curid=122600", "title": "Elativo", "text": "L'elativo \u00e8 il caso che indica il complemento di moto da luogo interno, ovvero un movimento da qualcosa di interno o con contatto fermo di superficie verso l'esterno. \u00c8 presente nelle lingue ugro-finniche, e in particolare nel finlandese, nell'estone e nell'ungherese.\nFinlandese.\nIn finlandese la desinenza dell\u00b4elativo \u00e8 \"-sta/-st\u00e4\".\nEsempi:\nPer formare il plurale, alla radice del singolare si aggiungono i + le vocali e le consonanti richieste a seconda dell'armonia vocalica e dell'armonia consonantica:\nInsieme all'inessivo (stato in luogo interno o con contatto fermo alla superficie) e all'illativo (moto verso luogo con contatto), l'elativo \u00e8 un \"caso locale con contatto\".\nEstone.\nLa desinenza dell'elativo dell'estone \u00e8 -st.\nEsempi:"}
{"id": "122602", "revid": "2225", "url": "https://it.wikipedia.org/wiki?curid=122602", "title": "George Romero", "text": ""}
{"id": "122603", "revid": "174925", "url": "https://it.wikipedia.org/wiki?curid=122603", "title": "Teodolite", "text": "Il teodolite \u00e8 uno strumento ottico a cannocchiale per la misurazione degli angoli azimutali (cio\u00e8 contenuti in un piano orizzontale) e zenitali (cio\u00e8 contenuti in un piano verticale), usato per rilievi geodetici e topografici.\nPer chi non sia particolarmente ferrato in materia, il principio di funzionamento teorico del teodolite pu\u00f2 essere compreso, anche solo ad un livello intuitivo, analizzando il concetto di triangolazione. \nDescrizione.\nIl teodolite \u00e8 costituito essenzialmente da una base, un'alidada e da un cerchio graduato orizzontale ed uno verticale. La base \u00e8 dotata di una livella e di viti per regolare la verticalit\u00e0 dell'asse principale dello strumento. L'alidada \u00e8 montata sulla base in modo da poter ruotare attorno all'asse verticale ed a sua volta \u00e8 munita di un cannocchiale che ruota su un asse orizzontale. I cerchi graduati orizzontale e verticale sono solidali rispettivamente al basamento o all'alidada e all'asse di rotazione del cannocchiale. Le condizioni per cui il teodolite si dice rettificato sono:\nInoltre, prima di effettuare le misure, \u00e8 necessario \"centrare la bolla\" della livella, cio\u00e8 far s\u00ec che la tangente centrale della livella, (una fiala di vetro a forma di calotta sferica o a forma toroidale riempita parzialmente di liquido, in modo da formare nella parte alta una bolla d'aria) sia parallela alla retta di appoggio. Questo permette di ottenere la precisione necessaria nelle misure topografiche.\nLe misurazioni azimutali sono fatte sul cerchio orizzontale mentre quelle zenitali sono effettuate su quello verticale. Per ottenere una maggiore precisione le letture sono ripetute su zone diverse del cerchio azimutale (regolabile mediante una vite) ed assumendo come valore la media di queste calcolata mediante la regola di Bessel.\nSi differenzia sostanzialmente dal tacheometro, che misura anche le distanze, per la maggiore precisione delle misure angolari: un teodolite pu\u00f2 apprezzare normalmente da uno a cinque secondi centesimali, un tacheometro inizia ad apprezzare mediamente dai venti secondi centesimali in su.\nAttualmente sono stati quasi completamente sostituiti da Total Station, o stazione totale, che in pratica \u00e8 un teodolite con un \"distanziometro\" accoppiato quasi sempre coassialmente (cio\u00e8 il punto in cui viene effettuata la misura angolare \u00e8 anche il punto in cui viene rilevata la distanza); lo stesso distanziometro pu\u00f2 essere del tipo tradizionale, e cio\u00e8 ha bisogno del prisma riflettente per effettuare la misura distanziometrica, oppure del tipo laser, che rileva la distanza senza l'ausilio del prisma, molto utile in caso di punti inaccessibili.\nLe stazioni totali sono spesso dotate di un piccolo computer in grado di memorizzare automaticamente la lettura degli angoli orizzontale e zenitale, oltre che la distanza, di ciascun punto, e riversare il tutto direttamente su un computer fisso attraverso un semplice programma di database.\nRegola di Bessel.\nPer misurare gli angoli azimutali con il teodolite si deve eseguire la prima lettura con il cerchio verticale a sinistra (prima posizione d'uso) e la seconda con cerchio verticale a destra (seconda posizione d'uso). Si ottengono cos\u00ec le due letture coniugate. Per ottenere la lettura corretta, cio\u00e8 priva di errori di eccentricit\u00e0 e di orizzontalit\u00e0 e ortogonalit\u00e0, si calcola la media delle letture coniugate.\nErrori nelle misurazioni.\nPossono essere compiuti errori a causa di imprecisioni dello strumento, particolari condizioni ambientali e sbagli dell'operatore.\nLe misurazioni effettuate sono corrette soltanto se lo strumento \u00e8 rettificato. Le condizioni di rettifica sono:\nAnche se lo strumento \u00e8 rettificato, possono esserci errori residui: errore residuo di verticalit\u00e0, di inclinazione, di ortogonalit\u00e0.\nPossono esserci anche errori nella costruzione dello strumento:\nStazione totale.\nLe nuove tecnologie hanno portato all'evoluzione del teodolite infatti ad oggi la stazione totale \u00e8 lo strumento comunemente utilizzato per il rilievo indiretto. Sostanzialmente si differenzia dal tradizionale teodolite ottico-meccanico per essere dotato di un distanziometro elettronico e di un computer per la memorizzazione e il calcolo dei dati. Consente di misurare angoli e distanze di una serie di punti e di determinarne la collocazione spaziale rispetto a un sistema di coordinate predefinito.\nLa stazione totale a differenza del GPS \u00e8 uno strumento autonomo che non necessita della presenza di satelliti (ma risente delle condizioni atmosferiche come umidit\u00e0 e temperatura, che influiscono sull'indice di rifrazione aumentando l'errore medio), inoltre alcuni modelli ."}
{"id": "122604", "revid": "122837305", "url": "https://it.wikipedia.org/wiki?curid=122604", "title": "Petar Bo\u017eovi\u0107", "text": ""}
{"id": "122606", "revid": "287204", "url": "https://it.wikipedia.org/wiki?curid=122606", "title": "Petar Bozovic", "text": ""}
{"id": "122611", "revid": "36426", "url": "https://it.wikipedia.org/wiki?curid=122611", "title": "Quarto potere (sociologia)", "text": "La locuzione quarto potere si riferisce, in sociologia, alla funzione dei mezzi di comunicazione di massa come strumenti della vita democratica, che notoriamente si basa su tre poteri: legislativo, esecutivo e giudiziario.\nI mezzi di comunicazione di massa, infatti, informano la collettivit\u00e0 sui comportamenti del governo, del parlamento e, in generale, sugli atti dei rappresentanti del popolo eletti nelle istituzioni, ossia mettono al corrente il popolo di come operano gli altri tre poteri della democrazia.\nStoria.\nL'espressione \u00e8 nata in Inghilterra: nel 1787, durante una seduta della Camera dei Comuni del Parlamento inglese, il deputato Edmund Burke esclam\u00f2 rivolgendosi ai cronisti parlamentari seduti nella tribuna riservata alla stampa: \"Voi siete il quarto potere!\" \nNel XX secolo, l'enorme diffusione della televisione, che \u00e8 diventata la principale fonte di informazione per i cittadini dei paesi democratici, ha fatto s\u00ec che essa soppiantasse la stampa come principale medium attraverso il quale si forma la pubblica opinione. Inoltre, nello stesso periodo hanno preso piede interpretazioni negative del ruolo dei mass media nella societ\u00e0.\nDescrizione.\nIn uno Stato democratico, i mezzi d'informazione garantiscono la pubblicit\u00e0 della vita politica: \u00abIn un paese libero, ogni uomo pensa di avere interesse a tutte le questioni pubbliche, di avere il diritto di formarsi e manifestare un'opinione su di esse\u00bb. L'Inghilterra del XVIII secolo fu il primo Paese in cui apparve chiaro il ruolo della stampa come strumento essenziale per la formazione dell'opinione pubblica. Secondo l'interpretazione di Burke del suo ruolo, la stampa esercita la sua importante funzione se rimane nettamente separata dagli altri tre poteri costitutivi dello Stato.\nI rischi principali per la democrazia in seguito ad un uso improprio di questo potere, sono costituiti dal controllo politico dei mezzi di informazione e dall'accentramento di essi nelle mani di un ristretto gruppo di persone (solitamente grandi aziende). \nIn questi due casi infatti, considerando che coloro che controllano i media tendono in genere a \"filtrare\" le informazioni che sono in contrasto con i propri interessi, si avrebbe una mancanza di pluralismo, e si ostacolerebbe quindi la possibilit\u00e0 dei cittadini-elettori di formarsi delle \"opinioni informate\" e di attuare delle \"scelte informate\".\nI teorici della \u00abScuola di Francoforte\u00bb, cos\u00ec come alcuni intellettuali contemporanei (si vedano, ad esempio, Edward S. Herman e Noam Chomsky e il loro Modello di propaganda), hanno parlato dei mass media come di una .\nSecondo la visione il sociologo della comunicazione Manuel Castells, i media non sono un ulteriore potere, ma \"il terreno della lotta per il potere\".\nNel mondo.\nItalia.\nRispetto alla tesi di un loro ruolo \"stabilizzante\" - per cui gli organi di informazione sono lo strumento attraverso il quale chi detiene il potere politico tiene sottomessi i popoli, attraverso strategie di manipolazione delle notizie - vi \u00e8 stata, nei momenti di crisi, la lettura opposta del ruolo della stampa: durante la vicenda di Mani pulite, si \u00e8 sostenuto che \"i giornali e i giornalisti presero su di s\u00e9, consapevolmente e baldanzosamente, una responsabilit\u00e0 diretta e macroscopica. Guidando la cacciata dei partiti dal potere politico, spianando la strada alla magistratura, e costruendo le basi materiali e teoriche per il giustizialismo\", essi avrebbero creato e sostenuto \"quella ideologia robusta che \u2013 dall\u2019inizio degli anni novanta \u2013 divent\u00f2 (ed \u00e8 ancora) l\u2019ideologia nazionale\"."}
{"id": "122612", "revid": "1516566", "url": "https://it.wikipedia.org/wiki?curid=122612", "title": "Armo (Italia)", "text": "Armo (\"Armo\" in ligure) \u00e8 un comune italiano di abitanti della provincia di Imperia in Liguria. Per numero di abitanti, \u00e8 il comune meno popoloso della provincia e il quarto in Liguria, preceduto dai comuni genovesi di Rondanina, Fascia e Gorreto.\nGeografia fisica.\nIl borgo di Armo sorge alla testata della valle, adiacente al torrente Arogna (affluente del fiume Arroscia), ai piedi del monte Rocca delle Penne (1501 m); altri rii del territorio armense sono il rio Boschi, Figliarine, Fontana Fredda, Isorella, Pian di Ghisa, Poverina e Tanello.\nAltre vette del territorio comunale sono il monte Ariolo (1219 m) e il Bric Castagnino (1215 m).\nOrigini del nome.\nAlcuni ricercatori sostengono che il nome Armo derivi dalla parola prelatina \"\"barma\" che indica una sommit\u00e0 rocciosa o una grotta, ovvero ipotizzano una derivazione dal nome personale germanico \"Armo\"\" col significato quindi di \"terreno di Armo\", cos\u00ec come \u00e8 stato ipotizzato per il borgo di Armo (Valvestino), in provincia di Brescia, o per la frazione di Armio nel comune di Maccagno con Pino e Veddasca in provincia di Varese.\nStoria.\nPercorso storico.\nAntico piccolo borgo del medioevo si un\u00ec, assieme ad altri borghi adiacenti, nel 1233 alla formazione del nuovo centro di Pieve di Teco.\nVenne quindi compreso nel Marchesato di Clavesana, signori della valle, e in parte tra i domini dei Del Carretto, fino alla cessione alla Repubblica di Genova nel 1386 che inser\u00ec il territorio armense nel capitaneato della Valle Arroscia.\nDurante il dominio genovese aspre furono le lotte con il vicino comune cuneese di Caprauna, per il dominio di entrambi sui pascoli.\nGi\u00e0 compreso nell'orbita amministrativa di Pieve di Teco, che comunque dot\u00f2 la comunit\u00e0 di Armo di una limitata autonomia, con la dominazione francese il territorio si smarc\u00f2 dalla giurisdizione pievese rientrando dal 2 dicembre 1797 all'interno della Repubblica Ligure. Dal 28 aprile del 1798 fece parte del VIII cantone, con capoluogo Pieve, della Giurisdizione di Centa e dal 1803 centro principale del III cantone omonimo nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923).\nNel 1928 il comune di Armo fu soppresso e aggregato al territorio comunale di Pieve di Teco; al 1949 risale la ricostituzione a comune autonomo.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 7 aprile del 2003. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Armo sono .\nQualit\u00e0 della vita.\nIl Comune di Armo ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre il capoluogo, dalla frazione di Trastanello e dalle contrade storiche di Besta, Costa, Grenzolini e Ponte per una superficie territoriale di 10,09\u00a0km\u00b2.\nConfina a nord con il comune di Ormea (CN), a sud con Pieve di Teco, ad ovest con Pornassio e ad est con Caprauna (CN).\nEconomia.\nIl comune si basa principalmente sull'attivit\u00e0 agricola e dei suoi prodotti naturali. Nel territorio prevale la coltivazione dell'ulivo e della vite, da cui si ricavano olio extravergine di oliva e vino. Si pratica inoltre lo sfruttamento delle zone boschive e dell'allevamento da bestiame ricavando legname e la raccolta di funghi, oltre che alla produzione del latte.\nInfrastrutture e trasporti.\nStrade.\nIl territorio di Armo \u00e8 attraversato principalmente dalla strada provinciale 6 che permette il collegamento stradale con Pieve di Teco, a sud, e con Pornassio ad ovest.\nAmministrazione.\nAltre informazioni amministrative.\nArmo fa parte dell'Unione dei comuni dell'Alta Valle Arroscia."}
{"id": "122614", "revid": "118892230", "url": "https://it.wikipedia.org/wiki?curid=122614", "title": "La citt\u00e0 (saggio)", "text": "La citt\u00e0 \u00e8 un saggio di sociologia urbana scritto da Robert Park e altri nel 1925.\nIn tale saggio Park opera un'analisi della vita sociale in una grande metropoli e analizza le varie forme di interazione che si creano tra gli individui nella citt\u00e0.\nContenuti.\nLa citt\u00e0 \u00e8 vista non come una semplice congerie di persone e di ordinamenti sociali, ma come un'istituzione. Park \u00e8 influenzato dal sociologo e filosofo Georg Simmel nella sua visione della vita sociale come interazione, in un processo relazionale di elementi apparentemente contraddittori nel quale si uniscono conflitto e cooperazione. In tale saggio Park opera un'analisi della vita sociale in una grande metropoli e analizza le varie forme di interazione che si creano tra gli individui nella citt\u00e0. La forma di associazione pi\u00f9 semplice ed elementare nell'organizzazione sociale \u00e8 il \"vicinato\", ossia un luogo che ha proprie tradizioni, una propria storia e dei propri sentimenti, tuttavia il vicinato nella citt\u00e0 perde molte delle caratteristiche che aveva nelle comunit\u00e0 rurali, in quanto le nuove tecnologie e i moderni mezzi di trasporto hanno permesso agli individui di distribuire i propri interessi e di partecipare ad una serie di mondi diversi, distruggendo in tal modo l'intimit\u00e0 e la stabilit\u00e0 del vicinato.\nUna caratteristica importante interna alla comunit\u00e0 urbana \u00e8, secondo Park, la mobilit\u00e0, intesa non solo in base alla mobilit\u00e0 territoriale degli individui, ma anche in base al numero e alla variet\u00e0 di stimoli a cui gli abitanti della citt\u00e0 sono sottoposti. La mobilit\u00e0 quindi intesa anche in termini di comunicazione, infatti i moderni mezzi di comunicazione hanno trasformato l'organizzazione sociale e industriale della citt\u00e0 moderna, modificando e trasformando le abitudini e i sentimenti degli individui. Nella citt\u00e0 le relazioni faccia a faccia, ossia le \"relazioni primarie\", importanti in quel \"gruppo primario\" teorizzato da Charles Horton Cooley, vengono sostituite dalle relazioni secondarie, indirette. Nelle grandi citt\u00e0 dove la popolazione \u00e8 instabile, le relazioni del gruppo primario si indeboliscono e l'ordine morale che poggiava su di esse viene progressivamente meno. In tale rottura dei legami primari, e nell'indebolimento dei freni inibitori, secondo Park, risiede l'aumento del vizio e della criminalit\u00e0: infatti, nella citt\u00e0, la funzione del controllo sociale viene assolta per lo pi\u00f9 dalla pubblicit\u00e0. Nelle comunit\u00e0 caratterizzate dalle relazioni secondarie l'opinione pubblica diventa la fonte di controllo sociale; in tale comunit\u00e0 la moda tende a prendere il posto della tradizione ed \u00e8 l'opinione pubblica che diventa la forza principale di controllo sociale, e gli strumenti per controllare l'opinione pubblica all'interno della citt\u00e0 sono la stampa e le .\nIl giornale \u00e8 lo strumento di comunicazione pi\u00f9 importante nelle citt\u00e0, ed \u00e8 sulle informazioni da esso fornite che poggia l'opinione pubblica; nelle citt\u00e0 il giornale svolge la funzione che un tempo era svolta dal pettegolezzo di villaggio, anche se il giornale non pu\u00f2 competere con il controllo esercitato dal pettegolezzo del villaggio, in quanto sono molte di pi\u00f9 le informazioni che girano in un piccolo gruppo. Inoltre, i trasporti e la comunicazione hanno determinato quella che Park chiama \"mobilizzazione dell'individuo\": questi moderni mezzi di comunicazione hanno permesso all'individuo di instaurare rapporti con i propri compagni, ma hanno dato a questi rapporti un carattere transitorio e instabile. In pratica, l'abitante della grande metropoli vive come quelle persone che abitano i grandi alberghi, incontrando altra gente ma senza che si realizzi una reciproca conoscenza; in tali situazioni lo \"status\" dell'individuo \u00e8 determinato da simboli convenzionali e i rapporti tra gli individui sono regolati dal denaro.\nLa mobilit\u00e0 degli individui all'interno delle grandi citt\u00e0 \u00e8 resa ancora pi\u00f9 facile anche dalla segregazione spaziale degli individui, che crea delle distanze morali che fanno della citt\u00e0 un mosaico di mondi che si toccano ma che non penetrano mai l'uno nell'altro. La segregazione permette agli individui di spostarsi da un ambiente morale ad un altro molto facilmente e incoraggia l'esperimento di vivere molti mondi diversi, che sono s\u00ec contigui ma rigidamente separati.\nNella metropoli, inoltre, l'individuo trova l'ambiente morale in cui potersi esprimere e sentirsi a proprio agio, trova quel clima morale da cui trarre gli stimoli che portano le sue qualit\u00e0 innate a manifestarsi. Nella citt\u00e0 \u00e8 il delinquente, il subnormale, che ha la possibilit\u00e0 di sviluppare le proprie inclinazioni.\nInoltre, nella citt\u00e0 individui con una moralit\u00e0 simile tendono a segregarsi in regioni morali, ossia aree della citt\u00e0 in cui si incontrano individui con una simile moralit\u00e0; esempi di regione morale sono i quartieri del vizio."}
{"id": "122618", "revid": "997840", "url": "https://it.wikipedia.org/wiki?curid=122618", "title": "Asinus asinum fricat", "text": "Asinus asinum fricat \u00e8 una locuzione latina che significa letteralmente \"un asino gratta un asino\".\nDifficile indicarne la fonte esatta.\nLa locuzione viene normalmente utilizzata per indicare l'atteggiamento di complice intesa, mutuo aiuto e lode reciproca anche fra due persone culturalmente o intellettualmente non dotate in modo particolare. \n\u00c8 avvicinabile ai motti popolari italiani \"una mano lava l'altra\" (ma con una sfumatura scherzosa) e \"uccelli dall'ugual piumaggio volano insieme\", anche se sarebbe pi\u00f9 appropriato dire che \"un ignorante incensa/loda un altro ignorante\"."}
{"id": "122619", "revid": "125626326", "url": "https://it.wikipedia.org/wiki?curid=122619", "title": "Teognide", "text": "Biografia.\nTeognide nacque probabilmente a Megara Nisea, nell'Attica, da famiglia aristocratica e, in seguito , ebbe ogni bene confiscato e dovette fuggire dalla patria in seguito alla vittoria politica della fazione democratica. Si rifugi\u00f2, quindi, a Megara Iblea, colonia siciliana di Nisea, tornando poi nella terra natale ancora dilaniata dalle lotte interne.\nPresso gli antichi god\u00e9 fama di essere il migliore tra i poeti elegiaci, a tal punto che ogni produzione gnomica e sentenziosa di tal genere, qualora fosse di autore incerto, veniva attribuita a Teognide.\nRiguardo alla cronologia non vi sono molti dati. Le uniche notizie provengono dal Lessico Suda che lo ricorda nell'Olimpiade 59^, da S.Girolamo e Cirillo per l'Olimpiade 58^, da \"Cronichon Paschale\" per l'Olimpiade 57^ che testimoniano come l'acme di Teognide si collochi in quel periodo. Oltre a questi pochi sono i dati , \u00e8 quindi palese il motivo per cui non \u00e8 possibile una risposta metodicamente valida al problema della cronologia teognidea. Possiamo, in definitiva, solo supporre che la sua vita sia collocata fra la fine del VI secolo a.C e la prima met\u00e0 del V a.C.\nOpera.\nDi lui resta una \"silloge\" in due libri di 1389 versi dedicata a Cirno, il giovane eromenos da lui amato, affinch\u00e9 seguisse gli insegnamenti della virt\u00f9 aristocratica.\nInnanzitutto si osserva che la prima parte, pi\u00f9 o meno corrispondente ai primi 1200 versi, sembrerebbe, come testimoniato da un passo (\"Il tuo nome sia suggello che garantisce i miei versi, in modo che non possa un altro appropriarsene\"), autentica. Invece della seconda parte (gli ultimi 200 versi), nella quale non appare mai il nome del destinatario Cirno, non si hanno notizie certe.\nRiguardo a tale opera quindi \u00e8 sorta una disputa incentrata principalmente su due domande: quanto di ci\u00f2 che ci \u00e8 arrivato appartiene davvero a lui? E a chi e a quando possiamo ricondurre la silloge attuale?\nUna possibile risposta proviene da una corrente che si \u00e8 sviluppata in Inghilterra e in America la quale sostiene che il contenuto della silloge sia, quasi interamente, appartenente a Teognide, a favore di questo vi \u00e8 il carattere unitario dell'opera, le ripetizioni viste come un insegnamento del poeta mentre, tali studiosi, spiegano la presenza di versi di altri poeti attraverso la pratica, riconosciuta fra gli antichi, dell'imitazione. Diversa al riguardo \u00e8 la posizione dei Tedeschi quali hanno da sempre individuato nell'opera un carattere del tutto esterno. Interessante \u00e8 la teoria di Nietzsche il quale aveva notato nella gran parte delle elegie dei richiami, allacciamenti verbali che esplicherebbero che la silloge \u00e8 ordinata secondo questo criterio.\nFra gli altri autori spicca la teoria di Welcker, iniziatore della critica moderna teognidea, il quale, nella prefazione all'edizione della silloge, risalente agli inizi dell'800, sostiene che un altro autore, probabilmente un compilatore bizantino, abbia pubblicato, sotto il nome di Teognide, una silloge contenente scritti anche di altri autori.\nNel 900 gli studi continuano con Harrison, moderato conservatore e Friedlander il quale identific\u00f2, nella prima parte della silloge, un ordinamento in base al sigillo; poi, Hudson-Williams riconobbe nella silloge uno scheletro di un libro unico, appartenente a Teognide, dedicata a Cirno. Successivamente ci sar\u00e0 la teoria di Jacoby il quale ritrova nella silloge diversi blocchi divisi da epiloghi e prologhi: il libro K (dedicato a Cirno, che egli sostiene sia quasi interamente teognideo), libro A (attribuito ad un ignoto poeta ateniese), libro M (redatto da un Megarese), libro E (erotico); si denota quindi, in lui, una posizione intermedia rispetto alla posizione radicale di Welcker e quella di Harrison.\nNegli ultimi decenni emergono gli studi di Kroll, che rifiut\u00f2 le deduzioni di Jacoby, e prefer\u00ec soffermarsi sull'indagine interpretativa poich\u00e9 utile a reperire dati e informazioni culturali e linguistiche;mentre Carriere interrog\u00f2 principalmente la tradizione indiretta, concludendo con l'ammissione di una \"tradizione bipartita\", ossia la fusione in un'unica silloge, avvenuta nel IX secolo, di due raccolte teognideee, \"Le Elegie\" e . Successivamente vi sono gli studi di Peretti, il quale sostenne la non riconoscibilit\u00e0 di un unico nucleo di base attribuibile a Teognide dal momento che tutti i testi presenti nella silloge sarebbero stati rielaborati.\nPossiamo in definitiva affermare che diverse sono state le ipotesi nel corso del tempo e molti sono i dubbi riguardo alle origini della silloge\nNel testo si nota che la quasi totalit\u00e0 dei frammenti che tratta in modo esplicito - e talora anche audace - della relazione pederastica fra Cirno e il poeta \u00e8 concentrata nella seconda parte. Ci\u00f2 porta a pensare che in origine essa sia nata come semplice repositorio delle parti \"sconvenienti\", creato in epoca bizantina da un redattore cristiano. In essa si sarebbero poi intruse alcune citazioni di tema analogo, ma di altri autori.\nFriedrich Nietzsche ha studiato l'opera teognidea durante gli anni del suo soggiorno presso l'universit\u00e0 di Lipsia; il suo primo articolo, pubblicato in un'influente rivista classica intitolata \"Rheinisches Museum\", riguardava la trasmissione storica dei versi raccolti. Il giovane Nietzsche \u00e8 stato un caloroso esponente della teoria che spiega la disposizione dei versi tramandati sotto il nome di Teognide in coppie di poesie, ciascuna coppia collegata ad una parola comune che poteva essere posizionata in qualsiasi punto di essa. Tuttavia studiosi pi\u00f9 tardi hanno osservato che il principio pu\u00f2 essere fatto funzionare per quasi ogni antologia come una questione di coincidenza, a causa di associazione tematica.\nNietzsche ha valutato Teognide come esser stato l'archetipo della nobilt\u00e0 nel contesto dei poeti rappresentanti della lirica greca, un nobile finemente formato ma in seguito caduto in disgrazia, essendosi trovato al crocevia di un forte cambiamento sociale: pieno di odio mortale nei confronti delle masse... non pi\u00f9 saldamente radicato alla nobilt\u00e0 del sangue; il cosiddetto libro II lo considerava invece interpolazione di un editore successivo.\nIl mondo poetico e concettuale di Teognide.\nA causa dello sviluppo di nuovi ceti, come quello dei marinai o dei commercianti, l'aristocrazia iniziava a perdere il suo potere e la sua credenza. Molti aristocratici vennero esiliati a causa di questa nuova classe dirigente, tra questi vi fu proprio Teognide, il quale scrive nel suo esilio tutto l'odio provato verso il nuovo ceto magnatizio.\nLa societ\u00e0, secondo Teognide, era divisa in due gruppi: \u0395\u03c3\u03b8\u03bb\u03cc\u03af \"estloi\" (\u0391\u03b3\u03b1\u03b8\u03cc\u03b9 \"Agathoi\" - i Buoni per eccellenza) e \u0394\u03b5\u03b9\u03bb\u03cc\u03b9 \"deiloi\" (\u039a\u03b1\u03ba\u03cc\u03b9 \"kakoi\" - Cattivi). I primi, che erano rappresentati dalla tradizionale classe aristocratica erano ritenuti \"androi\" (uomini virtuosi, magnanimi ecc.), mentre i secondi, rappresentanti del ceto mercantile emergente, erano ritenuti cattivi, vili, avidi ecc. Tra questi due gruppi non potevano esservi delle unioni, perch\u00e9 un \u0394\u03b5\u03b9\u03bb\u03ccs non potr\u00e0 mai diventare un \u0395\u03c3\u03b8\u03bb\u03ccs, ma gli \u0395\u03c3\u03b8\u03bb\u03cc\u03af possono venir contagiati dai \u0394\u03b5\u03b9\u03bb\u03cc\u03b9.\nGli aristocratici impoveriti, che avevano perso tutti i beni, spesso organizzavano dei matrimoni combinati con i membri del nuovo ceto mercantile-magnatizio\u02d0 per questo Teognide spiega \"la tattica del polipo o camaleonte\", per cui bisognava essere vicini con le parole ai \"cattivi\", ma senza mai entrarci in intimit\u00e0.\nAncora Nietzsche, a proposito di questa visione aristocratica, in \"Genealogia della morale\" descrive il poeta come uno dei massimi portavoce della nobilt\u00e0 di spirito ellenica: Teognide rappresenta quindi le virt\u00f9 superiori quali tratti distintivi dell'aristocrazia e quindi permette di distinguere, nelle parole di Nietzsche, la verit\u00e0 proveniente dall'uomo aristocratico dalla menzogna che invece \u00e8 insita nell'uomo comune. Nello stesso passaggio (parte I, sezione 5) il filosofo tedesco fa alcune delle sue dichiarazioni pi\u00f9 controverse, chiedendosi ad esempio se \"... la razza del conquistatore e del padrone non stia soccombendo fisiologicamente ad una razza pi\u00f9 scura-aborigena rappresentata dai popoli precedenti all'arrivo degli indoeuropei.\nSi tratta forse di una delle questioni maggiormente dibattute in ambito scientifico, quella cio\u00e8 se Nietzsche volesse o meno intendere tali dichiarazioni in una maniera letterale-razziale o pi\u00f9 semplicemente come una metafora spirituale/figurativa; allo stesso modo ci possono essere dubbi sul fatto se Teognide sostenesse o meno una forma di eugenetica o comunque una forte selezione sociale quando fa affermazioni come questa: \"Montoni, cavalli e asini noi li vogliamo di buona razza, Kirno, e che montino le femmine adeguate. Ma ecco che oggi un nobile non si vergogna di sposare una plebea, se questa gli porta una buona dote, n\u00e9 tanto meno una donna rifiuta la mano ad un uomo miserabile, se egli \u00e8 per\u00f2 ricco: vale cos\u00ec pi\u00f9 il lusso acquisito che la nobilt\u00e0 di nascita. Viene venerata solamente la ricchezza, cosicch\u00e9 \u00e8 l'oro che fa la razza; quindi non ti devi stupire se la razza finisce con l'imbastardirsi. Nella citt\u00e0 il buono e il cattivo si sono oramai del tutto mescolati\".\nCharles Darwin ha espresso una diffusa preferenza per l'interpretazione pi\u00f9 eminentemente biologica di tali dichiarazioni quando ha commentato i versi succitati: \"Il poeta greco Teognide... ha intravisto quanto sia importante la selezione, se accuratamente applicata, che essa opererebbe per il miglioramento dell'umanit\u00e0. Vide allo stesso modo che la ricchezza spesso controlla la corretta azione della scelta sessuale.\nLa personalit\u00e0 di Teognide.\nData la disomogeneit\u00e0 dell'opera \u00e8 difficile un'indagine del mondo poetico e morale dell'autore. Nell'opera alcuni hanno cercato di individuare una personalit\u00e0 unica, pur non avendo molto successo; c'\u00e8 poi da dire che nel caso si identifichi una morale unitaria essa non \u00e8 frutto di uno specifico pensiero ma il frutto di tendenze dell'uomo e della societ\u00e0 ,cos\u00ec tracciare un profilo della personalit\u00e0 di Teognide significa riferirsi a quei caratteri attribuiti dalla tradizione quale la fierezza e i principi propri dell'uomo aristocratico.\nData i dubbi e la complessit\u00e0 della silloge \u00e8 difficile individuare un profilo linguistico unico. Il testo \u00e8 scritto in dialetto ionico nonostante Teognide parlasse in dorico. Per quanto riguarda il lessico esso \u00e8 permeo di riferimenti omerici, ristretto \u00e8 il numero di termini antitetici organizzati con struttura oppositiva e paratattica.\nFrammenti.\nLa \u03c3\u03c6\u03c1\u03b7\u03b3\u1f76\u03c2.\nIn tale frammento il poeta si rivolge a Cirno, un ragazzo a cui sono riferiti diversi versi della silloge, e afferma di voler porre un sigillo ai suoi versi per impedire che vengano ripresi da altri.\nIl componimento presenta sia all'inizio che alla fine un riferimento a Cirno tuttavia l'attenzione presto si sposta dal fanciullo all'emittente che, ben consapevole della sua capacit\u00e0 di poeta, afferma di voler porre un sigillo per evitare il plagio. Il testo si chiude cos\u00ec con un tono pi\u00f9 leggero in quanto il poeta si rende conto di non poter piacere a tutti.\nTali versi sono stati molto discussi e studiati nel corso del tempo in merito allo \u03c3\u03c6\u03c1\u03b7\u03b3\u1f76\u03c2, il sigillo. Si \u00e8 infatti cercato cosa tale termine potesse andare ad indicare materialmente, le ipotesi sono diverse:\nDi queste la pi\u00f9 probabile \u00e8 il nome del poeta."}
{"id": "122620", "revid": "77355500", "url": "https://it.wikipedia.org/wiki?curid=122620", "title": "Don Lorenzo Milani", "text": ""}
{"id": "122621", "revid": "13261", "url": "https://it.wikipedia.org/wiki?curid=122621", "title": "AOL", "text": "AOL Inc. \u00e8 un portale di Yahoo! societ\u00e0 del gruppo Apollo Global Management.\nNato nel 1983 come Control Video Corporation e poi ribattezzata America on Line con acronimo AOL o Aol, era un Internet Service Provider che nel 2006 vantava 30 milioni di utenti, ed era attivo anche nel campo della ricerca su web e sviluppo software, nonch\u00e9 nella diffusione di contenuti mediatici anche grazie all'acquisizione di Time Warner nel 2000 (e successivamente distaccatasi nel 2009).\nNegli ultimi anni di esistenza come societ\u00e0 autonoma fu attiva nel business dei \"media\" in formato digitale e, tra maggio e giugno 2015, fu acquistata per 4,4 miliardi di dollari dal colosso delle telecomunicazioni Verizon Communications, divenendone cos\u00ec una sussidiaria.\nNel maggio 2021 Verizon Media \u00e8 stata acquisita da Apollo Global Management, societ\u00e0 di investimento americana e ha ripreso il nome di Yahoo!\nStoria.\nNasce nel 1983 a Dulles, Virginia (USA), come Control Video Corporation (in breve CVC) per mano di Bill von Meister, il cui primo e unico prodotto \u00e8 GameLine, un servizio online per Atari 2600 per il download di giochi.\nIn seguito all'abbandono della societ\u00e0 da parte di Von Meier nei primi mesi del 1985, la societ\u00e0 viene rifondata lo stesso anno in data 24 maggio per mano del consulente della produzione Jim Kimsey col nome di Quantum Computer Services, che, dopo aver prodotto servizi online per computer Commodore e Apple (come eWorld), nel 1991 cambia il proprio nome in America Online, con la cui denominazione si \u00e8 sviluppata nei primi anni novanta in tutto il territorio degli Stati Uniti, ampliandosi poi alla fine del decennio in tutto il mondo.\nNel 2000 i vertici di America Online e di Time Warner hanno annunciato la fusione, creando, dopo l'approvazione della \"Federal Trade Commission\" (11 gennaio 2001), la pi\u00f9 grande societ\u00e0 di distribuzione di contenuti multimediali del mondo, la AOL Time Warner, che nel 2003 adotta nuovamente il nome TimeWarner.\nIl 3 aprile 2006 viene annunciato l'abbandono della denominazione sociale America Online, Inc. e l'adozione del nome AOL, llc..\nIl 13 settembre 2007 apre i battenti il portale italiano di AOL.\nDato l'insuccesso della fusione delle due compagnie mediatiche, il 28 maggio 2009 viene annunciata la scissione di AOL da TimeWarner e la costituzione di una nuova public company denominata AOL, Inc., oltre all'adozione del nuovo marchio \"Aol.\". La nuova compagnia diventa operativa il 10 dicembre dello stesso anno, data dell'apertura dei negoziati presso il NYSE col simbolo AOL.\nIl 12 maggio 2015 AOL viene acquistata da Verizon per 4,4 miliardi di dollari.\nDopo la dichiarazione da parte di Verizon dell'acquisizione di Yahoo! del 25 luglio 2016 per 4,8 miliardi di dollari, si apre una nuova stagione per AOL, destinata a fondersi in un'unica organizzazione con Yahoo!, in un'unit\u00e0 chiamata prima Oath, poi Verizon Media che possa competere con i giganti dei media digitali.\nA settembre 2021 il gruppo Verizon cede il pacchetto di controllo al fondo Apollo Global Management per 5 miliardi di $: la nuova societ\u00e0 riprender\u00e0 il nome di Yahoo! di cui AOL fa parte.\nSociet\u00e0 acquisite.\nDurante la sua storia, AOL ha acquisito molte societ\u00e0, tra le quali:"}
{"id": "122623", "revid": "203434", "url": "https://it.wikipedia.org/wiki?curid=122623", "title": "Carthago delenda est", "text": "Carthago delenda est, abbreviato in Delenda Carthago (\u00abCartagine deve essere distrutta\u00bb) \u00e8 una famosa frase latina pronunciata da Marco Porcio Catone, passato alla storia come Catone il Censore, al termine di ogni suo discorso al Senato dopo il suo ritorno dalla missione diplomatica di arbitrato tra i Cartaginesi e Massinissa (re di Numidia) avvenuta nel 157 a.C., praticamente fino alla sua morte nel 149 a.C.\nStoria.\nCatone, convinto che non fosse possibile n\u00e9 conveniente per i Romani venire a patti con il secolare nemico, aveva fatto di questo argomento il motivo conduttore di tutta la propria azione politica, tanto che ogni suo sermone, di qualsiasi argomento trattasse, finiva sempre con questa esortazione: \u00abCeterum censeo Carthaginem esse delendam\u00bb (\u00abPer altro sono del parere che Cartagine debba essere distrutta\u00bb).\nQuesta frase \u00e8 divenuta proverbiale e viene spesso citata per significare una profonda convinzione strategica che sta dietro e a cui sono finalizzate tutta una serie di azioni di natura tattica.\nSi narra che nel momento in cui Catone pronunci\u00f2 questa frase per la prima volta egli tir\u00f2 fuori da sotto la toga un fico proveniente da Cartagine, volendo cos\u00ec dimostrare che, se il fico \u2013 frutto assai delicato \u2013 poteva resistere al viaggio da Cartagine, quest'ultima era troppo vicina a Roma e quindi andava distrutta.\nNella pubblicistica italiana di fine Ottocento, fu utilizzata l'antitesi del sintagma (\"tuenda Carthago\") per designare l'esistenza di interessi internazionali al mantenimento dell'indipendenza della Tunisia.\nAnalisi grammaticale.\nLa frase usa il verbo \"delenda\", il gerundivo femminile singolare del verbo \"d\u0113l\u0113re\" (\"cancellare, eliminare\"). Il gerundivo \"delenda\" (anche detto participio futuro passivo) \u00e8 un aggettivo verbale che pu\u00f2 essere tradotto con \"da distruggere\". In combinazione con il verbo \"esse\" (\"essere\"), aggiunge un senso di obbligo o necessit\u00e0, da cui \"deve essere distrutta\". In questo tipo di costrutto noto come perifrastica passiva il gerundivo \"delenda\" ha il ruolo di aggettivo predicativo.\nVarianti.\nNella formulazione tradizionale \u00abCeterum censeo Carthaginem esse delendam\u00bb la frase non \u00e8 attestata nelle fonti antiche, ma sue varianti sono testimoniate in pi\u00f9 autori latini e greci; la citazione testuale pi\u00f9 precisa \u00e8 quella di Floro, che scrive nella prima met\u00e0 del II secolo.\nInvece, non \u00e8 altro che una traduzione parafrastica quella greca in Plutarco, \"Vita di Catone maggiore\", 27: \u00ab\u0394\u03bf\u03ba\u03b5\u1fd6 \u03b4\u03ad \u03bc\u03bf\u03b9 \u03ba\u03b1\u1f76 \u039a\u03b1\u03c1\u03c7\u03b7\u03b4\u03cc\u03bd\u03b1 \u03bc\u1f74 \u03b5\u1f36\u03bd\u03b1\u03b9\u00bb (\u00abVidetur et hoc mihi, Carthaginem non debere esse\u00bb, \"A me pare altres\u00ec che Cartagine non debba pi\u00f9 esistere\"). Anche Cicerone fa parlare di Cartagine direttamente Catone e gli fa predire che vorrebbe saperla distrutta, usando per\u00f2 un altro tipo di frase e un sinonimo del verbo \"delere\": \u00abnon ante [\u2026] quam illam exscissam esse cognovero\u00bb (\"Cato Maior de senectute\", 6, 18).\nUna riformulazione settecentesca della storica frase, che ebbe enorme diffusione in tutta Europa in numerose riedizioni e ristampe, \u00e8 contenuta nel \"De viris illustribus urbis Romae a Romulo ad Augustum\" di Charles Fran\u00e7ois Lhomond: \u00abHoc censeo, et Carthaginem esse delendam\u00bb."}
{"id": "122624", "revid": "36426", "url": "https://it.wikipedia.org/wiki?curid=122624", "title": "Votazione elettronica", "text": "La locuzione votazione elettronica, o e-voting (dall'inglese \u00ab\"electronic voting\"\u00bb), indica i diversi metodi finalizzati a permettere l'espressione del voto e il conteggio delle preferenze attraverso tecnologie elettroniche e informatiche. La votazione elettronica pu\u00f2 essere effettuata presso postazioni dedicate, per mezzo di Internet, per telefono, mediante schede perforate o sistemi a scansione ottica.\nIl voto elettronico pu\u00f2 presentare vantaggi e svantaggi rispetto ad altre modalit\u00e0 di voto.\nAlcuni sistemi di voto elettronico, in particolare, hanno manifestato scarsa affidabilit\u00e0 e trasparenza: svariate nazioni \u2013 come la Germania, i Paesi Bassi e il Regno Unito\u00a0\u2013 hanno pertanto abolito la votazione elettronica oppure hanno rinunciato ad adottarla su larga scala per consultazioni pubbliche di carattere politico-istituzionale. Le autorit\u00e0 norvegesi hanno interrotto definitivamente ogni forma di sperimentazione del voto elettronico nel 2014, dopo oltre un decennio di verifiche, ritenendo che la votazione elettronica non offrisse garanzie sufficienti in termini di libert\u00e0 e segretezza del voto.\nStoria e aspetti generali.\nI sistemi di voto elettronico sono apparsi a partire dagli anni 1960, quando debuttarono i sistemi a schede perforate. I sistemi pi\u00f9 recenti a scansione ottica consentono ad un computer di contare le preferenze contrassegnate sulle schede elettorali.\nI sistemi di voto telefonici e tramite Internet hanno guadagnato popolarit\u00e0 per scopi non governativi fin dagli anni 1980. Organizzazioni private, commerciali o no-profit, utilizzano Internet per le proprie elezioni interne, con standard di sicurezza, privacy e controllo, adeguati alle loro esigenze.\nNel 2007 la Commissione Europea ha varato la Direttiva 2007/36/CE (anche nota come \"Shareholders Rights Directive\" o ShRD) che consente l'esercizio del diritto di partecipazione e voto remoto nel corso delle assemblee degli azionisti. Questa direttiva ha concesso alle associazioni di azionariato critico e alle associazioni di rappresentanza degli azionisti di avvalersi del voto via Internet e di farlo conoscere come nuovo strumento di partecipazione alle decisioni ed espressione della volont\u00e0 dei soci.\nPi\u00f9 di recente il voto tramite Internet ha acquisito maggiore popolarit\u00e0 anche nelle elezioni politiche ed amministrative nel Regno Unito, Estonia e in Svizzera, cos\u00ec come in Canada e nelle elezioni primarie degli USA e della Francia.\nI sistemi di registrazione elettronica diretta (\"Direct recording electronic systems\", DRE), sono in grado di identificare il votante, che possiede una smartcard, mediante un'interfaccia simile a quella dei POS. I DRE possono, in base al progetto e all'implementazione, assistere istantaneamente il votante nel caso di anomalie che potrebbero rendere il voto non valido, grazie all'ausilio di un supporto cartaceo (simile ad uno scontrino) su cui viene stampata ogni azione, esercitata dal votante sulla macchina, in modo che il votante stesso possa verificarla, prima di confermare la validit\u00e0 delle preferenze e delle operazioni specificate. Al contrario, in un sistema non corredato di un sistema di audit cartaceo delle operazioni, i votanti devono fidarsi dell'accuratezza del software installato nel sistema. I venditori di sistemi di voto tendono a preferire l'uso di software proprietario per ragioni di profitto; ci\u00f2 provoca delle preoccupazioni in una parte dell'opinione pubblica che, per fidarsi dei dispositivi elettronici, ha la necessit\u00e0 di percepirne la trasparenza rispetto al processo di voto e l'affidabilit\u00e0 nell'esecuzione delle operazioni. Il software Open source, basato sui consolidati punti forti della libera diffusione del codice (opposta all'approccio della \"sicurezza tramite l'occultamento\" propria del software proprietario), fornisce un ampio grado di trasparenza per tali sistemi. In generale un sistema software certificato permette di avere un soggetto di riferimento in caso di contestazioni, consentendo di chiedere al produttore il deposito dei sorgenti e la verifica degli stessi in qualsiasi istante.\nLe macchine di voto elettronico sono usate su larga scala in India ed in Brasile.\nIn Europa, l'Estonia ha adottato il voto via Internet per le elezioni politiche dal 2005.\nNel 2002, negli Stati Uniti, l'atto \"Help America Vote\" ha apparentemente reso obbligatoria la votazione elettronica in tutti gli Stati. Sebbene per il futuro molti paesi democratici potrebbero ricorrere al voto elettronico, al momento sono ancora molto diffusi i sistemi di voto e di scrutinio manuali.\nTipi di sistemi.\nSistemi di registrazione elettronica diretta.\nI sistemi DRE sono molto popolari, perch\u00e9 consentono un certo grado di assistenza per i portatori di handicap, consentendogli di votare senza bisogno dell'assistenza di un'altra persona.\nI sistemi DRE possono essere accoppiati con un dispositivo che consente all'elettore di verificare su un tracciato, stampato su carta, la registrazione delle operazioni effettuate, in modo da garantire un riscontro verificabile, in caso di contestazione.\nPresso ogni cabina elettorale, \u00e8 collocato un computer e l'elettore pu\u00f2 esprimere le preferenze mediante uno schermo in modalit\u00e0 \"tattile\", o utilizzando dei pulsanti posti ai lati del monitor. Il monitor, per facilitare la scelta, spesso \u00e8 una copia fedele della schede elettorale cartacea.\nIl computer stampa una scheda elettorale con le preferenze selezionate, in modo che l'elettore possa verificarle, prima che la scheda stampata (o lo scontrino delle operazioni) sia inserita automaticamente dal sistema in un contenitore non accessibile.\nSistemi di voto a scansione ottica.\nNei sistemi di voto a scansione ottica, il votante esprime il suo voto con un segno su una scheda e la inserisce in una macchina. I voti sono scrutinati da sensori automatici in un sito centrale o nel seggio stesso. Se il voto viene scrutinato nel seggio stesso, il sistema verifica anche che il voto sia valido nel momento stesso in cui lo accetta.\nEventuali segni estranei sulla scheda elettorale sono la causa primaria di problemi con i sistemi a scansione ottica. I segni possono essere apposti accidentalmente al di fuori degli spazi previsti, fatti con strumenti di scrittura incompatibili, o incompleti.\nSistemi a schede perforate.\nCon i sistemi a schede perforate, i votanti creano delle perforazioni nelle schede elettorali per indicare la loro scelta. Negli Stati Uniti ci sono due venditori principali di questi sistemi, Datavote e Votomatic. I sistemi Datavote usano un utensile tagliente, le macchine Votomatic richiedono al votante di spingere un rettangolo preforato tramite uno stilo.\nVoto via internet.\nI sistemi di voto via internet possono utilizzare postazioni remote, consentendo il voto da qualsiasi postazione dotata di un dispositivo con connessione ad Internet e browser web. Mediante i sistemi di Internet voting l'elettore naviga l'interfaccia web del sistema. L'identificazione del votante pu\u00f2 avvenire mediante l'autenticazione sul sito web o con altri metodi (es. smartcard, token, ecc.). Il sistema web presenta sullo schermo la scheda elettorale elettronica; l'elettore esprime le sue preferenze e ne verifica la corrispondenza sul video. La conferma del votante trasmette la scheda compilata al server delle elezioni.\nAnche in questo caso il sistema di voto pu\u00f2 essere collegato ad una rete di seggi con postazioni web o DRE.\nQuesta rete di postazioni costituisce un sistema che utilizza schede elettorali elettroniche e che trasmette i dati di voto dai seggi ad un luogo di raccolta, mediante un collegamento di rete. Questo sistema pu\u00f2 includere anche sistemi per la votazione telefonica.\nI dati possono essere trasmessi istantaneamente, ogni qual volta che una singola scheda elettorale viene votata, o periodicamente, raccolti in gruppi di dati, nel corso del periodo elettorale, oppure in un unico gruppo, complessivamente alla chiusura del voto.\nLe modalit\u00e0 dello scrutinio possono essere gestite sia da dispositivi che aggregano i risultati a livello di seggio o di circoscrizione, per inviare poi i risultati gi\u00e0 scrutinati a livello centrale, oppure, possono prevedere uno scrutinio centralizzato, in un unico luogo di raccolta.\nI sistemi di voto via internet sono utilizzati in molte nazioni moderne, sia in ambito privato, sia in ambito pubblico. Negli Stati Uniti d'America, Regno Unito e in Estonia, il voto via Internet \u00e8 stato utilizzato anche nelle elezioni politiche e nei referendum. In Svizzera i referendum locali via Internet sono una pratica ormai consolidata, i votanti ricevono la password per accedere alla scheda elettorale, per mezzo del servizio postale. In Estonia molti elettori, se preferiscono, possono votare via Internet sia alle elezioni locali, sia parlamentari, poich\u00e9 molti degli aventi diritto hanno accesso al sistema di voto via internet. Ci\u00f2 \u00e8 stato reso possibile dall'introduzione di una carta di identit\u00e0 equipaggiata con un microchip leggibile da un computer ed \u00e8 con queste credenziali che sono soliti accedere alla scheda elettorale online. Tutto quello di cui un elettore estone ha bisogno \u00e8 un computer, un codice PIn, un lettore di carta di identit\u00e0 elettronica, in modo da poter votare da qualsiasi postazione con accesso ad Internet e browser web. In Estonia il voto elettronico pu\u00f2 essere esercitato soltanto nei giorni di voto anticipato. Il giorno delle elezioni i votanti possono recarsi ai seggi fisici per esercitare il voto tradizionale, mediante scheda cartacea, annullando di fatto la preferenza data con il voto anticipato. Questa misura \u00e8 stata introdotta per garantire l'esercizio del diritto di voto libero da costrizione (ad esempio, nel caso in cui durante il voto remoto il votante, accidentalmente o per costrizione abbia reso palese la sua preferenza).\nL'Estonia \u00e8 il primo stato che ha annunciato un voto on line puro per l'ambito politico.\nVoto via telefono.\nIl voto via telefono consente ai votanti di chiamare differenti numeri telefonici per indicare la loro preferenza riguardo a differenti opinioni, oppure ad un votante di chiamare un numero ed indicare la propria preferenza premendo un tasto. La principale difficolt\u00e0 consiste nel verificare l'identit\u00e0 del votante e nel consentire ad un votante di votare solo una volta. Il vantaggio principale sta nella facilit\u00e0 di partecipazione.\nVoto ibrido.\nAncora pi\u00f9 diffusi sono i sistemi di votazione ibrida che permettono di far votare elettronicamente con il proprio computer/tablet/smartphone, telefonicamente, o con scheda cartacea presso alcune sedi di voto. Questo sistema \u00e8 stato adottato da associazioni che necessitano di far accedere al voto anche iscritti non particolarmente propensi alle soluzioni di voto elettronico.\nAnalisi del voto elettronico.\nIl voto elettronico pu\u00f2 offrire vantaggi e svantaggi rispetto ad altre tecnologie di voto. Un sistema di voto elettronico pu\u00f2 essere integrato ad una o pi\u00f9 procedure di gestione dell'evento elettorale (allestimento del sistema, distribuzione delle credenziali, votazione, collezione delle schede elettorali, conteggio delle preferenze, pubblicazione dei risultati, ecc.). Un sistema pu\u00f2 quindi introdurre, in ognuna di queste fasi, vantaggi e svantaggi, nella stessa misura in cui possono essere introdotti nell'inclusione di nuove funzionalit\u00e0 in un qualsiasi componente elettronico.\nLe problematiche riguardano la garanzia e verificabilit\u00e0 di un voto personale, eguale, libero e segreto. La segretezza del voto \u00e8 l'aspetto principale. Esso viene meno quando la votazione elettronica \u00e8 utilizzata per raccolte di firme che per loro natura non sono anonime, ma pubblicamente accessibili, quali: referendum abrogativi o propositivi, legge di iniziativa popolare, presentazione di liste elettorali o singoli candidati per le elezioni primarie, o per le elezioni politiche vere e proprie.\n\u00c8 stato dimostrato che, man mano che i sistemi di voto diventano pi\u00f9 complessi ed includono software, \u00e8 necessario gestire un aumentato rischio di esposizione a diversi tipi di frode. Da un punto di vista teorico altri contestano che un individuo non sia in grado di verificare le operazioni che sono in corso all'interno di una macchina elettronica e poich\u00e9 le persone non possono verificare queste operazioni, le operazioni stesse non possono essere percepite come affidabili. Inoltre, alcuni esperti informatici hanno argomentato la nozione pi\u00f9 generale che un individuo non possa fidarsi di nessun programma che non sia stato creato da lui.\nLa critica al voto elettronico, include il commento dell'esperto di sicurezza Bruce Schneier, che nota come \"gli esperti di sicurezza informatica sono unanimi su cosa fare (alcuni esperti di voto sono in disaccordo, ma \u00e8 necessario prendere atto di cosa dicono gli esperti di sicurezza informatica; i problemi qui riguardano i computer e non il fatto che il computer possa essere utilizzato in un sistema di voto) le DRE, ovvero i computer delle postazioni di voto, devono essere equipaggiati con un sistema cartaceo di verifica del voto. Il software utilizzato deve essere Open source, per assicurare l'accuratezza del sistema. La verificabilit\u00e0 delle schede elettorali \u00e8 necessaria perch\u00e9 i computer possono avere malfunzionamenti e perch\u00e9 le macchine per il voto elettronica possono essere contraffatte.\nQuesti sistemi di voto sono in grado di assistere gli elettori nel caso in cui avvertano i sintomi di un malfunzionamento o di un voto esercitato in maniera anomala rispetto al regolamento elettorale, ad esempio, avvertendo l'elettore nel caso di selezione di un numero di preferenze non consentito rispetto a quello consentito, oppure, mediante la predisposizione di una procedura di verifica e conferma di validit\u00e0 che fornisca un resoconto immediato delle preferenze specificate sulla scheda.\nA garanzia della trasparenza, i gruppi di esperti, come UK-based Open Rights Group, consigliano che i sistemi per il voto siano adeguatamente sperimentati e verificati, richiedano attenzione in fase di progettazione e realizzazione, siano dotati di procedure di audit delle preferenze e dei conteggi in modo da risultare robuste rispetto ad eventi di errore o tentativi di frode.\nNel 2009, la Corte costituzionale federale tedesca, ha considerato che, quando si utilizzano dispositivi o macchine per il voto la \"verifica del risultato da parte di un cittadino deve essere possibile in maniera affidabile e senza alcuna conoscenza specialistica\".\nSolitamente il controllo di affidabilit\u00e0 dei sistemi e dei conteggi pu\u00f2 essere affidata ad un soggetto terzo, indipendente (es. autorit\u00e0 garante per la protezione dei dati, oppure comitato tecnico-scientifico, istituto certificatore o altre agenzie, notai, ecc.).\nLa corrispondenza tra numero di votanti, numero di schede votate, autenticit\u00e0 delle schede e del voto, pu\u00f2 essere affidata ad una logica di controllo mediante crittografia. Gli esperti considerano tre aspetti di verifica: individuale, universale, e ammissibile. La verifica individuale consente ad un votante di controllare che il suo voto sia incluso nel risultato delle elezioni; la verifica universale consente agli osservatori delle elezioni di verificare che il risultato del voto corrisponda al voto che \u00e8 stato esercitato; la verifica ammissibile consente ai votanti ed agli osservatori di controllare che ogni voto elettorale sia stato esercitato da un unico e solo votante.\nNel caso di voto elettronico in seggio presidiato, la verifica dell'acquisizione delle preferenze di un votante da parte della macchina viene invece effettuata dal votante stesso, mediante l'adozione di una stampante che trascrive su uno scontrino la preferenza apposta. Lo scontrino non riporta l'identit\u00e0 del votante. La stampante \u00e8 visibile soltanto al votante e non \u00e8 accessibile a nessuno. Il votante pu\u00f2 controllare soltanto il suo voto per dare poi la conferma; lo scontrino viene poi nascosto dalla stampante o depositato da essa in un'urna sigillata, il cui contenuto non \u00e8 visibile, n\u00e9 accessibile a nessuno, fino a conclusione dell'evento elettorale.\nCritiche.\nNel 2014 le autorit\u00e0 norvegesi, dopo oltre un decennio di verifiche, hanno interrotto definitivamente ogni forma di sperimentazione del voto elettronico, ritenendo che l'\u00ab\"e-voting\"\u00bb non offrisse sufficienti garanzie in termini di libert\u00e0 e segretezza del voto.\nIl voto elettronico in Italia.\nIl voto via Internet.\nIn Italia le esperienze incentrate su sistemi di dematerializzazione dell'espressione del voto sono numerose.\nIn ambito privato l'utilizzo dei sistemi di voto via internet \u00e8 ormai una realt\u00e0 che consente la partecipazione al voto da parte di centinaia di migliaia di persone che appartengono ad associazioni, fondazioni, enti, ed altre organizzazioni. dal punto di vista degli elettori, tutto quello di cui hanno bisogno per votare \u00e8 di un computer collegato ad Internet e di un codice di accesso al sistema di voto; dal punto di vista degli organizzatori e degli osservatori, l'allestimento dell'evento elettorale viene gestito in maniera efficace, cos\u00ec come il monitoraggio del sistema di voto e dell'affluenza dei votanti; vengono snellite le procedure di scrutinio finale, con l'emanazione dei risultati elettorali.\nSociet\u00e0, organizzazioni, associazioni a base elettorale distribuita sul territorio, utilizzano periodicamente i sistemi di voto via internet per eleggere i rappresentanti e i membri degli organi associativi, approvare delibere in assemblea, garantire la trasparenza e la \"governance\".\nNel 2010 anche il governo Italiano ha ratificato la direttiva della Commissione Europea 2007/36/CE che consente l'esercizio del diritto di partecipazione e voto remoto nel corso delle assemblee degli azionisti e obbliga le imprese quotate di garantire a questi la partecipazione alle assemblee e alle votazioni questo per permettere anche agli azionisti di minoranza di godere dei propri diritti. Il regolamento attuativo \u00e8 stato sviluppato da CONSOB, anche con il contributo di esperti di settore, prevalentemente giuristi.\nSi registrano diverse esperienze di elezione di cariche associative negli organi previdenziali (settore giornalistico, chimico, biologico, geologico, attuaristico), delle associazioni di categoria, di scopo o di settore (es. associazioni culturali, professionali, di tecnici, ecc.). Dopo una prima fase di sperimentazione, molte realt\u00e0 hanno deciso di ripetere le votazioni in formato elettronico, prevalentemente per il risparmio economico e per la maggior partecipazione dei votanti.\nIn ambito pubblico l'utilizzo del voto via Internet si rileva soprattutto nel mondo accademico: diversi atenei italiani hanno sperimentato il voto via Internet per l'elezione degli organi accademici e dei rappresentanti degli studenti.\nSperimentazione dello scrutinio elettronico nel voto politico.\nPer quanto riguarda le elezioni di carattere politico-istituzionale e i referendum popolari, le sperimentazioni di voto elettronico non sono mai state condotte su larga scala, anche per la mancanza di una normativa in materia.\nIl percorso dello scrutinio elettronico in Italia \u00e8 riconducibile all'esperienza iniziata nel 2001 con le sperimentazioni condotte su alcuni comuni in Sardegna e autorizzate dal Ministero dell'Interno. A seguito del riconoscimento positivo dell'iniziativa, le esperienze pilota di scrutinio elettronico convinsero le Istituzioni ad avviare un ciclo di sperimentazioni su larga scala nel triennio 2004-2006, per effettuare le quali furono interrotte le sovvenzioni allora attive per il voto elettronico (legge n.90 dell'aprile 2004).\n\"Sperimentazione del 2001\": ideata e realizzata dalla societ\u00e0 Ales con l'autorizzazione del Ministero dell'Interno, in occasione delle elezioni politiche del 13 maggio 2001. Il sistema, basato sul software \"e-Voto\", prevedeva che al nome di ciascun candidato venisse affiancato un codice a barre. Gli scrutatori potevano cos\u00ec rilevare le preferenze di voto attraverso una penna ottica collegata ad un computer, riducendo i tempi di scrutinio del 50%.\n\"Sperimentazione del 2004\": realizzata in 1500 sezioni elettorali dal Ministero dell'Innovazione e delle Tecnologie in collaborazione con il Ministero dell'Interno, in occasione delle elezioni europee del 12 e 13 giugno 2004. Il sistema, basato su \"e-Voto 4.2\", ripercorreva le caratteristiche del precedente sebbene i codici a barre non comparissero pi\u00f9 direttamente sulla scheda ma su un modulo cartaceo a disposizione degli scrutatori, opportunamente predisposto.\n\"Sperimentazione del 2005\": realizzata in tutte le 1800 sezioni elettorali della regione Liguria dal Ministero dell'Innovazione e delle Tecnologie in collaborazione con il Ministero dell'Interno, in occasione delle elezioni regionali del 3 e 4 aprile 2005. Da questo momento lo scrutatore non acquisisce pi\u00f9 l'intenzione di voto mediante la penna ottica ma selezionando la corrispondente opzione attraverso periferiche standard (mouse o tastiera).\n\"Sperimentazione del 2006\": realizzata in 12.680 sezioni elettorali delle regioni Sardegna, Liguria, Puglia e Lazio dal Ministero dell'Innovazione e delle Tecnologie in collaborazione con il Ministero dell'Interno, in occasione delle elezioni politiche del 9 e 10 aprile 2006.\nIn Italia, lo scrutinio elettronico \u00e8 stato condotto su computer portatili mediante un software proprietario (di Eds) registrato su DVD non riscrivibile che gira su sistema operativo Linux, per la versione Knoppix 4.0. Sul portatile il disco rigido \u00e8 vuoto, e sia il sistema operativo sia il software per il conteggio elettronico girano live sul DVD. Chiavetta USB e pen drive sono presenti e sigillate nelle buste che contengono il restante materiale cartaceo utilizzato nel seggio.\nNel 2015 la Lombardia ha approvato una legge regionale che introduce il voto elettronico in occasione dei referendum consultivi. La prima occasione per la sperimentazione \u00e8 il 22 ottobre 2017, in occasione del referendum consultivo sull\u2019autonomia della Regione, deliberato dal Consiglio regionale lombardo. Per la prima volta sono state utilizzate urne fornite di \u201cvoting machine\u201d: l\u2019elettore poteva usare un particolare tablet per rispondere al quesito referendario \u2013 S\u00ec, No o scheda bianca \u2013, con la possibilit\u00e0 di correggere il voto una sola volta prima della conferma finale.\nL\u2019obiettivo precipuo dell\u2019introduzione del voto elettronico in Lombardia era lo snellimento delle procedure e dei tempi per il conteggio finale dei voti: il risultato doveva essere immediato e senza spoglio. Compito del presidente doveva essere quello di togliere le memorie usb dalle macchine per inviarle - insieme agli altri documenti ufficiali - all\u2019ufficio elettorale comunale. Tuttavia, l\u2019esperimento non ha dato i risultati attesi, poich\u00e9 si sono registrati numerosi problemi riguardo alle tempistiche post voto: un vero e proprio flop, se si tiene in considerazione che il sistema di voto elettronico messo a punto mirava appunto a ridurre i tempi di scrutinio. Le criticit\u00e0 maggiori si sono riscontrate non tanto nel voto tramite tablet, quanto nel successivo passaggio, ovvero nella consegna delle chiavette usb dopo la chiusura delle urne: in molti seggi, i presidenti sono stati costretti ad attendere per ore la conferma della corretta lettura dei dati.\nPer quanto riguarda le sperimentazioni in Italia, infine, \u00e8 da citare il progetto del Movimento 5 Stelle, che fin dalla sua nascita ha adottato il voto on-line per questioni interne al partito, attraverso l\u2019uso della piattaforma Rousseau. In occasione delle elezioni dei candidati alle politiche del 2018, chiamate \u201cParlamentarie\u201d dal M5S, \u00e8 stato usato il voto elettronico on-line, con un sistema di riconoscimento tramite sms: le votazioni si sono concluse il 17 gennaio, ma non sono mancate le polemiche, anche interne al Movimento."}
{"id": "122625", "revid": "1186766", "url": "https://it.wikipedia.org/wiki?curid=122625", "title": "Aol", "text": ""}
{"id": "122626", "revid": "1652635", "url": "https://it.wikipedia.org/wiki?curid=122626", "title": "Casus belli", "text": "Casus belli \u00e8 una locuzione latina il cui significato letterale \u00e8 \"motivo della guerra\". Tale espressione \u00e8 usata per indicare un evento addotto a motivazione ufficiale per la dichiarazione di guerra, in genere diverso o secondario rispetto a motivazioni economiche, politiche e sociali che gli storici ritengono essere alla base di un conflitto.\nTra i pi\u00f9 importanti \"casus belli\" ricordiamo, in ordine temporale: il ratto di Elena, l'assedio di Sagunto, la defenestrazione di Praga, l'imboscata di Jumonville, l'attentato di Sarajevo, l'incidente di Ual Ual e l'incidente di Gleiwitz."}
{"id": "122627", "revid": "122949860", "url": "https://it.wikipedia.org/wiki?curid=122627", "title": "Nabore e Felice", "text": "N\u00e0bore (o Nab\u00f2rre) e Felice (morti a Laus Pompeia nel 303) furono due martiri cristiani, venerati dalla Chiesa cattolica.\nAgiografia.\nNabore e Felice erano due berberi che giunsero a Milano come mercenari, in forza nell'esercito romano sotto l'imperatore Massimiano. Qui conobbero la fede cristiana e si convertirono, insieme al compagno d'armi Vittore.\nAlcuni storici affermano che essi erano esponenti della nobile famiglia della \"gens Mauri\"; ma non \u00e8 possibile verificare l'origine di questa asserzione.\nCon la persecuzione contro i cristiani, nell'anno 303 venne ordinata un'epurazione dell'esercito e i tre soldati, secondo un racconto di Ambrogio da Milano, disertarono. Nabore e Felice vennero processati e condannati a morte per decapitazione presso Milano, ma la sentenza fu eseguita sulla sponda del Sillaro a Laus Pompeia, odierna Lodi Vecchio, dove gi\u00e0 esisteva una numerosa comunit\u00e0 cristiana, allo scopo di terrorizzare la popolazione. Il giorno del loro martirio \u00e8 ancora oggi il giorno della loro commemorazione liturgica.\nQuesta vicenda si intreccia con quella di santa Savina, che si prese cura di Nabore e Felice, confortandoli in carcere prima della loro morte e poi nascondendone i corpi che successivamente port\u00f2 a Milano.\nCulto.\nDopo la loro morte, i corpi di Nabore e Felice vennero riportati a Milano assieme a quello del compagno d'arme Vittore. Mentre per\u00f2 il corpo di quest'ultimo venne posto nella chiesa milanese di San Vittore in ciel d'oro, quelli di Felice e Nabore vennero posti nel 386 in una nuova basilica che prender\u00e0 il nome di \u201cbasilica di San Nabore\u201d, o \u201cnaboriana\u201d. Dopo il 1249, l'antica chiesa era ormai in piena decadenza e venne pertanto affidata al nuovo ordine religioso dei francescani, da poco giunti a Milano, perch\u00e9 ne rinnovassero completamente la struttura, restaurandola e rinvigorendo il culto dei martiri; fu costruito allora un edificio sacro pi\u00f9 grande, che inglob\u00f2 anche la piccola chiesa del convento francescano e che prese il nome di chiesa di San Francesco Grande. Nel 1396 il 12 luglio, giorno della festa dei due santi, divenne giorno di precetto per la citt\u00e0; il precetto sar\u00e0 poi abolito su richiesta dell'imperatore Carlo V d'Asburgo nel 1537.\nNel 1258 i corpi dei due martiri vennero disposti nella nuova chiesa restaurata e nel 1472 si decise una nuova collocazione presso l'altare. Fu in questa stessa occasione che i due crani vennero divisi dal resto delle reliquie e posti in appositi reliquiari d'argento in forma di busto, esposti presso l'altare maggiore nelle feste solenni. Le reliquie dei due santi rimasero nella chiesa omonima sino alle soppressioni napoleoniche del 1799, che portarono alla chiusura del luogo di culto e al trasferimento delle reliquie all'interno della basilica di Sant'Ambrogio. Durante le operazioni di trasporto, per\u00f2, andarono trafugati i due reliquiari contenenti i capi dei due santi. Essi vennero ritrovati solo nel 1959 presso Namur, in Belgio, nel negozio di un antiquario; vennero solennemente riportati a Milano, ricomponendo i corpi, e ci\u00f2 fu l'occasione per un rilancio del loro culto, grazie all'allora arcivescovo di Milano Giovanni Battista Montini (futuro papa Paolo VI).\nIl Martirologio Romano ricorda Nabore e Felice al 12 luglio: "}
{"id": "122628", "revid": "834", "url": "https://it.wikipedia.org/wiki?curid=122628", "title": "America online", "text": ""}
{"id": "122631", "revid": "465169", "url": "https://it.wikipedia.org/wiki?curid=122631", "title": "Ahl al-Bayt", "text": "Ahl al-Bayt (; \"Gente del Casato di Maometto\") furono, fin dalla seconda met\u00e0 del VII secolo, i parenti convertiti e i discendenti del profeta Maometto.\nAl contrario di quanto generalmente si crede, a determinare la parentela non fu inizialmente nell'Islam la discendenza di Maometto attraverso sua figlia Fatima bint Muhammad bens\u00ec quella attraverso suo cugino \u02bfAl\u012b b. Ab\u012b T\u0101lib che, per agnazione, vantava lo stesso sangue del Profeta (e, come lui, i suoi zii, fra cui al-\u02bfAbb\u0101s b. \u02bfAbd al-Mu\u1e6d\u1e6dalib che sar\u00e0 l'eponimo della dinastia califfale che regner\u00e0 fra il 750 e il 1258 a Baghdad e S\u0101marr\u0101\u02be).\nIl fatto che 'Al\u012b avesse sposato la figlia di suo cugino costituiva un di pi\u00f9, importante finch\u00e9 si vuole, ma non essenziale.\nDi conseguenza all\"'Ahl al-Bayt\" appartenevano in origine non solo i figli di \u02bfAl\u012b e di F\u0101\u1e6dima ma anche i figli dei fratelli di \u02bfAl\u012b: Ja\u02bfar ibn Ab\u012b \u1e6c\u0101lib e \u02bfAq\u012bl ibn Ab\u012b \u1e6c\u0101lib, gli altri figli di \u02bfAl\u012b, Muhammad ibn al-Hanafiyya e \u02bfUmar, avuto quest'ultimo da Umm Hab\u012bb bint Rab\u012b\u02bfa dei Banu Taghlib o, appunto, gli Abbasidi discendenti del padre di \u02bfAl\u012b (zio di Maometto), al-\u02bfAbb\u0101s.\nCon l'andar del tempo e le manifestazioni dell'opposizione alide, sia con al-\u1e24asan b. \u02bfAl\u012b, sia con al-\u1e24usayn b. \u02bfAl\u012b, l'espressione acquist\u00f2 con l'andar del tempo valori spirituali sempre pi\u00f9 accentuati e persino di sapore messianico.\nAltri termini che si sono poi usati per indicare la discendenza del Profeta sono \"ashr\u0101f\" (al singolare \"shar\u012bf\", a volte reso in italiano con \"sceriffo\") e \"s\u0101d\u0101t\" (sing. \"sayyid\")."}
{"id": "122633", "revid": "1305772", "url": "https://it.wikipedia.org/wiki?curid=122633", "title": "La notte dei morti viventi", "text": "Il titolo La notte dei morti viventi (in inglese \"Night of the Living Dead\") pu\u00f2 riferirsi a due film:"}
{"id": "122635", "revid": "1711941", "url": "https://it.wikipedia.org/wiki?curid=122635", "title": "Gwaihir", "text": ""}
{"id": "122636", "revid": "1305772", "url": "https://it.wikipedia.org/wiki?curid=122636", "title": "Zecchino d'Oro 1978", "text": "Il ventunesimo Zecchino d'Oro si \u00e8 svolto a Bologna dal 16 al 18 novembre 1978.\n\u00c8 stato presentato da Cino Tortorella.\nClarissa D'Avena, che canta \"E l'arca navigava\", \u00e8 sorella della cantante Cristina D'Avena, gi\u00e0 interprete de \"Il valzer del moscerino\" e \"\u00c8 fuggito l'agnellino\"."}
{"id": "122645", "revid": "1305772", "url": "https://it.wikipedia.org/wiki?curid=122645", "title": "Zecchino d'Oro 1979", "text": "Il ventiduesimo Zecchino d'Oro si \u00e8 svolto a Bologna dal 15 al 17 novembre 1979.\n\u00c8 stato presentato da Cino Tortorella."}
{"id": "122649", "revid": "163662", "url": "https://it.wikipedia.org/wiki?curid=122649", "title": "Cremuzio Cordo", "text": "Biografia.\n\u00c8 senz'altro una delle figure di spicco della storiografia romana del dissenso, tesa ad esaltare il tramontato regime repubblicano contro il nuovo ordine imperiale retto dalla dinastia Giulio-Claudia.\nCremuzio, di estrazione senatoria, fu autore di \"Annales\", una storia degli avvenimenti recenti di Roma impostata sulla tradizionale narrazione anno per anno in cui \"pianse le guerre civili\" e \"con cui band\u00ec in eterno i proscrittori\".\nEntrato in contrasto con il prefetto al pretorio Elio Seiano, fu accusato da due clienti dello stesso, Satrio Secondo e Pinario Natta, di crimen maiestatis.\nTacito ci dice:\n Il suo scritto fu accusato anche di aver criticato il popolo e il senato di Roma e non aver mostrato il giusto rispetto nei confronti di Augusto e di Cesare.\nCremuzio in senato davanti a Tiberio pronunci\u00f2 un discorso in cui difese la sua opera e la libert\u00e0 dello storico di conservare la memoria, ricordando alcuni storici di et\u00e0 augustea che avevano lodato Bruto e Cassio, come Tito Livio, Asinio Pollione e Marco Valerio Messalla Corvino, senza subire processi.\nCremuzio chiuse la sua difesa dicendo:\nAvendo capito che sarebbe stato condannato prefer\u00ec lasciarsi morire di fame. Seneca descrive la morte di Cordo nella Consolatio ad Marciam: Cordo, per ingannare la figlia Marcia e i servi si faceva servire in stanza il cibo, ma poi lo buttava di nascosto dalla finestra. In questo modo dopo qualche giorno, completamente debilitato, salut\u00f2 la figlia, si chiuse nella sua stanza e mor\u00ec.\nIl Senato decret\u00f2 che tutti i libri con la sua opera fossero bruciati dagli Edili. In seguito i suoi \"Annales\" furono ripubblicati durante il regno di Caligola.\nOggi della sua opera ci rimangono solo pochi frammenti."}
{"id": "122650", "revid": "400694", "url": "https://it.wikipedia.org/wiki?curid=122650", "title": "Dura lex, sed lex", "text": "Dura lex, sed lex (\"La legge \u00e8 dura, ma \u00e8 legge\") \u00e8 un invito a rispettare la legge anche nei casi in cui sia pi\u00f9 rigida e rigorosa.\nSignificato.\nSecondo una diffusa attribuzione di significato, avendo lo scopo di risanare gli abusi, lesivi del diritto privato e pubblico, ossia in considerazione del beneficio della comunit\u00e0, questo brocardo inviterebbe all'osservanza di leggi anche gravose.\nOrigine.\nIl brocardo risalirebbe a Ulpiano ed era gi\u00e0 presente nel Digesto (XL, 9, 12, 1) dov'era riferito a una legge rigorosa che regolava l'affrancamento degli schiavi."}
{"id": "122651", "revid": "827882", "url": "https://it.wikipedia.org/wiki?curid=122651", "title": "Armo (vela)", "text": "L'armo di una imbarcazione \u00e8 costituito dall'insieme delle attrezzature necessarie alla navigazione. Con questo termine si indica specificamente il tipo di attrezzatura, si descrive il numero di alberi e la forma delle vele. L'armo di una imbarcazione determina le caratteristiche salienti di navigazione e la prestazione dell'imbarcazione.\nDefinizione.\nL'armo di un'imbarcazione a vela \u00e8 costituito da\nNelle imbarcazioni a remi.\nQuando riferito a una piccola imbarcazione a remi, il termine armi indica invece l'equipaggio (armo di lancia) e talvolta anche il suo comandante, cio\u00e8 il timoniere. In questa accezione, armo \u00e8 un termine sportivo utilizzato nello sport del canottaggio.\nPiano velico.\nL'armo di un'imbarcazione \u00e8 essenzialmente caratterizzato dal numero di alberi e dal tipo di vele a disposizione. Esistono diversi tipi di armo che si sono sviluppati durante la storia della navigazione in un numero consistente di varianti."}
{"id": "122653", "revid": "1305772", "url": "https://it.wikipedia.org/wiki?curid=122653", "title": "Zecchino d'Oro 1980", "text": "Il ventitreesimo Zecchino d'Oro si \u00e8 svolto a Bologna dal 20 al 22 novembre 1980.\n\u00c8 stato presentato da Cino Tortorella."}
{"id": "122654", "revid": "1272592", "url": "https://it.wikipedia.org/wiki?curid=122654", "title": "Gallia est omnis divisa in partes tres", "text": "Gallia est omnis divisa in partes tres \u00e8 una locuzione in lingua latina che significa \u201cLa Gallia, nel suo complesso, \u00e8 divisa in tre parti\u201d: si tratta dell'incipit del \"De bello Gallico\" (\"Liber I\", 1), opera storica di Gaio Giulio Cesare, vero e proprio resoconto della sua campagna militare nella regione che occupava la maggior parte degli odierni Francia, Belgio e Lussemburgo, e parte dell'Italia del nord, della Germania, e della Svizzera.\nUso.\nNell'uso corrente la frase viene spesso usata come aforisma o citazione o incipit e spunto per lo sviluppo di interventi sui pi\u00f9 vari argomenti, esprime o la parcellizzazione di entit\u00e0 normalmente considerate unitarie, o richiama alla mente, anche in senso ironico, le difficolt\u00e0 nell'affrontare la lettura in latino e lo studio del \"De bello Gallico\" che incontravano i ragazzi delle scuole medie, prima delle riforme in cui ne venne abolito l'insegnamento.\nLa frase viene a volte anche trasformata o reinterpretata in modo parodistico, come ad esempio nell'incipit della raccolta di testi umoristici \"Nutella Nutell\u00e6\" (\"Nutella omnia divisa est in partes tres: ...\") o modificata ed utilizzata per commentare situazioni complesse o evocative."}
{"id": "122655", "revid": "1305772", "url": "https://it.wikipedia.org/wiki?curid=122655", "title": "Zecchino d'Oro 1981", "text": "Il ventiquattresimo Zecchino d'Oro si \u00e8 svolto a Bologna dal 19 al 21 novembre 1981.\n\u00c8 stato presentato da Cino Tortorella.\nDopo otto anni la Rai torna a trasmettere in televisione integralmente tutte e tre le serate della manifestazione."}
{"id": "122656", "revid": "1305772", "url": "https://it.wikipedia.org/wiki?curid=122656", "title": "Zecchino d'Oro 1982", "text": "Il venticinquesimo Zecchino d'Oro si \u00e8 svolto a Bologna dal 18 al 20 novembre 1982.\n\u00c8 stato presentato da Cino Tortorella.\nOspiti della manifestazione sono Giusi Guercilena e Peppino Mazzullo.\nBarbara Sedici ha partecipato come ospite a \"L'Eredit\u00e0\" nel 2006, allora condotto da Amadeus"}
{"id": "122658", "revid": "968255", "url": "https://it.wikipedia.org/wiki?curid=122658", "title": "Memento mori", "text": "Memento mori (letteralmente: \u00abricordati che devi morire\u00bb) \u00e8 una nota locuzione in lingua latina.\nSignificato.\nLa frase trae origine da una particolare usanza tipica dell'antica Roma: quando un generale rientrava nella citt\u00e0 dopo un trionfo bellico e sfilando nelle strade raccoglieva gli onori che gli venivano tributati dalla folla, correva il rischio di essere sopraffatto dalla superbia e dalle manie di grandezza. Per evitare che ci\u00f2 accadesse, qualcuno alle sue spalle gli pronunciava la frase: \u00ab\"Respice post te. Hominem te memento\"\u00bb (\"Guarda dietro a te. Ricordati che sei un uomo\").\nIl \"memento mori\" diventa poi popolare nella pittura cristiana della Controriforma.\nIl massimo sviluppo simbolico del \"memento mori\" si ebbe nella pittura seicentesca e nella natura morta nella cui composizione appare sovente un teschio posizionato accanto a fiori e frutta, spesso accostato simbolicamente a un orologio, a rimarcare il concetto del \"tempus fugit\". Diviene inoltre il motto dei monaci trappisti."}
{"id": "122659", "revid": "1305772", "url": "https://it.wikipedia.org/wiki?curid=122659", "title": "Zecchino d'Oro 1983", "text": "Il ventiseiesimo Zecchino d'Oro si \u00e8 svolto a Bologna dal 24 al 26 novembre 1983.\n\u00c8 stato presentato da Cino Tortorella.\nAgata Leanza nel 2013 ha partecipato alle \"blind auditions\" di \"The Voice of Italy\"."}
{"id": "122660", "revid": "37401", "url": "https://it.wikipedia.org/wiki?curid=122660", "title": "Nemo propheta in patria", "text": "Nemo propheta in patria (sua) \u00e8 una locuzione in lingua latina che significa: \"Nessuno \u00e8 profeta nella [propria] patria\".\nL'espressione vuole indicare la difficolt\u00e0 delle persone di emergere in ambienti a loro familiari; in ambienti estranei viene generalmente assunto che sia pi\u00f9 facile far valere le proprie capacit\u00e0 e qualit\u00e0.\nOrigine.\nLa frase \u00e8 tratta dai Vangeli: tutti e quattro riportano, direttamente o indirettamente, questa frase di Ges\u00f9 Cristo: Matteo , Marco , \nLuca e \nGiovanni \nIl contesto dell'affermazione \u00e8 nei sinottici, nella visita di Ges\u00f9 alla sua citt\u00e0 di Nazaret, dove partecipa alla liturgia della sinagoga: nel vangelo di Luca, applica a s\u00e9 la profezia contenuta nel \"Libro di Isaia\" () riguardante il dono dello Spirito Santo al consacrato (messia) del Signore. La reazione dei Nazareni verso Ges\u00f9 \u00e8 il rifiuto, e l\u00ec Ges\u00f9 pronuncia la frase in questione. In Giovanni, invece, l'affermazione appare nel contesto (pi\u00f9 vago) di un ritorno a Nazaret di Ges\u00f9 dopo una festa di Gerusalemme.\nAncor oggi, simile espressione viene usata da coloro che vedono il proprio operato non apprezzato da chi sta loro pi\u00f9 vicino: familiari, colleghi, concittadini, compaesani, amici ecc.\nVarianti.\nMedioevali.\nMolti versi del poeta tedesco Walther richiamano molto la locuzione, tra cui la maggior parte sono varianti delle espressioni evangeliche (vedi 11917 s., 11953a, 11954, 16422), ma tra le altre vanno segnalate 12018 (\u00ab\"In regione sua quiquis portare meretur/ laudem, res ista venerabilis esse videretur\"\u00bb. Traduzione: \"\u00c8 cosa rimarchevole, quando uno \u00e8 lodato nella propria patria\"), 2649 (\u00ab\"Cernitur in propria raro multum regione/vates portare decus orantumque coronae\"\u00bb. Traduzione: \"Raramente un vate si vede avere molto onore ed essere incoronato nella propria patria\") e 20842 (\u00ab\"Patria dat vitam, raro largitur honores\"\u00bb. Traduzione: \"La patria d\u00e0 la vita, raramente conferisce onori\").\nModerne.\nIn tutte le lingue moderne europee esistono numerose versioni, tra cui in Italia anche dialettali (come nell'abruzzese \"Neciune \u00e9 bb\u00f3n'a a la casa s\u00e9\"). Diffuso \u00e8 poi, in varie lingue, il detto \"Nessuno \u00e8 eroe per il suo cameriere\" (recepito anche da Goethe, \"Massime e riflessioni\", 1,47) \nTradizione.\nLa frase viene anche citata da Giordano Bruno nell'ultimo capitolo del \"De Magia\" ove tratta della \"ligatura originata dalla cogitativa\""}
