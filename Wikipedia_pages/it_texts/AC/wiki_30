{"id": "103862", "revid": "125882100", "url": "https://it.wikipedia.org/wiki?curid=103862", "title": "Cipro", "text": "Cipro (: ; \u039a\u03cd\u03c0\u03c1\u03bf\u03c2 in greco, \"K\u0131br\u0131s\" in turco), ufficialmente Repubblica di Cipro, \u00e8 uno Stato insulare del Mediterraneo orientale, Stato membro dell'Unione europea dal 1\u00ba maggio 2004 e del Commonwealth dal 13 marzo 1961.\nEstende \"de iure\" la sua sovranit\u00e0 su tutta l'isola di Cipro (terza isola per estensione del Mediterraneo dopo Sicilia e Sardegna) e sulle acque circostanti, tranne che su due piccole aree, Akrotiri e Dhekelia che, al momento dell'indipendenza, sono rimaste al Regno Unito come basi militari sovrane. Cipro \u00e8 tuttavia divisa \"de facto\" in due parti separate dalla cosiddetta linea verde: l'area sotto il controllo effettivo della Repubblica di Cipro, che comprende circa il 59% della superficie dell'isola, e la zona occupata dal 1974 dalla Turchia al nord, autoproclamatasi Repubblica Turca di Cipro del Nord, che copre circa il 36% della superficie dell'isola ed \u00e8 riconosciuta dalla sola Turchia.\n\u00c8 situata a sud della penisola anatolica (70\u00a0km), a breve distanza dalle coste del Vicino Oriente (100\u00a0km).\nEtimologia.\nL'etimologia della parola greca \"Kypros\" \u00e8 sconosciuta.\nLe ipotesi pi\u00f9 probabili sono:\nLa pi\u00f9 antica attestazione del nome dell'isola \u00e8 in dialetto miceneo \"ku-pi-ri-jo\", che significa \"cipriota\", nella scrittura sillabica Lineare B.\nTramite il commercio marittimo, l'isola ha dato il suo nome al termine latino che indicava il rame, dall'espressione \"aes Cyprium\", \"metallo di Cipro\", in seguito abbreviata in \"Cuprum\".\nCipro, in particolare la costa di Pafo, fu secondo la mitologia greca uno dei luoghi di nascita di Afrodite, che era quindi conosciuta anche come \"Cipria\".\nL'etnonimo derivato da Cipro, in italiano, \u00e8 \"cipriota\" o, pi\u00f9 raro, \"ciprio\".\nGeografia.\nL'inclusione di Cipro tra gli Stati appartenenti all'Europa o all'Asia \u00e8, da tempo, controversa. Dal punto di vista storico-culturale, infatti, l'isola di Cipro si pu\u00f2 ritenere uno Stato europeo (e questa considerazione \u00e8 maggiormente avvalorata da quando la stessa \u00e8 entrata a far parte dell'Unione europea), ma dal punto di vista geografico appartiene al continente asiatico, secondo la logica per cui un territorio fa parte di un continente in ragione della sua vicinanza geografica. Anche perch\u00e9 la penisola anatolica la cui costa \u00e8 vicinissima all'isola, \u00e8 considerata asiatica.\nNe consegue che a Cipro ci si pu\u00f2 riferire come paese europeo o asiatico, a seconda del criterio adottato.\nL'isola di Cipro, terza isola del mar Mediterraneo per dimensioni, \u00e8 situata nella porzione orientale dello stesso, a sud delle coste della Turchia. Ha una superficie complessiva pari a \u00a0km\u00b2, di cui \u00a0km\u00b2 ricadono nel settore turco cipriota mentre 450\u00a0km\u00b2 circa appartengono alle basi britanniche di Akrotiri e Dhekelia. Lo sviluppo costiero \u00e8 pari a 648\u00a0km. Cipro inoltre costituisce l'avamposto pi\u00f9 meridionale, ma anche pi\u00f9 orientale, dell'Unione europea nel mar Mediterraneo.\nIl rilievo dell'isola \u00e8 composto da due catene montuose: quella del Kyrenia, che si erge nel nord della penisola di Karpas, e quella di Troodos, nel sud-ovest dell'isola, dove svetta il monte Olimpo (1 953\u00a0m), la cima pi\u00f9 alta dell'isola. La fertile pianura centrale di Messaria separa due catene di rilievi, ricchi di boschi: a nord il Pentadaktylos e a sud quella pi\u00f9 imponente dei monti Tr\u00f2odos, con al centro l'Olympos.\nIdrografia.\nGli unici fiumi che hanno un regime di portata regolare sono Yialias e Peidos, entrambi lunghi circa 100\u00a0km.\nClima.\nIl clima dell'isola \u00e8 di tipo mediterraneo-subtropicale, con estati calde e asciutte e inverni umidi ma temperati. Nella citt\u00e0 di Nicosia il valore medio annuale della temperatura massima \u00e8 pari a 25,9\u00a0\u00b0C, quello della temperatura minima raggiunge i 12,5\u00a0\u00b0C.\nAnnualmente sull'isola cadono 500\u00a0mm di pioggia prevalentemente durante l'inverno. Le zone dell'entroterra cipriota sono caratterizzate in estate dalla siccit\u00e0 e dal seccume della bassa vegetazione, che favorisce lo sviluppo di incendi. Spesso su Cipro spirano venti caldi provenienti dai deserti africani. Il clima temperato ha modellato il paesaggio rendendolo l'habitat ideale per alberi come l'ulivo. In inverno sulle vette dei Troodos cade della neve e si registrano temperature anche sotto gli 0\u00a0\u00b0C.\nColtivazioni e allevamenti.\nCipro \u00e8 un'isola caratterizzata da coltivazioni tipicamente mediterranee. Il terreno messo a coltura \u00e8 spesso secco e aspro, con caratteristiche comuni a molti suoli mediterranei, come quelli siciliani. Le colture pi\u00f9 adatte a questi terreni sono l'ulivo, che rappresenta la principale risorsa agricola, i limoni, altre variet\u00e0 di alberi da frutto resistenti al caldo secco dell'estate e la vite.\nVengono allevate quasi esclusivamente pecore, e alcune razze di capre.\nCon il latte degli allevamenti ovi-caprini viene prodotto il formaggio Halloumi.\nSociet\u00e0.\nEtnie.\nSecondo l'ultimo censimento ufficiale eseguito nel 1960, subito dopo l'indipendenza dalla neonata Repubblica di Cipro, la popolazione dell'isola era costituita per il 78% da greci ciprioti, per il 18% da turchi ciprioti, mentre il restante 4% era costituito da altre etnie. La comunit\u00e0 greco-cipriota e quella turco-cipriota condividono molti costumi ma mantengono identit\u00e0 ben distinte, basate sulla religione, e profondi legami rispettivamente con la Grecia e la Turchia.\nMentre, precedentemente all'invasione militare turca del 1974, le due comunit\u00e0 vivevano disperse sull'intero territorio dell'isola, successivamente la demarcazione si \u00e8 acuita, a causa di una separazione geografica della popolazione forzata dagli eventi bellici: nella parte sud, la popolazione di etnia greco-cipriota rappresenta il 95% di quella totale, mentre in quella nord l'etnia turco-cipriota rappresenta il 98%. Ci\u00f2 \u00e8 dovuto alla fuga e deportazione di oltre greco-ciprioti dalla parte nord dell'isola verso l'area sud e il contemporaneo ricollocamento di turchi ciprioti a nord. I beni dei greci ciprioti furono confiscati e i loro simboli religiosi in gran parte distrutti, La guerra del 1974, ultimo di una serie di conflitti interreligiosi e interetnici, fu particolarmente sanguinosa e fece nascere numerose faide, familiari o di comunit\u00e0, difficilmente risolvibili. Il potere politico turco decise di risolvere la questione una volta per tutte tramite una duplice e scambievole pulizia etnica.\nDopo l'invasione militare del 1974 da parte della Turchia, turchi furono trasferiti dall'Anatolia o decisero di insediarsi nella parte settentrionale dell'isola. L'autoproclamata Repubblica Turca di Cipro Nord garant\u00ec loro il cambio di cittadinanza. Questo ha portato l'etnia turco-cipriota a rappresentare quasi il 30% della popolazione dell'isola. Questi dati sono per\u00f2 contestati sulla base del presupposto che la Repubblica Turca di Cipro Nord non \u00e8 riconosciuta dall'ONU e dalla comunit\u00e0 internazionale (con eccezione della Turchia), cos\u00ec come non le \u00e8 riconosciuto il diritto di creare nuovi cittadini che pertanto continuano a essere considerati cittadini turchi. Il risultato di questa situazione \u00e8 che le stime sulla composizione etnografica della popolazione dell'isola sono imprecise.\nIl diritto al rientro dei greci ciprioti espulsi o fuggiti dal nord e l'insediamento di coloni turchi anatolici sono i principali punti che rendono difficile la riunificazione delle due parti dell'isola. Nel referendum del 2004, infatti, il 75,83% dei greco-ciprioti ha detto no all'integrazione fra le due parti dell'isola, mentre la maggioranza dei turchi ciprioti ha votato a favore del Piano Annan.\nLingue.\nIl neogreco \u00e8 parlato soprattutto nel sud dell'isola (in particolare anche nella variante del dialetto cipriota), mentre nel nord \u00e8 parlato il turco. In realt\u00e0, tale divisione risale all'invasione militare turca di Cipro del 1974, in seguito alla quale i greco-ciprioti del nord vennero espulsi verso il sud e viceversa i turco-ciprioti del sud verso il nord.\nPrima del 1974 il greco era parlato da circa l'82% della popolazione ed era ampiamente distribuito nell'intera isola. Attualmente il turco \u00e8 la lingua principale della zona nord. In seguito al dominio britannico, anche la lingua inglese \u00e8 ampiamente utilizzata.\nLa comunit\u00e0 maronita di Kormakiti, originata da uno stanziamento di cristiani maroniti nel XII secolo, parla l'arabo cipriota, nel dialetto di tipo siro-palestinese, oggi a rischio di estinzione.\nReligioni.\nOggi i greci di religione ortodossa rappresentano oltre l'80% della popolazione dell'isola. La seconda religione \u00e8 quella musulmana, praticata nella zona turca da circa il 18% della popolazione totale. Sono inoltre presenti una minoranza armeno-gregoriana, una maronita (Arcieparchia di Cipro), oltre ai cattolici di rito latino che ammontano a circa fedeli.\nStoria.\nPreistoria.\nIl primo insediamento umano nell'isola \u00e8 stato rinvenuto a Aetokremnos, situato nella costa sud, e indica la presenza di raccoglitori di cereali non-agricoltori (simile alla cultura natufiana), intorno al a.C.\nNella prima met\u00e0 del VII millennio a.C., a Cipro \u00e8 gi\u00e0 presente una fiorente e originale cultura neolitica, detta di Choirokoitia (dal nome della citt\u00e0 dove \u00e8 stato ritrovato il suo primo sito). Il villaggio, datato almeno attorno al a.C., presenta abitazioni a pianta circolare e strade selciate. Data la sua rilevanza \u00e8 stato dichiarato patrimonio dell'umanit\u00e0 dall'UNESCO. Il periodo neolitico culmin\u00f2 con il passaggio all'et\u00e0 del rame (calcolitico) iniziatosi con la colonizzazione proveniente dalla Palestina.\nAll'inizio dell'et\u00e0 del bronzo (- a.C.) si rileva, particolarmente nell'area occidentale dell'isola, la penetrazione di elementi culturali dall'Asia Minore (periodo definito \"Antico Cipriota\").\nDurante il periodo definito \"Medio Cipriota\" (- a.C.), a Cipro vengono scoperti importanti giacimenti di rame. A seguito dello sfruttamento di questi giacimenti, l'isola diventa un importante centro commerciale mediterraneo, da dove partono - in particolare verso Creta ed Egitto - sia il metallo pre-lavorato, sia prodotti finiti (utensili e armi). La rinnovata ricchezza viene testimoniata da una fiorente produzione artistica e artigianale.\nStoria antica.\nDal periodo definito \"Tardo Cipriota\" (1 600-1 050 a.C.), l'isola entra nella cerchia dei paesi satelliti dell'Impero Ittita. Poi, all'inizio del XV secolo a.C., dalla costa sud-orientale si riscontra una progressiva penetrazione di genti micenee. Si tratta perlopi\u00f9 di mercanti e artigiani, portatori di una nuova cultura e pi\u00f9 avanzate tecnologie. Questo comport\u00f2 un forte progresso della cultura cipriota, testimoniato da un'evoluzione degli oggetti artistici, dalla realizzazione di imponenti fortezze, complessi palazzi e santuari. Per tutto questo periodo si consolid\u00f2 la dominazione ittita.\nLa dominazione ittita dura fino al periodo generale di crisi delle culture mediterranee, che coincide con le invasioni dei cosiddetti Popoli del Mare (fine XIII-inizio XII secolo a.C.). L'impero ittita, la civilt\u00e0 micenea, e altre culture antiche, scompaiono; si rileva una crisi del commercio nel Mediterraneo; in generale, declina l'et\u00e0 del bronzo.\nL'arrivo di una grande ondata migratoria a Cipro (probabilmente di origine achea), porta a uno stravolgimento culturale: da quel momento cultura, lingua e religione sono sostanzialmente assimilabili a quella greca. Cipro occupa un ruolo importante nella mitologia greca, essendo il luogo di nascita di Afrodite e di Adone; inoltre, la casa del re Cinira, Teucro e Pigmalione.\nCon l'inizio dell'et\u00e0 del ferro (I millennio a.C.), Cipro si riapre ai commerci e alle influenze culturali del Vicino Oriente, rendendosi permeabile anche dal punto di vista etnico. Dall'VIII secolo a.C., colonie fenicie furono fondate sulla costa meridionale di Cipro, vicino alle odierne Larnaca e Salamina. Queste ultime riusciranno a convivere e prosperare anche con i successivi dominatori dell'isola (Assiri, Egiziani e Persiani).\nCipro fu governata dall'Assiria per un secolo (a partire dal 708 a.C.), poi dominata dagli Egizi (per un breve periodo), infine, dal 545 a.C., dominata dai Persiani. Secondo Plinio il Vecchio, la parte occidentale fu abitata da una trib\u00f9 proveniente dall'Illiria, i Taulanti, abili navigatori, che arrivarono nell'isola intorno al 650 a.C.\nI Ciprioti, guidati da Onesilo, re di Salamina, si allearono con i Greci delle citt\u00e0 ioniche, durante la rivolta del 499 a.C. contro l'Impero achemenide. La rivolta fu repressa, ma Cipro riusc\u00ec a mantenere un elevato grado di autonomia, e rimase orientata verso il mondo greco. Durante questo periodo, una figura importante fu Evagora I, re di Salamina, che rinsald\u00f2 il legame con il mondo ellenico e, malgrado non riuscisse a sottrarre Cipro dal controllo persiano, port\u00f2 comunque grande prosperit\u00e0 alla sua citt\u00e0.\nL'isola fu conquistata da Alessandro Magno nel 334 a.C., durante la campagna che sconfisse definitivamente l'Impero achemenide.\nDopo la morte di Alessandro e la divisione del suo impero tra i suoi successori, Cipro entr\u00f2 a far parte dell'impero ellenistico dell'Egitto tolemaico. Fu durante questo periodo che l'isola \u00e8 stata completamente ellenizzata.\nNel 58 a.C., avvenne la conquista di Cipro da parte della Repubblica romana e la sua cultura si amalgam\u00f2 in quest'ultima.\nTarda antichit\u00e0.\nQuando nel 395 l'Impero romano venne diviso in due, Occidentale e Orientale, l'isola entr\u00f2 a far parte dell'Impero romano d'Oriente, o Impero bizantino, e sarebbe rimasta parte di esso fino all'epoca delle crociate, 800 anni pi\u00f9 tardi. Sotto il dominio bizantino, l'orientamento greco che era stato importante fin dall'antichit\u00e0 ha sviluppato il forte carattere ellenistico-cristiano che continua a essere un segno distintivo della comunit\u00e0 greco-cipriota. Nel 367 Salamina ebbe come vescovo metropolita Sant'Epifanio. A partire dal 649, Cipro aveva sofferto di devastanti incursioni lanciate dagli eserciti arabi del Levante, che continuarono per i successivi 300 anni.\nMedioevo.\nIl dominio bizantino fu restaurato nel 965, quando l'imperatore Niceforo II Foca ottenne vittorie decisive su terra e mare. Nel 1191, durante la terza crociata, Riccardo I d'Inghilterra conquist\u00f2 l'isola contro Isacco Comneno di Cipro e la us\u00f2 come base di rifornimento principale, dato che era relativamente al sicuro dai Saraceni. Un anno dopo venne venduta ai Cavalieri templari, che, a seguito di una sanguinosa rivolta, a loro volta la vendettero a Guido di Lusignano, che ne fond\u00f2 un regno. Suo fratello e successore di Amalrico fu riconosciuto come re di Cipro da Enrico VI di Svevia. Con la caduta di San Giovanni d'Acri anche i cavalieri ospitalieri lasciarono la Terrasanta e cercarono rifugio a Cipro. Poco inclini a essere coinvolti nella politica del regno cipriota, e in disaccordo con il re di Cipro Enrico II, gli Ospitalieri nel 1309, dopo una campagna durata due anni, si trasferirono nell'isola di Rodi.\nNel trecento divenne tappa dei pellegrinaggi in Terra santa.\nEt\u00e0 moderna.\nDopo la morte nel 1473 di Giacomo II, ultimo re Lusignano, la Repubblica di Venezia assunse il controllo dell'isola, mentre la vedova veneziana del defunto re, la regina Caterina Corner, vi esercit\u00f2 formalmente il potere. Venezia annett\u00e9 Cipro nel 1489, dopo l'abdicazione di Caterina. I Veneziani fortificarono Nicosia con la costruzione delle famose mura veneziane, usandola come un importante nodo commerciale.\nContro il dominio veneziano, l'Impero ottomano spesso fece incursioni nell'isola. Nel 1539 gli ottomani distrussero Limassol e quindi, temendo il peggio, i veneziani fortificarono anche Famagosta e Kyrenia. Durante i quasi quattro secoli di dominio latino, esistevano a Cipro due comunit\u00e0 distinte, una greca e l'altra levantina.\nNel 1571 Cipro venne assediata dagli Ottomani con una forza di soldati e conquistata nonostante la resistenza dei difensori di Nicosia e di Famagosta. Il comandante veneziano Marcantonio Bragadin fu scuoiato vivo nonostante che nelle trattative per la resa avesse avuto la promessa di aver salva la vita.\nEt\u00e0 contemporanea.\nIn seguito alla guerra russo-turca (1877-1878) e al Congresso di Berlino, Cipro fu affittata all'Impero britannico che di fatto assunse la sua amministrazione nel 1878 (anche se, in termini di sovranit\u00e0, rimase un territorio ottomano fino al 1914, insieme con l'Egitto e il Sudan) in cambio di garanzie che la Gran Bretagna avrebbe usato l'isola come base per proteggere l'impero ottomano contro un'eventuale aggressione russa. L'isola serv\u00ec alla Gran Bretagna come base fondamentale militare nelle sue conquiste coloniali. Nel 1906, quando il porto di Famagosta fu completato, Cipro era un avamposto strategico navale che si affacciava sul Canale di Suez, la strada principale per l'India che era allora il possesso pi\u00f9 importante d'oltremare della Gran Bretagna. A seguito dello scoppio della prima guerra mondiale e la decisione dell'Impero ottomano di aderire alla guerra a fianco degli Imperi centrali, l'impero britannico formalmente annesse Cipro, Egitto e Sudan il 5 novembre 1914.\nDivenuta indipendente nel 1959, fu subito interessata da forti tensioni di carattere etnico, tanto che un colpo di Stato della maggioranza etnica greca forn\u00ec il pretesto alla Turchia d'intervenire militarmente, in base a un'interpretazione del Trattato di Zurigo, e di occupare una porzione di territorio assai pi\u00f9 grande di quella su cui viveva la minoranza etnica turca. Nacque cos\u00ec la Repubblica Turca di Cipro del Nord, priva di riconoscimenti internazionali (salvo quello della Turchia) e di fatto strettamente legata ad Ankara.\nIn vista dell'adesione di Cipro all'Unione europea, nell'aprile del 2004 si \u00e8 svolto un referendum, in cui i due gruppi etnici sono stati chiamati a pronunciarsi in merito alla riunificazione del paese.\nPoich\u00e9 l'esito di questa consultazione \u00e8 stato negativo, solo la parte greca dell'isola ha potuto aderire di fatto all'Unione europea, ma di diritto tutta l'isola \u00e8 membro dell'Unione, anche la parte occupata. Tuttavia l'esito del referendum ha avuto risultati contrastanti nelle due diverse comunit\u00e0 dell'isola. Mentre tra i greco-ciprioti i favorevoli sono stati solo il 24,17%, tra i turco-ciprioti la maggioranza, il 64,90% si \u00e8 dichiarato favorevole alla riunificazione.\nLa crisi finanziaria.\nDurante il 2013 Cipro affronta una grave crisi finanziaria, che mette in ginocchio il sistema bancario locale. Una cattiva supervisione del settore aveva portato alcune banche ad assumere dimensioni sproporzionate rispetto alle proprie risorse: cos\u00ec facendo hanno perso solidit\u00e0. Inoltre il governo cipriota non si cur\u00f2 di contenere l'esposizione degli istituti creditizi verso la Grecia e quando quest'ultima ha decurtato del 50% il valore dei propri titoli di stato, le banche dell'isola hanno subito ingenti perdite.\nSi sono resi necessari per Cipro gli aiuti dell'Eurogruppo che il 16 marzo 2013 ha approvato un piano di salvataggio che prevede un prestito di 10 miliardi di Euro, a condizione che il governo vari un aggiustamento fiscale di 5,8 miliardi.\nOrdinamento dello Stato.\nLa Repubblica di Cipro \u00e8 di tipo presidenziale; il presidente viene eletto a suffragio universale e resta in carica per cinque anni. Il Parlamento comprende 59 deputati, eletti ogni 5 anni a suffragio universale. La Costituzione di Cipro risale al 16 agosto 1960.\nSuddivisione amministrativa.\nCipro \u00e8 divisa in sei distretti:\nNella carta le due aree rosa scuro sono le basi britanniche di Akrotiri e Dhekelia. La fascia rossa indica la zona neutrale controllata dalle Nazioni Unite, mentre il giallo mostra la zona in prevalenza greca e il rosa chiaro quella a prevalenza turca.\nUnione europea e Nazioni Unite.\nL'Euro a Cipro.\nL'arrivo dell'Euro a Cipro nel 2008 ha introdotto un cambiamento all'economia della nazione. La diffusione della moneta \u00e8 avvenuta solo nella parte meridionale dell'isola. L'attuale moneta ha sostituito la vecchia valuta cio\u00e8 la Lira cipriota, conosciuta anche come lira-sterlina di Cipro. Anche per Cipro, come per ogni paese aderente all'Euro, doveva essere scelto il disegno per le monete. Le monete euro cipriote sono state presentate in occasione di una mostra della Banca Centrale di Cipro sulla storia del denaro nell'isola. Stranamente, rispetto a quanto concordato fortemente in precedenza, non fu pi\u00f9 inserito il nome di Cipro in inglese. Si scelse di inserire, per le monete da 1, 2 e 5 centesimi, una coppia di mufloni, un animale un tempo molto diffuso nell'entroterra isolano, oggi quasi estinto. Per le monete da 10, 20 e 50 centesimi si decise di coniare un disegno raffigurante la nave di Kyrenia. E infine per le monete di 1 euro e 2 euro si scelse l'idolo di Pomos, un personaggio della mitologia cipriota legato alla fertilit\u00e0 e all'abbondanza.\nL'euro \u00e8 accettato anche nel territorio di Cipro del Nord. Tuttavia questa parte dell'isola adotta la lira turca come valuta principale, visti i rapporti commerciali con la Turchia.\nLe targhe automobilistiche UE e ONU.\nLe targhe automobilistiche di Cipro sono composte da due o tre lettere seguite da due o tre numeri (ad esempio AB 12 oppure AB 123, ABC 12 oppure ABC 123). I caratteri sono neri e lo sfondo \u00e8 bianco per la targa anteriore e giallo o bianco per quella posteriore. Attualmente, i materiali utilizzati per la realizzazione sono la plastica e il metallo. La stessa targa \u00e8 usata sui motocarri, sui TIR, e su altri tipi di veicoli di uso non civile. Per i taxi e gli autobus di linea si usava la stessa numerazione, con una T all'inizio prima delle tre lettere, per distinguere, appunto, i veicoli a uso privato da quelli a uso pubblico. Le auto in affitto, invece, hanno le targhe rosse e la numerazione cominciava sempre con Z e poi le tre lettere, seguite dai tre numeri. Ci\u00f2 serve a far capire che chi guida quel veicolo non \u00e8 cipriota e quindi potrebbe avere dei problemi con la guida a sinistra della strada e con il volante a destra.\nPer i residenti nella fascia \"verde\", che divide in due l'isola ed \u00e8 controllata dall'ONU, le targhe delle auto e degli altri veicoli non sono quelle dell'Unione europea: sono invece state assegnate quelle d'ordinanza dell'ONU. Le cose non cambieranno finch\u00e9 la questione della divisione dell'isola tra lo Stato cipriota e l'area controllata dai turchi non verr\u00e0 risolta. La targa porta il tipico colore celeste delle Nazioni Unite, con una serie di numeri.\nForze armate.\nAnche le forze armate, polizia, esercito, e guardie nazionali sono divise tra quelle cipriote, e quelle della minoranza turca. Le forze armate turche sono direttamente controllate e finanziate dalla Turchia, per garantire la sopravvivenza dell'area turca dell'isola.\nIl servizio militare \u00e8 aperto solo per gli uomini, diviene obbligatorio all'et\u00e0 di 18 anni. Ogni anno le spese militari della Repubblica di Cipro si aggirano intorno ai 320 milioni di $ pari al 5% del PIL. I corpi principali di Stato sono tre:\nCipro Nord.\nLe organizzazioni di forze armate salirebbero a quattro se considerate anche le \"Unit\u00e0 terrestri\" dell'esercito turco, manovrate dalla Turchia, che raggiungono le 40 000 unit\u00e0, dunque una delle prime per numero di arruolati.\nBandiera e inno nazionale.\nL'attuale bandiera cipriota venne adottata il 17 agosto 1960, dopo la liberazione del sud. La bandiera \u00e8 bianca e mostra al centro la sagoma dell'isola di Cipro color rame, il quale \u00e8 una delle risorse economiche principali grazie ai numerosi giacimenti presenti nel territorio, con due ramoscelli d'ulivo sotto di essa. \u00c8 l'unica bandiera nazionale al mondo, assieme al Kosovo, a riportare la sagoma e i confini dello Stato. Prima v'era un altro vessillo con queste caratteristiche, il Pakistan orientale, attuale Bangladesh. La bandiera di Cipro fu scelta dal presidente Makarios III fra tante proposte che sembravano le pi\u00f9 neutrali e portatrici di speranza di pace: il bianco simbolo di pace e l'assenza dei colori delle bandiere greca e turca pesarono probabilmente sulla scelta. Per una volta si ebbe l'idea di un'isola libera da qualsiasi dominazione estranea. Questa bandiera, tuttavia, \u00e8 sentita pi\u00f9 che altro dai ciprioti del sud, quelli di origine greca, mentre ha poco seguito nella zona turca, dove ne venne adottata una propria. La bandiera cipriota viene usata anche come bandiera di comodo.\nL'inno nazionale cipriota, in greco \"\u038e\u03bc\u03bd\u03bf\u03c2 \u03b5\u03b9\u03c2 \u03c4\u03b7\u03bd \u0395\u03bb\u03b5\u03c5\u03b8\u03b5\u03c1\u03af\u03b1\u03bd\" cio\u00e8 \"Inno alla Libert\u00e0\", \u00e8 un poema scritto nel 1824, dal poeta greco Dionysios Solomos considerato \"poeta nazionale\" dei greci. Fu cantato per la prima volta a seguito dell'indipendenza dal Regno Unito. L'inno segue la stessa melodia, e lo stesso testo, di quello della Grecia, per intendere il legame fra i due popoli. Anche in questo caso l'inno non \u00e8 sentito come proprio dalla minoranza turca a nord.\nPolitica.\nDal 1974 le istituzioni della repubblica esercitano la loro autorit\u00e0 solo sulla zona greca. Nel 2013 venne eletto presidente Nikos Anastasiad\u012bs, del partito cristiano-conservatore Raggruppamento Democratico. \u00c8 il presidente ad avere l'incarico delle nomine dei ministri.\nUniversit\u00e0.\nL' Universit\u00e0 di Cipro venne istituita nel 1989.\nCultura.\nArte.\nGrazie alla sua particolare posizione, Cipro ha raccolto elementi culturali provenienti dalla Mesopotamia, dall'Egitto, dalla Fenicia, dalla Grecia e da Roma.\nLa storia dell'arte cipriota si pu\u00f2 suddividere in varie fasi: nella pi\u00f9 antica, databile dal 4 000 a.C. al 3 500 a.C. sono stati rintracciati utensili litici e tracce di templi; la fase seguente, dal 3 500 a.C. al 3 000 a.C. ha portato alla luce prodotti ceramici, vasi dipinti con decorazioni geometriche e utensili di pietra; la scoperta delle risorse minerarie, come il rame \u00e8 avvenuta dal 3 000 a.C. al 2 400 a.C., ma questo periodo \u00e8 passato alla storia per la trasformazione dell'isola nel grande emporio per il Mediterraneo e anche per la maggiore complessit\u00e0 delle pratiche, delle costruzioni funerarie, delle statuette sacre.\nDopo l'et\u00e0 del bronzo (II millennio), durante la quale l'isola raggiunse il suo periodo di maggiore floridezza, grazie alla miniere di rame e al legname utilizzato per la costruzione di navi, e testimoniato dalla fortezza di \"Nitovikla\" (vicino Galinoporni), dalle mura enormi, si \u00e8 assistito, dal VII secolo a.C. circa, al periodo di inizio dello splendore per la scultura ben rappresentato dalle statuette in terracotta, per l'architettura con la costruzione di mirabili fortezze e palazzi, come quello di Vuni.\nPatrimoni dell'umanit\u00e0.\nTre siti di Cipro sono stati inseriti nella Lista dei patrimoni dell'umanit\u00e0 dell'UNESCO\nLetteratura.\nPer una letteratura cipriota autonoma bisogna risalire al XIX secolo con la forma poetica di stampo storico ed epico di Vasilis Michaelides (1849-1917), il poeta nazionale di Cipro.\nMusica.\nLa musica cipriota, almeno quella tradizionale, risulta simile alla musica tradizionale greca. Tra gli artisti affermatisi possiamo ricordare il gruppo musicale dei Monsieur Doumani. che hanno ottenuto vari riconoscimenti, e K\u014dnstantinos Christoforou.\nGastronomia.\nTra i piatti tradizionali ciprioti vi \u00e8 la tsamarella, a base di carne di capra.\nPer quanto concerne i distillati caratteristici si ricorda lo zivania, la grappa cipriota.\nEconomia.\nIl Paese adotta l'euro dal 1\u00ba gennaio 2008.\nA tal riguardo si veda il .\nProprio in ambito economico \u00e8 da ricordare che nel 2010 Christopher Pissarides venne insignito del Premio Nobel per l'economia.\nCitt\u00e0 principali.\nLa capitale della Repubblica di Cipro, Nicosia, \u00e8 anche la citt\u00e0 pi\u00f9 importante. Essendo situata al confine tra le due zone etniche nazionali, \u00e8 anch'essa divisa in due aree, quella di prevalenza greca a sud, e quella di prevalenza turca a nord. La capitale \u00e8 anche il principale centro economico, in cui hanno sede le pi\u00f9 grandi aziende dell'isola, la banca nazionale cipriota e qualche industria di media rilevanza. Vi si trovano, inoltre, edifici culturali come il museo nazionale e il teatro. A differenza di tutte le altre grandi citt\u00e0, Nicosia sorge nell'entroterra, nella piana della Messaria, molto distante dalle coste. Altre citt\u00e0 di particolare rilevanza sono: Limassol, seconda citt\u00e0 per popolazione dopo la capitale. \u00c8 il principale porto della costa meridionale e centro di alto interesse turistico-balneare. Pafo, antica citt\u00e0 portuale all'estremit\u00e0 occidentale di Cipro, nel ventunesimo secolo denominata Kouklia, era nota per la presenza di un santuario dedicato ad Afrodite; \u00e8 stata dichiarata patrimonio dell'umanit\u00e0. Occorre, infine, menzionare Larnaca, citt\u00e0 della costa sud-orientale, nei cui pressi sorge il principale aeroporto di Cipro; il secondo aeroporto si trova a Pafo.\nDemografia.\nLa popolazione ammonta complessivamente a 970 000 abitanti e la densit\u00e0 \u00e8 di circa 105 ab./km\u00b2. Lingue ufficiali sono il greco e il turco.\nTrasporti.\nCipro \u00e8 collegata al resto del mondo principalmente per via aerea. L'isola dispone di pi\u00f9 scali aeroportuali: il maggiore per traffico e dimensioni \u00e8 l'Aeroporto Internazionale di Larnaca; lo scalo della capitale Nicosia \u00e8 invece interdetto al volo civile e utilizzato come scalo militare dal contingente ONU; vi \u00e8 infine l'Aeroporto Internazionale di Pafo. L'aeroporto internazionale di Cipro del Nord \u00e8 Ercan, ma non essendo riconosciuto come scalo internazionale viene utilizzato solo dalle linee di bandiera turche.\nCipro aveva una compagnia aerea di bandiera, la Cyprus Airways. La compagnia aveva sede a Nicosia ed era controllata dal Governo di Cipro. La flotta comprendeva alcuni Airbus per gli spostamenti internazionali, precisamente due A319, sette A320, due A321. Le destinazioni totali della compagnia erano 29. Nel gennaio del 2015 la compagnia \u00e8 fallita e ora il traffico aereo \u00e8 garantito principalmente dalla compagnia Aegean Airlines.\nPorti.\nPer la sua posizione al centro del bacino Mediterraneo orientale il trasporto marittimo \u00e8 essenziale per Cipro. Il turismo \u00e8 principalmente diffuso in forma marittima, e sono infatti tante le grandi navi passeggeri a far sosta sulle coste dell'isola. I principali porti commerciali sono: Famagosta, Kyrenia, Larnaca, Limassol, Pafo e Vassiliko.\nLa flotta mercantile ammonta a un totale di navi.\nTreni.\nCipro non ha una rete ferroviaria. Fino al 1951 esisteva una linea ferroviaria a scartamento ridotto e alcune ferrovie minerarie di collegamento alle aree portuali per trasporto delle merci e dei minerali.\nRete viaria.\nLa circolazione \u00e8 a sinistra. Cipro possiede una rete stradale lunga complessivamente 19 525\u00a0km, in buona parte asfaltata, che collega le principali citt\u00e0 di Cipro. L'unica autostrada a quattro corsie senza pedaggio collega Nicosia a Larnaca, Limassol e Pafo. La cartellonistica autostradale \u00e8 di colore verde anche nelle semiautostrade. Le segnaletiche sono scritte in greco, e nelle zone controllate dall'ONU in inglese. Le reti autostradali di Cipro Turca del Nord hanno cartelli bianchi con scritte in turco. La velocit\u00e0 massima consentita \u00e8 di 100\u00a0km/h, e di 80\u00a0km/h per i mezzi con rimorchio.\nTurismo e Patrimoni Unesco.\nIl turismo marino e quello archeologico si sono molto sviluppati negli ultimi trenta anni. Le coste del sud dell'isola rappresentano gli ambienti simbolici del mar Mediterraneo e del suo clima. Sono tante le crociere che scelgono Cipro come punto di sosta. Anche il paesaggio dell'entroterra (nonostante sia un po' isolato) affascina i visitatori, specialmente durante l'estate.\nCipro possiede inoltre delle grandi fonti di turismo protette dall'UNESCO come Patrimoni dell'umanit\u00e0. In totale i siti tutelati sono tre:\nSport.\nDiversi sportivi ciprioti si sono affermati in varie discipline. Tra questi possiamo ricordare nell'atletica leggera Kyriakos I\u014dannou, vincitore di una medaglia d'argento e una di bronzo ai Mondiali, nella vela Pavlos Kontid\u012bs, campione del mondo nella classe laser ai Mondiali di Spalato 2017, nel tennis Marcos Baghdatis il quale raggiunse l'ottava posizione nella classifica mondiale. Prima medaglia di Cipro ai Giochi olimpici \u00e8 la medaglia d'argento nella vela vinta da Pavlos Kontid\u012bs. La Nazionale di calcio di Cipro ha come suo attuale capocannoniere Michal\u012bs K\u014dnstantinou, con 32 reti.\nFestivit\u00e0 nazionali.\nElenco altre festivit\u00e0:"}
{"id": "103863", "revid": "466539", "url": "https://it.wikipedia.org/wiki?curid=103863", "title": "Rigoberta Mench\u00fa", "text": "Biografia.\nRigoberta Mench\u00fa ha sostenuto di aver iniziato a lavorare come bracciante agricola migrante all'et\u00e0 di 5 anni, in condizioni che causarono la morte dei suoi fratelli e dei suoi amici. Da adulta, si un\u00ec ai membri della sua famiglia in azioni contro i militari per i loro abusi dei diritti umani. Nel 1979 divenne un'importante dirigente nel Comitato di unit\u00e0 contadina. La violenza la costrinse all'esilio nel 1981.\nDal 1982 partecip\u00f2 nelle sessioni annuali della Sottocommissione di Prevenzione delle Discriminazioni e Protezione delle Minoranze della commissione per i Diritti Umani dell'ONU. Nel 1991 divenne ambasciatrice dell'ONU e prese parte alla stesura da parte delle Nazioni Unite di una dichiarazione dei diritti dei popoli indigeni. Dopo un po' di tempo la Mench\u00fa ritorn\u00f2 in Messico per lavorare al cambiamento del suo paese.\nLa sua candidatura al premio Nobel \u00e8 stata fortemente appoggiata da un comitato promotore italiano, che raccolse l'adesione di 131 parlamentari 151 docenti universitari, 5 parlamentari europei, di padre David Maria Turoldo, del Senato accademico e del Consiglio di Facolt\u00e0 di Scienze Politiche dell'Universit\u00e0 di Torino\nLa Citt\u00e0 di Torino ha conferito la cittadinanza onoraria a Rigoberta Mench\u00fa Tum il 17 giugno 1992. La Citt\u00e0 ha siglato un accordo di gemellaggio con la citt\u00e0 di Quetzaltenango, governata, per la prima volta nella storia del Paese, da un sindaco di origine Maya. Nello stesso anno le \u00e8 stata conferita la cittadinanza onoraria da parte della Citt\u00e0 di Firenze, Villaverla e L'Aquila, il 15 novembre 2001 le \u00e8 stata conferita dalla Citt\u00e0 di Ivrea, il 20 novembre 2001 le \u00e8 stata conferita dal comune di Bellaria-Igea Marina e nel 2002 dal comune di Caorle. \nNel 1996 Papa Giovanni Paolo II si rifiut\u00f2 di incontrarla durante il suo viaggio in Guatemala per non legittimare la sua battaglia a favore delle minoranze, nonostante il portavoce del pontefice Joaqu\u00edn Navarro-Valls avesse riferito di un loro colloquio riportando anche parte della conversazione. La notizia dell'incontro fu poi smentita successivamente\nNel 1999 ha inoltre cercato di far processare in un tribunale spagnolo l'ex dittatore militare Efra\u00edn R\u00edos Montt, per crimini commessi contro cittadini spagnoli; tali tentativi sono stati comunque senza esito. In aggiunta alla morte di cittadini spagnoli, le accuse pi\u00f9 gravi comprendono il genocidio contro la popolazione Maya del Guatemala.\nSi \u00e8 candidata alla carica di Presidente della Repubblica sia in occasione delle elezioni del 2007, in cui ha ottenuto, col sostegno della formazione Incontro per il Guatemala, il 3,1% dei voti, sia in quelle del 2011, quando, sostenuta da una coalizione di sinistra (Winaq, URNG-MAIZ e Alternativa Nuova Nazione), ottenne il 3,2%."}
{"id": "103864", "revid": "1605525", "url": "https://it.wikipedia.org/wiki?curid=103864", "title": "Joyce Carol Oates", "text": "Autrice e intellettuale americana eclettica, tra le pi\u00f9 prolifiche della letteratura americana, ha pubblicato il primo libro nel 1963. Da allora, ha frequentato ogni genere letterario in prosa e in versi: romanzi, racconti, narrativa per l'infanzia, poesie, drammaturgie, saggi. Oates ha pubblicato nell'arco di sessant'anni oltre cento libri: cinquantasette romanzi, quarantadue raccolte di racconti, una decina di drammi teatrali, sedici volumi di saggi, undici raccolte di poesie, nonch\u00e9 libri per bambini e alcune antologie di articoli apparsi su quotidiani e riviste nel corso degli anni. Alcuni dei suoi libri, per la maggior parte romanzi del mistero, sono pubblicati sotto lo pseudonimo di \"Rosamond Smith\" (otto volumi) e \"Lauren Kelly\" (tre volumi). Ha vinto numerosi premi letterari, incluso il National Book Award, due \"O. Henry Award\", la National Humanities Medal e il Jerusalem Prize nel 2019; \u00e8 stata inoltre finalista del Premio Pulitzer sia per i romanzi \"Acqua nera\" (1992), \"What I Lived For\" (1994) e \"Blonde\" (2000), che per le raccolte di racconti \"The Wheel of Love\" (1970) e \"Lovely, Dark, Deep: Stories\" (2014).\nOates ha insegnato alla Princeton University dal 1978 al 2014 ed \u00e8 \"Roger S. Berlind '52 Professor Emerita in the Humanities\" col corso di Scrittura Creativa. \u00c8 professore alla \"University of California\" di Berkeley, dove insegna \"short fiction\".\n\u00c8 membro del consiglio di amministrazione della \"John Simon Guggenheim Memorial Foundation\".\nBiografia.\n\u00c8 cresciuta nella fattoria dei suoi genitori in una zona rurale dello stato di New York, a pochi chilometri dal lago Ontario. La famiglia le ha impartito un'educazione cattolica, voluta soprattutto dalla madre Carolina, di origini ungheresi. Quando Oates era ancora una bambina, viveva con loro la nonna materna Blanche Woodside, che fu per anni quasi una seconda madre per lei. Solo molto tempo dopo la morte della nonna, la futura scrittrice scopr\u00ec che il padre di Blanche si era suicidato sparandosi un colpo di fucile in bocca e apprese che questo suicidio aveva a che fare con il background ebraico dell'uomo. Questa scoperta \u00e8 stata rielaborata molti anni dopo con grande efficacia artistica in \"La figlia dello straniero\" (\"The Gravedigger's Daughter\", 2007).\nHa frequentato la Syracuse University, dove si \u00e8 laureata nel 1960, e la University of Wisconsin, dove ha conosciuto Raymond Smith, che poi ha sposato. Si \u00e8 poi trasferita a Detroit (1962-1968) e quindi in Ontario, Canada. Nel 1978 si \u00e8 stabilita a Princeton, New Jersey, dove tuttora risiede. Nel febbraio del 2008 \u00e8 deceduto il marito, al rapporto con il quale ha dedicato \"A Widow's Story: A Memoir\" (2011).\nAutrice prolifica quant'altri mai, la Oates ha esplorato i diversi sentieri della prosa moderna alternando capolavori in fiction come \"Blonde\", \"Per cosa ho vissuto\" o \"L'et\u00e0 di mezzo\", a racconti brevi, saggi sulla boxe, scritti per l'infanzia.\nDal 1978 ha insegnato stabilmente all'Universit\u00e0 di Princeton e dal 1995 vi teneva seminari di Scrittura Creativa con il titolo di Roger S. Berlind Professor in the Humanities. Da Princeton si \u00e8 ritirata nel 2014.\nNel 2015 su Twitter suggerisce un paragone tra Charlie Hebdo e il Mein Kampf di Hitler in quanto portatori di un messaggio razzista.\nHa contribuito alla compilazione di lemmi del \"Futuro dizionario d'America\" (\"The Future Dictionary of America\", McSweeney's 2005). \nPremi e riconoscimenti.\nQuesti sono solo alcuni dei numerosi premi vinti dalla Oates e dei riconoscimenti ottenuti finora:\n\u00c8 stata inoltre pi\u00f9 volte finalista al National Book Award, al National Book Critics Circle Award e al premio Pulitzer.\nTemi.\nLa Oates ha scritto pi\u00f9 di 700 racconti. Molti ritengono che il pezzo pi\u00f9 famoso della Oates sia il racconto intitolato \"Dove Stai Andando, dove Sei Stato?\" che ha fatto da base per la sceneggiatura del film, \"Smooth Talk\" (\"La prima volta\"), interpretato da Laura Dern. Esso racconta la storia di una giovane donna che a causa del suo desiderio di \"crescere\" cade sotto l'influenza di un uomo le cui intenzioni sono decisamente oscure. \u00c8 un racconto ristampato in numerose raccolte ed \u00e8 misteriosamente dedicato al cantante Bob Dylan.\nNonostante la straordinaria variet\u00e0 di forme espressive e di strutture narrative adoperate nei suoi numerosissimi lavori, \u00e8 possibile individuare alcuni temi di fondo maggiormente ricorrenti nell'opera dell'autrice. Tra questi vi sono: la violenza che si manifesta con grande frequenza - e a volte in forme spettacolari - nelle grandi citt\u00e0 americane (\"Where Are You Going, Where Have You Been?\", \"The Temple\", \"Daddy Love\", etc.), i legami oppressivi che tengono insieme la famiglia nucleare borghese e che si tenta di celare dietro le apparenze di una vita rispettabile (\"Marya\", \"Figli randagi\", \"Sorella mio unico amore\", etc.), la condizione femminile in una societ\u00e0 votata all'affermazione per mezzo del denaro o della sopraffazione (\"Foxfire\", \"Bestie\", \"La femmina della specie\", \"Mudwoman\", etc.) ma anche le derive dell'ego maschile quando accetta il gioco della competizione fino a pagarne le conseguenze sulla propria pelle (\"Per cosa ho vissuto\", \"You Can't Catch Me\", etc.).\nLa versatilit\u00e0 dell'autrice le ha permesso di affrontare negli anni questi ed altri temi, confezionandoli in soluzioni anche molto diverse tra loro ma con una spiccata predilezione per alcune forme: il thriller psicologico, il racconto con tensione crescente, l'illuminazione di zone d'ombra del passato con strumenti da \"detective story\", l'epopea sociale che ospita lo scontro fra la collettivit\u00e0 e i singoli.\nUn segmento della storia americana particolarmente trattato \u00e8 quello relativo al periodo del maccartismo, della corsa agli armamenti nucleari intrapresa durante le amministrazioni Truman e Eisenhower, e degli scontri razziali che hanno preceduto i movimenti per i diritti civili, ossia sostanzialmente gli anni che vanno dal 1950 al 1965. A questo periodo sono dedicati alcuni capolavori dell'autrice, come \"Because It Is Bitter, and Because It Is My Heart\", \"Una famiglia americana\", \"You Must Remember This\" e la pseudobiografia di Marilyn Monroe \"Blonde\"."}
{"id": "103867", "revid": "1610933", "url": "https://it.wikipedia.org/wiki?curid=103867", "title": "Universo", "text": "LUniverso \u00e8 comunemente definito come il complesso che racchiude tutto lo spazio e ci\u00f2 che contiene, cio\u00e8 la materia e l'energia, i pianeti, le stelle, le galassie e il contenuto dello spazio intergalattico.\nL'osservazione scientifica dell'Universo, la cui parte osservabile ha un diametro di circa 93 miliardi di anni luce, suggerisce che esso sia stato governato dalle stesse leggi e costanti fisiche per la maggior parte della sua storia e in tutta la sua estensione osservabile, e permette inferenze sulle sue fasi iniziali. La teoria del Big Bang \u00e8 il pi\u00f9 accreditato modello cosmologico che descrive la sua nascita; si calcola che tale evento sia avvenuto, visto dalla nostra cornice temporale locale, circa 13,8 miliardi di anni fa.\nLa massima distanza teoricamente osservabile \u00e8 contenuta nell'universo osservabile. Osservazioni di supernove hanno dimostrato che questo, almeno nella regione contenente l'universo osservabile, sembra espandersi a un ritmo crescente, e una serie di modelli sono sorti per prevederne il destino finale. I fisici sono incerti su che cosa abbia preceduto il Big Bang; molti si rifiutano di speculare, dubitando che si potranno mai trovare informazioni relative allo stato originario. Alcuni propongono modelli di universo ciclico, altri descrivono uno stato iniziale senza confini, da cui \u00e8 emerso e si \u00e8 espanso lo spaziotempo al momento del Big Bang. Alcune speculazioni teoriche sul multiverso di cosmologi e fisici ipotizzano che il nostro universo sia solo uno tra i molti che possono esistere.\nEtimologia, sinonimi e definizioni.\nIl termine \"universo\" deriva dal latino \"universus\" (tutto, intero) parola composta da \"unus\" (uno) e \"versus\" (volto, avvolto. Part. pass. di \"vertere\"). La parola latina fu usata spesso da Cicerone e tardi autori latini con il senso posseduto oggi in italiano.\nLa contrazione poetica \"Unvorsum\", da cui deriva \"universus\", fu usata per la prima volta da Tito Lucrezio Caro nel Libro IV (capoverso 262) del suo \"De rerum natura\" (\"Sulla natura delle cose\"). Secondo una particolare interpretazione, essa significherebbe \"tutto ci\u00f2 che ruota come uno\" o \"tutto ci\u00f2 che viene ruotato da uno\". In questo senso, essa pu\u00f2 essere considerata come una traduzione da un'antica parola greca per l'universo, (\"perifor\u00e1\", \"circumambulazione\", parola originariamente usata per descrivere il percorso del cibo, che veniva servito lungo la cerchia dei commensali). si riferiva a uno dei primi modelli greci dell'universo, quello delle sfere celesti, che secondo Aristotele erano messe in moto, per l'appunto, da un unico \"essere\", il cosiddetto \"\"Primo Mobile\" o \"Primo Motore\"\".\nUn altro termine per \"universo\" nell'Antica Grecia era (\"t\u00f2 p\u00e1n\", si veda Il Tutto, Pan). Termini correlati erano materia (, \"t\u00f2 h\u00f3lon\") e luogo (, \"t\u00f2 ken\u00f3n\").\nAltri sinonimi per universo tra i filosofi dell'antica Grecia includevano (cosmo) e (significante Natura, e da cui deriva la parola \"fisica\"). Si ritrovano gli stessi sinonimi tra gli autori latini (\"totum\", \"mundus\", \"natura\") e infine nel linguaggio moderno, ad esempio nelle parole tedesche \"Das All\", \"Weltall\", e \"Natur\", oltre che, naturalmente, in italiano.\nLa definizione pi\u00f9 ampia: realt\u00e0 e probabilit\u00e0.\nLa pi\u00f9 ampia definizione di universo la si ritrova nel \"De divisione naturae\" del filosofo e teologo medioevale Giovanni Scoto Eriugena, che lo defin\u00ec semplicemente come il tutto: tutto ci\u00f2 che \u00e8 creato e tutto ci\u00f2 che non \u00e8 creato.\nDefinizione come \"Realt\u00e0\".\nPi\u00f9 comunemente, l'universo \u00e8 definito come tutto ci\u00f2 che esiste fisicamente. Secondo le nostre attuali conoscenze, esso consiste allora di tre elementi fondamentali: spaziotempo, energia (che comprende quantit\u00e0 di moto e materia) e leggi fisiche.\nDefinizione dell'universo come spazio-tempo connesso.\n\u00c8 possibile concepire spaziotempi disconnessi, esistenti ma incapaci di interagire l'uno con l'altro. Una metafora facilmente visualizzabile di ci\u00f2 \u00e8 un gruppo di bolle di sapone separate. Gli osservatori vivono all'interno di una \"bolla\" e non possono interagire con quelli in altre bolle di sapone, nemmeno in linea di principio. Secondo una terminologia comune, ciascuna \"bolla\" di spaziotempo \u00e8 un universo, mentre il nostro particolare spaziotempo \u00e8 indicato come \"l'Universo\", cos\u00ec come indichiamo la nostra luna come \"la\" \"Luna\". L'insieme degli spaziotempi \u00e8 chiamato multiverso. In linea di principio, gli altri universi disconnessi dal nostro possono avere differenti dimensionalit\u00e0 e topologie spazio-temporali, forme differenti di materia ed energia, diverse leggi e costanti fisiche, ma queste sono speculazioni.\nLa definizione pi\u00f9 ristretta: l'universo come realt\u00e0 osservabile.\nSecondo una definizione ancora pi\u00f9 restrittiva, l'universo \u00e8 tutto ci\u00f2 che nello spazio-tempo connesso pu\u00f2 interagire con noi e viceversa.\nSecondo la teoria della Relativit\u00e0 generale, alcune regioni dello spazio non interagiranno mai con noi in tutta la durata dell'universo: l'espansione dello spazio causa l'allontanamento di queste regioni da noi a una velocit\u00e0 maggiore di quella della luce. Quelle regioni remote sono considerate esistenti e parte della realt\u00e0 tanto quanto noi, ma non saremo mai in grado di interagire con loro. La regione spaziale nella quale possiamo influire e dalla quale essere influenzati \u00e8 denotata come universo osservabile. Strettamente parlando, l'universo osservabile dipende dalla posizione dell'osservatore. Viaggiando, un osservatore pu\u00f2 entrare in contatto con una regione di spazio-tempo pi\u00f9 grande, e dunque il suo universo osservabile sar\u00e0 pi\u00f9 grande. Tuttavia nemmeno il pi\u00f9 rapido dei viaggiatori potrebbe interagire con tutto lo spazio. In genere, per universo osservabile si intende l'universo osservabile dalla Via Lattea.\nStoria della sua osservazione.\nNel corso della storia registrata, diverse cosmologie e cosmogonie sono state proposte per spiegare le osservazioni sull'universo. I primi modelli quantitativi, geocentrici, sono stati sviluppati dai filosofi dell'Antica Grecia. Nel corso dei secoli, osservazioni pi\u00f9 precise e teorie migliori sulla gravit\u00e0 hanno portato prima al modello eliocentrico di Niccol\u00f2 Copernico, poi al modello del sistema solare di Isaac Newton. Ulteriori miglioramenti nel campo dell'astronomia hanno portato a comprendere come il Sistema Solare sia incorporato in una galassia composta da miliardi di stelle, la Via Lattea, e che esistono n miliardi di galassie pi\u00f9 o meno simili. Studi sulla loro distribuzione e sulla loro riga spettrale hanno portato alla cosmologia moderna. Le scoperte dello spostamento verso il rosso e della radiazione cosmica di fondo hanno rivelato come l'universo si stia espandendo e che forse ha avuto un inizio.\nSecondo il modello scientifico prevalente dell'universo, il modello del Big Bang, l'universo si \u00e8 espanso da una fase estremamente calda e densa chiamata era di Planck, in cui era concentrata tutta la materia e l'energia dell'universo osservabile. Dall'epoca di Planck, l'universo si \u00e8 espanso fino alla sua forma attuale, forse con un breve periodo (meno di 10-32 secondi) di inflazione cosmica.\nDiverse misurazioni sperimentali indipendenti supportano questa teoria di espansione metrica dello spazio e, pi\u00f9 in generale, la teoria del Big Bang. Osservazioni recenti indicano come questa espansione stia accelerando a causa dell'energia oscura, e come la maggior parte della materia nell'universo potrebbe essere in una forma non rilevabile dagli strumenti attuali, e quindi non conteggiata nei modelli dell'universo, ostacolando le nostre previsioni sul destino ultimo dell'universo. Questa forma di materia \u00e8 stata denominata materia oscura.\nIl 21 marzo 2013 la guida dei team europei di ricerca riguardanti la sonda Planck ha pubblicato la pi\u00f9 recente mappa della radiazione cosmica di fondo del cielo. La mappa suggerisce che l'universo sia un po' pi\u00f9 vecchio di quanto si credesse. Secondo la mappa, sottili fluttuazioni di temperatura sono state impresse sul cielo profondo quando il cosmo aveva circa 370.000 anni. Tali fluttuazioni riflettono increspature sorte gi\u00e0 nei primi 10\u221230 secondi. A quanto pare, queste increspature hanno dato luogo alla presente vasta struttura di superammassi di galassie e materia oscura. Secondo il team di Planck, l'universo ha circa 13,798 \u00b1 0,037 miliardi anni di et\u00e0, ed \u00e8 costituito per il 4,9% di materia ordinaria, per il 26,8% di materia oscura e per il 68,3% da energia oscura. Inoltre, la costante di Hubble \u00e8 stata misurata in 67,80 \u00b1 0,77 (km/s)/Mpc.\nLe interpretazioni precedenti delle osservazioni astronomiche avevano indicato come l'et\u00e0 dell'universo fosse di 13,772 \u00b1 0,059 miliardi di anni, (mentre il disaccoppiamento della luce e della materia, si veda CMBR, avvenne 380.000 anni dopo il Big Bang), e che il diametro dell'universo osservabile \u00e8 di minimo 93 miliardi di anni luce. Secondo la relativit\u00e0 generale, lo spazio pu\u00f2 espandersi con velocit\u00e0 maggiore di quella della luce, ma possiamo vederne solo una piccola porzione a causa delle limitazioni imposte dalla velocit\u00e0 della luce stessa. Dato che non \u00e8 possibile effettuare osservazioni oltrepassando i limiti imposti dalla velocit\u00e0 della luce (e, in generale, di ogni radiazione elettromagnetica), non \u00e8 possibile stabilire se le dimensioni dell'universo siano finite o infinite.\nDimensioni, et\u00e0, contenuti, struttura e leggi.\nLa regione dell'Universo visibile dalla Terra (l'universo osservabile) \u00e8 una sfera con un raggio di circa 46 miliardi di anni luce. Per confronto, il diametro di una Galassia tipica \u00e8 di 30.000 anni luce, e la distanza tipica tra due galassie vicine \u00e8 invece di 3 milioni di anni-luce. Ad esempio, la Via Lattea ha un diametro di circa 100.000 anni luce, e la galassia pi\u00f9 vicina a noi, Andromeda, si trova approssimativamente a 2,5 milioni di anni luce da noi.\nCi sono probabilmente pi\u00f9 di 100 miliardi (1011) di galassie nell'universo osservabile, . Le galassie tipiche vanno dalle galassie nane con un minimo di dieci milioni (107) di stelle fino alle galassie giganti con mille miliardi (1012) di stelle, le quali orbitano tutte attorno al centro di massa della loro galassia. Uno studio del 2010 stima il numero di stelle dell'universo osservabile in 300.000 trilioni (3\u00d71023), mentre uno studio del 2016 ipotizza che il numero totale di galassie nell'universo osservabile, comprese quelle troppo piccole per essere rilevate dagli attuali telescopi, sia di 2000 miliardi (2x1012).\nLa materia osservabile \u00e8 distribuita in maniera omogenea (\"uniformemente\") in tutto l'universo, in media su distanze di pi\u00f9 di 300 milioni di anni luce. Tuttavia, su piccole scale di lunghezza, la materia si dispone in \"grumi\", raggruppandosi gerarchicamente: una gran quantit\u00e0 di atomi \u00e8 presente nelle stelle, la maggior parte delle stelle si raggruppa in galassie, la maggior parte delle galassie in ammassi, superammassi di galassie e, infine, si hanno strutture a larga scala come la Grande muraglia. La materia osservabile dell'Universo \u00e8 inoltre diffusa \"isotropicamente\", il che significa che ogni regione del cielo ha all'incirca lo stesso contenuto.\nL'universo \u00e8 inoltre immerso in una radiazione a microonde altamente isotropica, che corrisponde ad un equilibrio termico con spettro di corpo nero di circa 2,725 kelvin. L'ipotesi secondo cui l'Universo sia omogeneo e isotropo su grandi scale \u00e8 nota come principio cosmologico, che \u00e8 supportato da osservazioni astronomiche.\nL'attuale densit\u00e0 globale dell'universo \u00e8 molto bassa, circa 9,9 \u00d7 10\u221230 grammi per centimetro cubo. Questa massa-energia sembra essere formata per il 68,3% da energia oscura, il 26,8% da materia oscura fredda e il 4,9% da materia ordinaria. La densit\u00e0 in atomi \u00e8 dell'ordine di un singolo atomo di idrogeno per ogni quattro metri cubi di volume.\nLe propriet\u00e0 dell'energia oscura e della materia oscura sono in gran parte sconosciute. La materia oscura interagisce con il campo gravitazionale come la materia ordinaria, e quindi rallenta l'espansione dell'universo; al contrario, l'energia oscura accelera la sua espansione.\nLa stima pi\u00f9 precisa dell'et\u00e0 dell'universo \u00e8 di 13,798 \u00b1 0,037 miliardi di anni, calcolata sulla base delle osservazioni della radiazione cosmica di fondo condotte con la sonda PLANCK. Stime indipendenti (sulla base di misurazioni come la datazione radioattiva) convergono anch'esse su 13-15 miliardi di anni.\nL'universo non \u00e8 stato lo stesso in ogni momento della sua storia; ad esempio, le popolazioni relative dei quasar e delle galassie sono cambiate e lo spazio stesso si \u00e8 espanso. Questa espansione spiega come sulla Terra si possa osservare la luce proveniente da una galassia lontana 30 miliardi di anni luce, anche se la luce ha viaggiato per 13 miliardi di anni: lo spazio si \u00e8 ampliato. Questa espansione \u00e8 coerente con l'osservazione che la luce proveniente da galassie lontane ha subito lo spostamento verso il rosso: la lunghezza d'onda dei fotoni emessi \u00e8 stata \"stirata\" e dunque aumentata, con un conseguente abbassamento della loro frequenza, durante il loro viaggio. Sulla base di studi di supernovae di tipo Ia, corroborati anche da altri dati, il tasso di questa espansione spaziale \u00e8 in accelerazione.\nLe frazioni relative di diversi elementi chimici - in particolare degli atomi pi\u00f9 leggeri, come idrogeno, deuterio e elio - sembrano identiche in tutto l'universo e in tutta la sua storia osservabile.\nL'universo sembra avere molta pi\u00f9 materia che antimateria, un'asimmetria forse correlata alle osservazioni in merito alla violazione di CP. L'universo sembra non avere nessuna carica elettrica netta, e quindi la gravit\u00e0 sembra essere l'interazione dominante su scale di lunghezza cosmologica. L'universo sembra non avere n\u00e9 un momento n\u00e9 un momento angolare netti. L'assenza di carica e quantit\u00e0 di moto nette sarebbe conseguenza di accettate leggi fisiche (la Legge di Gauss e la non-divergenza dello pseudotensore stress-energia-momento) se l'universo fosse finito.\nL'universo sembra avere un continuum spazio-temporale liscio costituito da tre dimensioni spaziali e da una temporale. In media, le osservazioni sullo spazio tridimensionale suggeriscono che esso sia piatto, cio\u00e8 abbia curvatura vicina a zero; ci\u00f2 implica che la geometria euclidea \u00e8 sperimentalmente vera con elevata precisione per la maggior parte dell'Universo. Lo spaziotempo sembra anche avere una topologia semplicemente connessa, almeno sulla scala di lunghezza dell'universo osservabile. Tuttavia le osservazioni attuali non possono escludere la possibilit\u00e0 che l'universo abbia pi\u00f9 dimensioni, e che il suo spazio-tempo possa avere una topologia globale molteplicemente connessa, in analogia con le topologie del cilindro o del toro.\nL'universo sembra seguire regolarmente un insieme di leggi e costanti fisiche. Secondo l'attuale Modello standard della fisica, la materia \u00e8 composta da tre generazioni di leptoni e quark, entrambi fermioni. Queste particelle elementari interagiscono attraverso almeno tre interazioni fondamentali: l'interazione elettrodebole che comprende l'elettromagnetismo e la forza nucleare debole, la forza nucleare forte descritta dalla cromodinamica quantistica e la gravit\u00e0, che, al momento, \u00e8 descritta al meglio dalla relativit\u00e0 generale. Le prime due interazioni possono essere descritte da teorie quantistiche rinormalizzate, e sono mediate da bosoni di gauge ciascuno dei quali corrisponde a un particolare tipo di simmetria di gauge.\nUna teoria quantistica dei campi rinormalizzata della relativit\u00e0 generale non \u00e8 ancora stata raggiunta, anche se le varie forme di teoria delle stringhe sembrano promettenti. Si ritiene che la teoria della relativit\u00e0 speciale valga in tutto l'universo, a condizione che le scale di lunghezza spaziali e temporali siano sufficientemente brevi, altrimenti deve essere applicata la pi\u00f9 generale teoria della relativit\u00e0 generale. Non esiste una spiegazione per i valori che le costanti della fisica sembrano avere nel nostro universo, come ad esempio quello per la costante di Planck \"h\" o per la costante di gravitazione universale\" G\". Sono state identificate diverse leggi di conservazione, come la conservazione della carica, del momento, del momento angolare e dell'energia; in molti casi queste leggi di conservazione possono essere correlate a simmetrie o a identit\u00e0 matematiche.\nLa \"regolazione fine\".\nSembra che molte delle propriet\u00e0 dell'Universo abbiano valori speciali: un universo con propriet\u00e0 solo leggermente differenti non sarebbe in grado di sostenere la vita intelligente. Non tutti gli scienziati concordano sul fatto che l'Universo sia \"finemente regolato\" (un \"fine-tuned Universe\" in inglese).\nIn particolare, non si sa in quali condizioni la vita intelligente si potrebbe formare e in quali forme. Un'osservazione rilevante in questa discussione \u00e8 che per un osservatore che esista, e quindi in grado di osservare una regolazione fine, l'Universo deve essere in grado di sostenere la vita intelligente. Pertanto, la probabilit\u00e0 condizionata di osservare un universo messo a punto per sostenere la vita intelligente \u00e8 sempre 1. Questa osservazione \u00e8 nota come principio antropico ed \u00e8 particolarmente importante se la creazione dell'Universo \u00e8 probabilistica o se esistono universi multipli con propriet\u00e0 variabili (vedi La teoria del Multiverso).\nModelli storici di universo.\nStoricamente diverse cosmologie e cosmogonie si sono basate su narrazioni degli eventi fra antiche divinit\u00e0. Le prime teorie di un universo impersonale governato da leggi fisiche risalgono agli antichi greci e indiani. Nei secoli, nuove invenzioni di strumenti per l'osservazione e scoperte nel campo dei moti dei corpi e della gravitazione portarono ad una sempre pi\u00f9 accurata descrizione dell'universo. L'era moderna della cosmologia ebbe inizio nel 1915 con la teoria della relativit\u00e0 generale di Einstein, che rese possibile fare ipotesi quantitative sull'origine, l'evoluzione e la conclusione dell'intero universo. La pi\u00f9 moderna ed accettata teoria sulla cosmologia si basa sulla relativit\u00e0 generale e, pi\u00f9 nello specifico, sull'ipotesi del Big Bang.\nLa Creazione.\nMolte culture hanno storie che descrivono l'origine del mondo, le quali possono essere raggruppate sommariamente in tipologie comuni. Una di queste \u00e8 la nascita del mondo da un uovo cosmico; esempi di storie relative a questa tipologia sono il poema epico finlandese \"Kalevala\", la storia cinese di Pangu e l'indiano Brahmanda Purana. La Creazione pu\u00f2 venire provocata da una singola entit\u00e0, la quale emana o produce qualcosa da essa stessa, come nel caso del Buddhismo tibetano (Adi-Buddha) o di Gaia, del mito azteco di Coatlicue, della divinit\u00e0 egiziana Atum o della Genesi ebraico-cristiana. In altri tipi di storie, il mondo viene creato dall'unione di una divinit\u00e0 maschile e di una femminile, come nella narrazione mitologica M\u0101ori di Rangi e Papa. In altre storie ancora, l'universo \u00e8 creato dalla lavorazione di \"materiale\" preesistente, come nella narrazione epica babilonese \"En\u016bma eli\u0161\", in quella norrena del gigante Ymir e nella storia di Izanagi e Izanami della mitologia giapponese; altre volte l'universo ha origine da principi fondamentali: si vedano ad esempio Brahman e Prak\u1e5bti, o lo yin e lo yang del Tao.\nModelli filosofici.\nDal VI secolo a.C., i Presocratici svilupparono il primo modello filosofico conosciuto dell'universo. Gli antichi filosofi greci notarono che l'apparenza poteva ingannare e che doveva essere compresa per delineare la realt\u00e0 dietro l'apparenza stessa. In particolare, notarono l'abilit\u00e0 delle cose di mutare forma (come il ghiaccio, in acqua e poi in vapore) e diversi filosofi proposero che tutti gli apparentemente differenti materiali del mondo fossero forme diverse di un singolo materiale primordiale, chiamato Arch\u00e8. Il primo a pensare ci\u00f2 fu Talete, il quale afferm\u00f2 che questo materiale era l'acqua. Uno studente di Talete, Anassimandro, propose che ogni cosa provenisse dall'illimitato \u00c1peiron. Anassimene di Mileto, invece, propose l'aria come Arch\u00e9, a causa delle sue qualit\u00e0 percepite attrattive e repulsive che le permetteva di condensarsi e dissociarsi in forme differenti.\nAnassagora propose il principio dell'intelletto cosmico mentre Eraclito afferm\u00f2 che l'Arch\u00e9 fosse il fuoco (e parl\u00f2 anche di Logos). Empedocle propose quattro elementi: terra, acqua, aria e fuoco, dando cos\u00ec vita ad una credenza molto popolare. Come Pitagora, Platone credeva che tutte le cose erano composte da numeri, trasformando gli elementi di Empedocle in \"solidi\". Leucippo, Democrito, e altri filosofi successivi - tra cui Epicuro -, proposero che l'universo fosse composto da elementi invisibili, gli atomi, i quali si muovono all'interno del vuoto. Aristotele invece non credeva che fosse possibile in quanto l'aria, come l'acqua, generava una resistenza al moto. L'aria infatti si precipita a riempire un vuoto e, facendo ci\u00f2, il suo moto \u00e8 indefinitivamente veloce e privo di resistenze.\nAnche se Eraclito parla di cambiamenti eterni, Parmenide, suo quasi contemporaneo, d\u00e0 un radicale suggerimento, affermando che tutti i cambiamenti sono un'illusione e che la vera realt\u00e0 \u00e8 eternamente immutata e di una natura singola. Parmenide chiama questa realt\u00e0 \"Essere\". La teoria di Parmenide sembr\u00f2 implausibile a molti Greci ma un suo studente, Zenone di Elea sostenne questa teoria con diversi e famosi paradossi, i Paradossi di Zenone. Aristotele rispose a questi paradossi sviluppando la nozione di una potenziale infinit\u00e0 numerabile, un esempio della quale \u00e8 il concetto di continuo infinitamente divisibile. Diversamente dall'eterno e immutabile ciclo del tempo, egli credeva che il mondo fosse delimitato da sfere celesti.\nIl filosofo indiano Kanada, fondatore della scuola Vai\u015be\u1e63ika, svilupp\u00f2 una teoria di atomismo e propose la luce e il calore come variet\u00e0 della stessa sostanza. Nel V secolo d.C., il filosofo buddhista Dignaga afferm\u00f2 che l'atomo \u00e8 un punto adimensionale fatto di energia. Neg\u00f2 quindi l'esistenza di una sostanza materiale e afferm\u00f2 che il movimento consisteva in flash momentanei di un flusso di energia.\nLa teoria del finitismo temporale si ispir\u00f2 alla dottrina della Creazione tipica delle tre religioni abramitiche: giudaismo, cristianesimo e islamismo. Il filosofo cristiano Giovanni Filopono present\u00f2 un'argomentazione filosofica contro la nozione greca di un infinito passato ed un infinito futuro. L'argomentazione contro il passato fu creata dal filosofo islamico al-Kindi, dal filosofo ebraico Saadya Gaon e dal teologo islamico Al-Ghazali. Facendosi prestare la \"fisica\" e la \"metafisica\" aristoteliche, idearono due argomentazioni logiche contro l'infinitezza del passato, la prima delle quali \"argomenta dell'impossibilit\u00e0 dell'esistenza di un infinito attuale\", che afferma:\nLa seconda argomentazione \"argomenta dell'impossibilit\u00e0 di completare un infinito attuale con un'adduzione successiva\":\nEntrambe le argomentazioni furono adottate dai filosofi e teologi cristiani e la seconda argomentazione, in particolare, divenne molto famosa dopo che essa fu adottata da Immanuel Kant nelle sue famose tesi sulla prima antinomia sul tempo.\nModelli astronomici.\nDei primi modelli astronomici dell'universo furono proposti dagli astronomi babilonesi che vedevano l'universo come un disco piatto posato su un oceano; tale idea fu la premessa per le mappe di Anassimandro ed Ecateo di Mileto.\nIn seguito, i filosofi greci, osservando i moti dei corpi celesti, si concentrarono su modelli di universo sviluppati molto pi\u00f9 profondamente su prove empiriche. Il primo modello coerente fu proposto da Eudosso di Cnido. Secondo l'interpretazione fisica di Aristotele del modello, delle sfere celesti ruotano eternamente con moto uniforme attorno ad una Terra immobile, mentre gli elementi classici sono contenuti interamente nella sfera terrestre. Questo modello fu rifinito da Callippo di Cizico e dopo che le sfere concentriche furono abbandonate, fu portato al quasi perfetto accordo con le osservazioni astronomiche da Claudio Tolomeo. Il successo di questo modello \u00e8 largamente dovuto alla matematica: ogni funzione (come la posizione di un pianeta) pu\u00f2 essere decomposta in una serie di funzioni circolari (serie di Fourier). Altri filosofi greci, come il pitagorico Filolao affermarono che al centro dell'universo vi era un \"fuoco centrale\" attorno cui la Terra, il Sole, la Luna e gli altri pianeti rivoluzionano in un moto uniforme circolare. L'astronomo greco Aristarco di Samo fu il primo a proporre un modello eliocentrico. Anche se il testo originale \u00e8 stato perso, un riferimento in un testo di Archimede descrive la teoria eliocentrica di Aristarco. Archimede scrive:\nAristarco quindi credeva che le stelle fossero molto distanti e attribuiva a questa lontananza il fatto che non si riuscisse a misurare alcun moto stellare di parallasse, il quale \u00e8 un movimento apparente delle stelle determinato dal movimento della Terra attorno al Sole. Le stelle sono infatti molto pi\u00f9 distanti rispetto a quanto si potesse immaginare nei tempi antichi e la loro parallasse \u00e8 cos\u00ec piccola che pot\u00e9 essere misurata solo nel XVIII secolo. Il modello geocentrico, invece, forniva una valida spiegazione della non osservabilit\u00e0 del fenomeno della parallasse stellare. Il rifiuto della concezione eliocentrica fu apparentemente abbastanza forte, come il seguente passaggio di Plutarco suggerisce:\nL'unico astronomo conosciuto dell'antichit\u00e0 che abbia supportato il modello eliocentrico di Aristarco fu Seleuco di Seleucia, un astronomo greco che visse un secolo dopo Aristarco stesso. Secondo Plutarco, Seleuco fu il primo a dare prova della correttezza del sistema eliocentrico attraverso il ragionamento ma non si ha conoscenza di quali argomentazioni abbia usato. Tali argomenti a favore della teoria eliocentrica furono probabilmente legati al fenomeno delle maree. Secondo Strabone, Seleuco fu il primo ad affermare che le maree sono dovute all'attrazione della Luna e che la loro altezza dipende dalla posizione della Luna rispetto al Sole. In alternativa, avrebbe potuto provare la teoria eliocentrica determinando la costante di un modello geometrico della teoria eliocentrica e sviluppando metodi per determinare le posizioni planetarie usando questo modello, come ci\u00f2 che avrebbe fatto in seguito Corpernico nel XVI secolo. Durante il Medioevo, il modello eliocentrico poteva essere proposto solo dall'astronomo indiano Aryabhata e dai persiani Abu Ma'shar al-Balkhi e Al-Sijzi.\nIl modello aristotelico fu accettato nel mondo occidentale per circa due millenni, finch\u00e9 Copernico non ravviv\u00f2 la teoria di Aristarco che i dati astronomici potevano essere spiegati pi\u00f9 plausibilmente se la Terra ruotava attorno al proprio asse e se il Sole fosse posizionato al centro dell'universo.\nCome fa notare Copernico stesso, l'idea che la Terra ruoti era molto antica, databile almeno fin da Filolao (circa 450 a.C.), Eraclide Pontico (circa 350 a.C.) ed Ecfanto di Siracusa. Circa un secolo prima di Copernico, uno studioso cristiano, Nicola Cusano, aveva anch'esso proposto che la Terra ruotasse attorno al proprio asse nel suo stesso testo, \"La Dotta Ignoranza\" (1440). Anche Aryabhata (476 - 550), Brahmagupta (598 - 668), Abu Ma'shar al-Balkhi e Al-Sijzi avevano presunto che la Terra ruotasse attorno al proprio asse. La prima prova empirica della rotazione della Terra, ottenuta osservando le comete, fu data da Nasir al-Din al-Tusi (1201 - 1274) e da Ali Qushji (1403 - 1474).\nQuesta cosmologia era accettata da Isaac Newton, Christiaan Huygens e altri scienziati. Edmund Halley (1720) e Jean-Philippe Loys de Ch\u00e9seaux (1744) notarono, indipendentemente, che il presupposto di uno spazio infinito e saturo, uniforme con le stelle, avrebbe portato alla conclusione che il cielo notturno avrebbe dovuto essere luminoso come quello durante il d\u00ec; questa analisi divenne nota, nel XIX secolo come il Paradosso di Olbers. Newton credeva che uno spazio infinito uniformemente saturo con la materia avrebbe causato infinite forze ed infinita stabilit\u00e0 che avrebbe portato la materia a condensarsi verso l'interno a causa della sua stessa gravit\u00e0. Questa instabilit\u00e0 fu chiarita nel 1902 dal criterio dell'instabilit\u00e0 di Jeans. Una soluzione a questo paradosso \u00e8 l'universo di Charlier, in cui la materia \u00e8 organizzata gerarchicamente (sistemi di corpi orbitanti che sono loro stessi in orbita in sistemi pi\u00f9 grandi, \"ad infinitum\") in un frattale come ad esempio quello in cui l'universo ha una densit\u00e0 complessiva trascurabile; un modello cosmologico simile fu proposto precedentemente, nel 1761, da Johann Heinrich Lambert. Un avanzamento astronomico significativo del XVIII secolo si ebbe con le nebulose, su cui discussero anche Thomas Wright e Immanuel Kant.\nLa cosmologia fisica dell'era moderna cominci\u00f2 nel 1917, quando Albert Einstein per primo applic\u00f2 la sua teoria generale della relativit\u00e0 per modellare strutture e dinamiche dell'universo.\nLa modellizzazione teorica dell'universo.\nDelle quattro interazioni fondamentali, l'interazione gravitazionale \u00e8 la dominante su scala cosmologica e le altre tre sono trascurabili. Dato che materia ed energia gravitano, gli effetti della gravit\u00e0 stessa sono cumulativi; al contrario, gli effetti di cariche positive e negative tendono ad annullarsi, rendendo l'elettromagnetismo relativamente insignificante su scala cosmologica. Le rimanenti due interazioni, la forza nucleare debole e forte si riducono molto rapidamente con la distanza cosicch\u00e9 i loro effetti sono confinati principalmente su scala subatomica.\nL'uso della teoria della Relativit\u00e0 generale.\nUna volta stabilita la predominanza della gravitazione nelle strutture cosmiche, per avere modelli accurati del passato e del futuro dell'universo bisogna avere una teoria anch'essa accurata della gravitazione dei corpi. La miglior teoria in merito \u00e8 la teoria della relativit\u00e0 generale di Albert Einstein, la quale finora ha superato con successo ogni test sperimentale eseguito. Le previsioni cosmologiche effettuate con essa appaiono, con l'osservazione astronomica, corrette, cos\u00ec non vi sono ragioni per adottare una teoria differente.\nLa relativit\u00e0 generale richiede dieci equazioni differenziali parziali non lineari per la metrica spaziotemporale (Equazioni di campo) che, applicate al \"sistema Universo\", devono essere risolte con la distribuzione della massa - energia e della quantit\u00e0 di moto su tutto l'universo. Dato che queste non sono note in dettaglio, i modelli cosmologici si sono finora basati sul principio cosmologico, che afferma che l'universo \u00e8 omogeneo e isotropo; ovvero che le galassie siano distribuite uniformemente su tutto l'universo, con la stessa densit\u00e0 media. Presumendo una \"polvere uniforme\" per tutto l'universo, le equazioni di campo di Einstein si riducono alle pi\u00f9 semplici Equazioni di Friedmann e si pu\u00f2 quindi prevedere facilmente il futuro dell'universo e conoscere anche con buona precisione il suo passato, sempre su scala cosmologica.\nLe equazioni di campo di Einstein includono una costante cosmologica (\"\u039b\"), che corrisponde ad una densit\u00e0 di energia dello spazio vuoto. In base al suo segno, la costante pu\u00f2 ridurre (\"\u039b\" negativo) o accelerare (\"\u039b\" positivo) l'espansione dell'universo. Anche se molti scienziati, incluso Einstein, hanno sostenuto che \"\u039b\" fosse uguale a zero, recenti osservazioni astronomiche di una supernova di tipo Ia hanno fatto individuare una buona quantit\u00e0 di energia oscura, la quale funziona da catalizzatrice per l'espansione dell'universo. Studi preliminari suggeriscono che l'energia oscura corrisponde ad un \"\u039b\" positivo, anche se teorie alternative non si possono ancora escludere. Il fisico russo Jakov Borisovi\u010d Zel'dovi\u010d ha suggerito che \"\u039b\" sia una misura di energia di punto zero associata con particelle virtuali della teoria quantistica dei campi, una diffusa energia del vuoto che esiste ovunque, anche nello spazio vuoto. Prova di questa energia di punto zero sarebbe osservabile nell'effetto Casimir.\nLa risoluzione dell'equazione di campo di Einstein.\nLe distanze fra le galassie aumentano con il passare del tempo (legge di Hubble). L'animazione a fianco illustra un universo chiuso di Friedman con costante cosmologica \u039b uguale a zero.\nLe equazioni di campo di Einstein legano la geometria ed in particolare la curvatura dello spaziotempo alla presenza di materia o energia. La \"curvatura\" dello spaziotempo \u00e8 un parametro che pu\u00f2 essere positivo, negativo o nullo. Semplificando lo spaziotempo (che \u00e8 a quattro dimensioni) in una superficie bidimensionale (che \u00e8 a due dimensioni) per ovvia comodit\u00e0 di rappresentazione, la curvatura si manifesta, su una superficie bidimensionale, nella somma degli angoli interni di un triangolo. In uno spazio piatto, ovvero \"a curvatura nulla\" (spazio euclideo, spaziotempo di Minkowski), la somma degli angoli interni di un triangolo \u00e8 esattamente uguale a 180 gradi. In uno spazio curvo invece la somma degli angoli interni di un triangolo \u00e8 maggiore o minore di 180 gradi secondo che la curvatura sia positiva o negativa (la differenza da questo ultimo valore \u00e8 chiamato angolo di deficit). Una curvatura non nulla dello spaziotempo implica che questo debba essere studiato con le regole di una geometria non euclidea opportuna.\nLe geometrie non euclidee devono essere quindi considerate nelle soluzioni generali dell'equazione di campo di Einstein.\nIn esse, il teorema di Pitagora per il calcolo delle distanze vale solamente su lunghezze infinitesime e deve essere \"sostituito\" con un pi\u00f9 generale tensore metrico \"g\"\u03bc\u03bd, che pu\u00f2 variare da luogo a luogo. Presumendo il principio cosmologico, secondo cui l'universo \u00e8 omogeneo e isotropo, la densit\u00e0 di materia in ogni punto nello spazio \u00e8 uguale ad ogni altro e quindi possono essere ricercate soluzioni simmetriche in cui il tensore metrico sar\u00e0 costante ovunque nello spazio tridimensionale. Ci\u00f2 porta a considerare un possibile tensore metrico chiamato Metrica di Friedmann - Lema\u00eetre - Robertson - Walker:\ndove (\"r\", \u03b8, \u03c6) corrispondono ad un sistema di coordinate sferico. Questa metrica ha solo due parametri indeterminati: una scala di lunghezza complessiva \"R\" che pu\u00f2 variare con il tempo (che infatti compare come \"R(t)\", dove \"t\" indica il tempo) e un indice di curvatura \"k\" che pu\u00f2 assumere solo i valori 0, 1 o -1, corrispondenti al piano della geometria euclidea o a spazi di curvatura positiva o negativa. Tramite questi due parametri, la metrica influenza la storia dell'universo, la quale verr\u00e0 quindi dedotta calcolando \"R\" in funzione del tempo, assegnati i valori di \"k\" e della costante cosmologica \"\u039b\", che \u00e8 un parametro delle equazioni di campo di Einstein. L'equazione che descrive come varia \"R\" nel tempo ( \"R(t)\" ) quando si assume il principio cosmologico, \u00e8 pi\u00f9 propriamente conosciuta come equazione di Friedmann, che \u00e8 una forma particolare dell'Equazione di campo di Einstein.\nLe soluzioni per \"R(t)\" dipendono da \" k\" e da \"\u039b\", ma alcune caratteristiche qualitative di tali soluzioni sono generali. Prima e pi\u00f9 importante, la lunghezza della scala \"R\" dell'Universo pu\u00f2 rimanere costante \"solo\" se l'Universo \u00e8 perfettamente isotropo, con curvatura positiva (\"k\" = 1), e con un preciso valore di densit\u00e0 uguale dappertutto; quest'osservazione fu fatta da Einstein. Anche questo equilibrio \u00e8 tuttavia instabile, e d'altra parte l'Universo \u00e8 noto per essere disomogeneo sulle scale pi\u00f9 piccole; pertanto, in accordo con la relativit\u00e0 generale, \" R\" deve cambiare. Quando \"R\" cambia, tutte le distanze spaziali nell'Universo cambiano in tandem: si registra un aumento globale o una contrazione dello spazio stesso. Questo spiega l'osservazione iniziale che le galassie si stanno allontanando tra di loro: lo spazio tra di loro si sta \"stirando\". Lo stiramento dello spazio spiega anche l'apparente paradosso per cui due galassie possono essere separate da 40 miliardi di anni luce anche se hanno iniziato la loro storia nello stesso punto 13\u00a0798\u00a0000\u00a0000 di anni fa e non si sono mai mosse pi\u00f9 velocemente della luce.\nLa seconda caratteristica \u00e8 che tutte le soluzioni suggeriscono la presenza nel passato di una singolarit\u00e0 gravitazionale: quando \"R\" va a 0, la materia e l'energia presenti nell'Universo divengono infinitamente dense. Pu\u00f2 sembrare che questa conclusione sia dubbia, in quanto si basa su ipotesi discutibili di perfetta omogeneit\u00e0 e isotropia (principio cosmologico) e sull'idea che solo l'interazione gravitazionale sia significativa. Tuttavia, i Teoremi sulla singolarit\u00e0 di Penrose-Hawking indicano che una singolarit\u00e0 dovrebbe esistere anche sotto condizioni molto pi\u00f9 generali. Pertanto, in base alle equazioni di campo di Einstein, \" R\" \u00e8 cresciuto rapidamente da uno stato di densit\u00e0 e calore inimmaginabili, esistente immediatamente dopo la singolarit\u00e0. Questa \u00e8 l'essenza del modello del Big Bang. Un comune errore che si fa pensando al Big Bang \u00e8 che il modello preveda che la materia e l'energia siano esplose da un singolo punto nello spazio e nel tempo; in realt\u00e0, lo spazio stesso \u00e8 stato creato nel Big Bang, intriso di una quantit\u00e0 fissa di energia e di materia distribuite inizialmente in modo uniforme; con l'espansione dello spazio (vale a dire, con l'aumento di \" R (t)\"), la densit\u00e0 di materia e di energia diminuisce.\nLa terza caratteristica \u00e8 che l'indice di curvatura \"k\" determina il segno della curvatura spaziale media dello spaziotempo su scale di lunghezza superiore al miliardo di anni luce. Se \"k\" = 1, la curvatura \u00e8 positiva e l'Universo ha un volume finito. Questo tipo di Universo \u00e8 spesso visualizzato come una sfera tridimensionale \"S\"3 incorporata in uno spazio quadridimensionale. Se \" k\" \u00e8 invece pari a zero o negativo, l'Universo \"pu\u00f2\", in base alla sua topologia complessiva, avere un volume infinito. Pu\u00f2 sembrare contro-intuitivo il fatto che un universo infinito e infinitamente denso possa essere stato creato in un solo istante con il Big Bang, quando \"R\" = 0, tuttavia ci\u00f2 \u00e8 ricavabile matematicamente ponendo \"k\" diverso da 1. Analogamente, un piano infinito ha curvatura nulla ma area infinita, un cilindro infinito \u00e8 finito in una direzione, mentre un toro \u00e8 finito in entrambe le direzioni. Un Universo toroidale potrebbe comportarsi come un universo con condizioni al contorno periodiche: un viaggiatore che attraversi un \"confine\" dello spazio riapparirebbe in un altro punto dello stesso Universo.\nIl destino ultimo dell'Universo \u00e8 attualmente sconosciuto, in quanto dipende strettamente dall'indice di curvatura \"k\" e dalla costante cosmologica \"\u039b\", entrambi ancora non noti sperimentalmente con sufficiente precisione. Se l'Universo \u00e8 abbastanza denso, \"k\" \u00e8 uguale a 1, la sua curvatura media sarebbe positiva e l'Universo finirebbe per collassare in un Big Crunch, per poi eventualmente dar vita ad un nuovo Universo in un Big Bounce. Se invece l'Universo non \u00e8 sufficientemente denso, \"k\" \u00e8 uguale a 0 o a -1, l'Universo si espanderebbe all'infinito (Big Freeze), raffreddandosi fino a diventare inospitale per tutte le forme di vita, le stelle si spegnerebbero e la materia finirebbe in buchi neri (secondo alcuni, come Lee Smolin, ogni buco nero potrebbe generare a sua volta un nuovo universo). Come osservato in precedenza, dati recenti suggeriscono che la velocit\u00e0 di espansione dell'Universo non \u00e8 in calo come originariamente previsto, ma in aumento. Se la velocit\u00e0 di espansione continuasse ad aumentare indefinitamente, l'Universo si espanderebbe in modo tale da \"fare a brandelli\" tutta la materia: (Big Rip). Sulla base delle recenti osservazioni, l'Universo sembra avere una densit\u00e0 vicina al valore critico che separa il collasso (Big Crunch) dall'espansione eterna (Big Freeze); per comprendere quindi l'effettivo destino dell'universo sono necessarie osservazioni astronomiche pi\u00f9 precise.\nIl modello del Big Bang.\nIl modello prevalente del Big Bang tiene conto di molte delle osservazioni sperimentali sopra descritte, come ad esempio la correlazione tra distanza e redshift delle galassie, il rapporto universale tra il numero di atomi di idrogeno e quello di atomi di elio, e la presenza dell'isotropica radiazione cosmica di fondo. Come notato sopra, il redshift deriva dall'espansione metrica dello spazio: con l'espansione dello spazio, la lunghezza d'onda di un fotone viaggiante attraverso lo spazio aumenta in maniera analoga, e il fotone diminuisce la sua energia. Pi\u00f9 a lungo un fotone ha viaggiato, pi\u00f9 \u00e8 grande l'espansione che ha subito; di conseguenza, i fotoni delle galassie pi\u00f9 distanti vengono spostati verso le lunghezze d'onda pi\u00f9 basse; si dice \"spostati verso il rosso\", ovvero, con un anglicismo, sono \"red-shiftati\". Determinare la correlazione tra distanza e spostamento verso il rosso \u00e8 un importante problema sperimentale di cosmologia fisica.\nLe altre due osservazioni sperimentali possono essere spiegate combinando l'espansione globale dello spazio con la fisica nucleare e la fisica atomica. Con l'espansione dell'Universo, la densit\u00e0 di energia della radiazione elettromagnetica diminuisce pi\u00f9 velocemente rispetto a quella della materia, in quanto l'energia di un fotone diminuisce con la sua lunghezza d'onda. Quindi, anche se la densit\u00e0 di energia dell'Universo \u00e8 ora dominata dalla materia, un tempo era dominata dalla radiazione; poeticamente parlando, tutto era luce. Durante l'espansione dell'universo, la sua densit\u00e0 di energia \u00e8 diminuita ed \u00e8 diventato pi\u00f9 freddo; in tal modo, le particelle elementari della materia si sono potute associare stabilmente in combinazioni sempre pi\u00f9 grandi. Pertanto, nella prima parte dell'epoca dominata dalla materia, si sono formati protoni e neutroni stabili, che si sono poi associati in nuclei atomici. In questa fase, la materia dell'Universo era principalmente un caldo, denso plasma di elettroni negativi, neutrini neutri e nuclei positivi. Le reazioni nucleari tra i nuclei hanno portato alle abbondanze presenti dei nuclei pi\u00f9 leggeri, in particolare dell'idrogeno, del deuterio e dell'elio. Elettroni e nuclei si sono infine combinati per formare atomi stabili, che sono trasparenti alla maggior parte delle lunghezze d'onda della radiazione; a questo punto, la radiazione si disaccoppi\u00f2 quindi dalla materia, formando l'onnipresente, isotropico sfondo di radiazione a microonde osservato oggi.\nAltre osservazioni non hanno ancora una risposta definitiva dalla fisica conosciuta. Secondo la teoria prevalente, un leggero squilibrio della materia sull'antimateria era presente alla creazione dell'Universo, o si svilupp\u00f2 poco dopo, probabilmente a causa della violazione di CP osservata dai fisici delle particelle. Anche se materia e antimateria si sono in gran parte annientate l'una con l'altra, producendo fotoni, una piccola quantit\u00e0 di materia \u00e8 cos\u00ec sopravvissuta, dando l'attuale Universo dominato dalla materia. Molte evidenze sperimentali suggeriscono che una rapida inflazione cosmica dell'Universo avvenne molto presto nella sua storia (circa 10\u221235 secondi dopo la sua creazione). Recenti osservazioni suggeriscono anche che la costante cosmologica (\"\u039b\") non \u00e8 pari a zero e che il contenuto netto di massa-energia dell'Universo sia dominato da una energia oscura e da una materia oscura che non sono state ancora caratterizzate scientificamente. Esse differiscono nei loro effetti gravitazionali. La materia oscura gravita come la materia ordinaria e rallenta quindi l'espansione dell'Universo; al contrario, l'energia oscura accelera l'espansione dell'Universo.\nLa teoria del Multiverso.\nAlcune teorie speculative hanno proposto che questo Universo non sia che uno di un insieme di universi sconnessi, collettivamente indicati come multiverso, sfidando o migliorando definizioni pi\u00f9 limitate dell'Universo. Le teorie scientifiche sul multiverso si distinguono da concetti come piani alternativi di coscienza e realt\u00e0 simulata. L'idea di un universo pi\u00f9 grande non \u00e8 nuova; ad esempio, il vescovo \u00c9tienne Tempier di Parigi ha stabilito nel 1277 che Dio potesse creare tanti universi quanti ne ritenesse opportuni, una questione che \u00e8 stata oggetto di accesi dibattiti tra i teologi francesi.\nMax Tegmark ha sviluppato uno schema di classificazione in quattro parti per i diversi tipi di multiversi che gli scienziati hanno suggerito in diversi ambiti di problemi. Un esempio di tali tipi \u00e8 il modello di Universo primordiale a inflazione caotica.\nUn altro \u00e8 l'interpretazione a molti mondi della meccanica quantistica. I mondi paralleli sarebbero generati in maniera simile alla sovrapposizione quantistica e alla decoerenza, con tutti gli stati della funzione d'onda in corso di realizzazione in mondi separati. In effetti, il multiverso si evolve come una funzione d'onda universale.\nLa categoria meno controversa di multiverso nello schema di Tegmark \u00e8 il I Livello, che descrive eventi spazio-temporali remoti rispetto a noi ma ancora \"nel nostro Universo\". Se lo spazio \u00e8 infinito, o sufficientemente ampio e uniforme, potrebbe contenere copie identiche della storia della Terra e del suo intero volume di Hubble. Tegmark ha calcolato la distanza a cui si troverebbe il nostro pi\u00f9 vicino cosiddetto Doppelg\u00e4nger, e tale distanza sarebbe pari a circa 1010115 metri.\nIn linea di principio, sarebbe impossibile verificare scientificamente l'esistenza di un volume di Hubble identico al nostro. Tuttavia, dovrebbe seguire come conseguenza abbastanza semplice da osservazioni scientifiche e teorie altrimenti non correlate. Tegmark suggerisce che l'analisi statistica effettuata sfruttando il principio antropico offre la possibilit\u00e0 di testare le teorie del multiverso in alcuni casi.\nForma dell'universo.\nUn'importante domanda della cosmologia per ora senza risposta \u00e8 quella della \"forma dell'universo\", ovvero di quale sia la combinazione di curvatura e topologia che lo domina. Intuitivamente, ci si chiede quanto le relazioni tra i suoi punti rispecchino le regole della geometria euclidea o piuttosto quelle di altre geometrie, e, per quanto riguarda la topologia, ci si pu\u00f2 chiedere ad esempio se l'universo \u00e8 fatto di un solo \"blocco\", oppure se invece presenta \"strappi\" di qualche genere.\nLa forma o geometria dell'Universo include sia la geometria locale dell'Universo osservabile sia la geometria globale, che possiamo essere o non essere in grado di misurare. Formalmente, lo scienziato indaga quale 3-variet\u00e0 corrisponde alla sezione spaziale in coordinate comoventi dello spaziotempo quadridimensionale dell'Universo. I cosmologi normalmente lavorano con una data fetta di spazio-tempo di tipo spazio chiamata coordinata comovente. In termini osservativi, la sezione dello spazio-tempo che si pu\u00f2 osservare \u00e8 il cono di luce passato (i punti all'interno dell'orizzonte cosmologico, dato un certo tempo per raggiungere l'osservatore). Se l'universo osservabile \u00e8 pi\u00f9 piccolo dell'intero Universo (in alcuni modelli \u00e8 di molti ordini di grandezza inferiore), non si pu\u00f2 determinare la struttura globale mediante l'osservazione: ci si deve limitare a una piccola regione.\nTra i modelli di Friedmann\u2013Lema\u00eetre\u2013Robertson\u2013Walker (FLRW), la forma di universo attualmente pi\u00f9 popolare tra quelle trovate per contenere i dati osservativi, tra i cosmologi, \u00e8 il modello piatto infinito, mentre altri modelli FLRW includono lo spazio di Poincar\u00e9 dodecaedrico e il Corno di Picard. I dati che si adattano a questi modelli FLRW di spazio includono in particolare le mappe della radiazione cosmica di fondo della sonda Wilkinson Microwave Anisotropy Probe (WMAP). La NASA ha pubblicato i primi dati del WMAP relativi alle radiazioni cosmiche di fondo nel febbraio 2003. Nel 2009 \u00e8 stato lanciato l'osservatorio Planck per osservare il fondo a microonde a una pi\u00f9 alta risoluzione di WMAP, possibilmente fornendo maggiori informazioni sulla forma dell'Universo. I dati sono stati poi pubblicati a marzo del 2013 - si veda il paragrafo Storia della sua osservazione."}
{"id": "103868", "revid": "119729649", "url": "https://it.wikipedia.org/wiki?curid=103868", "title": "A latere", "text": "A latere \u00e8 una locuzione latina che significa letteralmente \"\"da un lato\", \"collateralmente\", \"accanto\"\".\nIn generale, ha il significato di \"associato a\" o \"in margine a\", ad esempio quando si parla di un evento secondario che avviene in concomitanza di uno principale o di un aspetto secondario dell'argomento in discussione.\nUtilizzo del termine.\nChiesa cattolica.\nIn ambito ecclesiastico, invece, \u00e8 definita legato \"a latere\" la persona (di solito un cardinale) che compie missioni di notevole rilevanza in nome e rappresentanza del pontefice.\nDiritto.\nL'espressione \u00e8 utilizzata nel linguaggio giuridico italiano per indicare i due giudici che siedono a lato del presidente e formano con lui il collegio giudicante."}
{"id": "103869", "revid": "1543377", "url": "https://it.wikipedia.org/wiki?curid=103869", "title": "Stella", "text": "Una stella \u00e8 un corpo celeste che brilla di luce propria. Si tratta di uno sferoide di plasma che attraverso processi di fusione nucleare nel proprio nucleo genera energia, irradiata nello spazio sotto forma di radiazione elettromagnetica (luminosit\u00e0), flusso di particelle elementari (vento stellare) e neutrini. Buona parte degli elementi chimici pi\u00f9 pesanti dell'idrogeno e dell'elio vengono sintetizzati nei nuclei delle stelle tramite il processo di nucleosintesi.\nLa stella pi\u00f9 vicina alla Terra \u00e8 il Sole, sorgente di gran parte dell'energia del nostro pianeta. Le altre stelle, ad eccezione di alcune supernove, sono visibili solamente durante la notte come punti luminosi tremolanti, a causa degli effetti distorsivi (\"seeing\") prodotti dall'atmosfera terrestre.\nLe stelle sono dotate di una massa compresa tra 0,08 e 150\u2013200 masse solari (M\u2609). Quelle con massa inferiore a 0,08 M\u2609 sono dette nane brune, oggetti a met\u00e0 strada tra stelle e pianeti che non producono energia tramite la fusione nucleare; non sembrano esistere, per quanto finora osservato, stelle di massa superiore a 200 M\u2609, confermando il limite di Eddington. Sono variabili anche le dimensioni, comprese tra i pochi chilometri delle stelle degeneri e i miliardi di km delle supergiganti e ipergiganti. Le luminosit\u00e0 sono comprese tra 10\u22124 e 106 - 107 luminosit\u00e0 solari (L\u2609).\nLe stelle si presentano, oltre che singolarmente, anche in sistemi costituiti da due stelle binarie o da un numero superiore (sistemi multipli), legate dalla forza di gravit\u00e0. Possono formare inoltre associazioni stellari e ammassi stellari (aperti o globulari), a loro volta raggruppati, insieme a stelle singole e nubi di gas e polveri, in addensamenti ancora pi\u00f9 estesi, le galassie. Numerose stelle possiedono inoltre sistemi planetari pi\u00f9 o meno ampi.\nLe stelle sono divise in classi di magnitudine o grandezza apparente, secondo la regola per cui quanto pi\u00f9 debole \u00e8 la luminosit\u00e0 percepita, tanto maggiore \u00e8 il numero che esprime la grandezza: cos\u00ec le stelle di terza grandezza sono pi\u00f9 deboli di quelle di seconda grandezza e le stelle di prima grandezza sono cento volte pi\u00f9 luminose di quelle pi\u00f9 deboli visibili senza telescopio (sesta grandezza). La Via Lattea, la nostra galassia, contiene oltre 100 miliardi di stelle di vario tipo: pi\u00f9 piccole e meno luminose del Sole, non pi\u00f9 grandi della Terra, come le nane bianche, e alcune gigantesche, come Betelgeuse, il cui diametro \u00e8 maggiore di quello dell'orbita terrestre.\nNel corso della storia il cielo stellato \u00e8 stato fonte di ispirazione per numerosi filosofi, poeti, scrittori e musicisti, che in diversi casi si sono interessati direttamente allo studio dell'astronomia.\nOsservazione.\nLa stella maggiormente visibile dal nostro pianeta, nonch\u00e9 la pi\u00f9 vicina in assoluto, \u00e8 il Sole: esso occupa la parte centrale del nostro sistema solare e si trova a una distanza media di 150 milioni di km dalla Terra; la sua vicinanza fa s\u00ec che sul nostro pianeta arrivi una quantit\u00e0 di luce tale che, nell'emisfero in cui esso \u00e8 visibile, le altre stelle sono oscurate. Se guardato direttamente senza protezione, il Sole pu\u00f2 persino causare danni permanenti alla vista. In generale tuttavia, quando ci si riferisce al termine \"stella\" si pensa a tutti gli altri corpi celesti che hanno caratteristiche simili al Sole, ma che si trovano pi\u00f9 lontane; in particolare, si pensa ai punti luminosi di vari colori che popolano un cielo notturno le cui condizioni atmosferiche sono ottimali, ossia senza nubi n\u00e9 foschia o inquinamento luminoso.\nLe stelle non appaiono tutte della stessa brillantezza, infatti mostrano una vastissima gamma di luminosit\u00e0; ci\u00f2 \u00e8 dovuto principalmente a due fattori. Il pi\u00f9 importante \u00e8 la distanza: le stelle infatti sono distribuite nello spazio in modo irregolare, a causa del loro moto proprio, di eventi esterni a esse che ne possono alterare la distribuzione come le esplosioni di supernove, della loro stessa origine all'interno di nubi molecolari e, in grande scala, della morfologia e delle dinamiche galattiche. Il secondo, non meno importante, \u00e8 la luminosit\u00e0 intrinseca della stella, che dipende dalla sua massa, dalla sua temperatura superficiale e dalla sua fase evolutiva: una stella di grande massa pu\u00f2 essere anche decine di migliaia di volte pi\u00f9 luminosa di una stella di piccola massa. A titolo di esempio, basta pensare che la stella pi\u00f9 vicina a noi, il sistema di , \u00e8 solo la terza stella pi\u00f9 brillante del cielo notturno, mentre Sirio, che sta a oltre il doppio della distanza, \u00e8 la pi\u00f9 brillante;\nla seconda stella pi\u00f9 luminosa del cielo \u00e8 invece Canopo, una stella supergigante gialla circa settanta volte pi\u00f9 distante di ma almeno 20\u00a0000 volte pi\u00f9 luminosa.\nA occhio nudo \u00e8 possibile scorgere, in una notte con condizioni atmosferiche ottimali, fino a 3000-4000 stelle, a seconda del luogo e del periodo di osservazione; le aree di cielo con la densit\u00e0 maggiore di stelle visibili sono quelle in prossimit\u00e0 della scia luminosa della Via Lattea, dove la linea di vista incrocia pi\u00f9 stelle. In generale, dall'emisfero boreale i cieli pi\u00f9 ricchi di stelle sono quelli invernali, mentre quelli estivi, nonostante sia visibile il centro della Via Lattea, sono leggermente meno ricchi; inoltre, i cieli pi\u00f9 ricchi di stelle in assoluto sono quelli dell'emisfero australe, e in particolare le sue notti estive. Sarebbe logico invece pensare che in direzione del centro galattico siano visibili, anche a occhio nudo, molte pi\u00f9 stelle rispetto alla direzione opposta; questo paradosso apparente \u00e8 dovuto a tre fattori principali: il primo \u00e8 legato alla morfologia del braccio di spirale in cui ci troviamo, che presenta in direzione opposta al centro galattico e nella direzione dell'emisfero australe una grande struttura ad arco di stelle giovani, chiamata Cintura di Gould, composta da centinaia di stelle luminose; il secondo fattore riguarda la nostra posizione, sul bordo interno del Braccio di Orione, pertanto la gran parte del nostro braccio di spirale ospitante \u00e8 visibile in direzione opposta al centro galattico, mentre il braccio pi\u00f9 vicino in direzione interna, quello del Sagittario, dista alcune migliaia di anni luce, per cui la distanza delle sue stelle \u00e8 notevolmente superiore a quelle del nostro braccio di spirale. Terzo fattore \u00e8 la presenza, nel tratto di cielo visibile dall'emisfero nord, di enormi banchi di nebulose oscure relativamente vicini a noi, che occultano le grandi regioni di formazione stellare del nostro braccio di spirale come il Complesso di Cefeo e del Cigno.\nStoria delle osservazioni.\nLa storia dell'osservazione stellare ha un'estensione vastissima, datata sin dall'origine dell'uomo. Il desiderio di conoscenza ha sempre incentivato gli studi astronomici sia per motivazioni religiose o divinatorie, sia per la previsione degli eventi; agli inizi l'astronomia coincideva con l'astrologia, rappresentando allo stesso tempo uno strumento di conoscenza e potere; solo dopo l'avvento del metodo scientifico si \u00e8 giunti a una netta separazione tra queste due discipline.\nPreistoria.\nL'uomo, fin dalle sue origini, ha sentito la necessit\u00e0 di ricercare nella volta celeste delle possibili correlazioni tra le proprie vicende e i . Da questa ancestrale esigenza e dalla fantasia e creativit\u00e0 tipiche dell'essere umano nacquero le costellazioni, che rispondevano a una serie di requisiti sia di tipo pratico sia religioso.\nRisalgono al Paleolitico tracce di culti religiosi attribuiti a particolari asterismi, come quello della \"Grande Orsa\". Studi recenti sostengono che gi\u00e0 nel Paleolitico superiore (circa 16\u00a0000 anni fa) fosse sviluppato un sistema di venticinque costellazioni.\nNel Neolitico, per meglio memorizzare gli astri, vennero attribuiti agli asterismi somiglianze e nomi, non sempre antropomorfi, alludenti ad aspetti ed elementi della vita agricola e pastorale.\nLe prime conoscenze astronomiche dell'uomo preistorico, che riteneva le stelle dei puntini immutabili \"incastonati\" nella sfera celeste, consistevano essenzialmente nella previsione dei moti del Sole, della Luna e dei pianeti sullo sfondo delle \"stelle fisse\". Un esempio di questa \"protoastronomia\" \u00e8 dato dagli orientamenti, secondo un senso astronomico, dei primi monumenti megalitici, come il famoso complesso di Stonehenge, a dimostrare l'antico legame dell'uomo col cielo, ma anche la capacit\u00e0 di compiere precise osservazioni.\nIl moto apparente del Sole sullo sfondo delle stelle fisse e dell'orizzonte fu utilizzato per redigere calendari, impiegati per regolare le pratiche agricole.\nEt\u00e0 antica e Medioevo.\nIl sistema delle costellazioni fu perfezionato nel II millennio a.C. dalla civilt\u00e0 babilonese, che diede gli attuali nomi - quasi tutti di origine sumerica - alle costellazioni zodiacali e cre\u00f2 un calendario lunare, incentrato sul susseguirsi dei fenomeni celesti che scandivano il ciclo delle stagioni. Nella zona di Babilonia \u00e8 stato rinvenuto un elenco con tutte le costellazioni e gli oggetti celesti visibili, che allora erano disposti nel firmamento non molto diversamente dalla loro attuale posizione. La civilt\u00e0 mesopotamica aveva anche un grande interesse per l'astrologia, allora ritenuta una vera e propria scienza.\nLa civilt\u00e0 egizia aveva delle elevate conoscenze astronomiche: testimonianza ne \u00e8 il ritrovamento a Dendera della pi\u00f9 antica e accurata carta stellare, datata al 1534 a.C. Anche i Fenici, popolo di navigatori, avevano buone conoscenze astronomiche. Essi si riferivano gi\u00e0 all'Orsa Minore come mezzo di orientamento per la navigazione, e si servivano come indicatore del Nord della Stella Polare, che nel 1500 a.C. doveva essere gi\u00e0 molto vicina al Polo Nord celeste.\nLa moderna scienza astronomica deve molto all'astronomia greca e a quella romana. 48 delle 88 costellazioni moderne furono codificate e catalogate gi\u00e0 nel II secolo d.C. dall'astronomo Claudio Tolomeo, ma ancora prima di lui astronomi come Eudosso di Cnido (V-IV secolo a.C.) e Ipparco di Nicea (II secolo a.C.) stilarono cataloghi stellari sulla base di quelli prodotti dalle civilt\u00e0 precedenti da essi stessi studiate.\nLo stesso Ipparco, assistendo fortunosamente allo scoppio di una nova nella costellazione dello Scorpione, giunse a dubitare dell'immutabilit\u00e0 della sfera celeste. Inoltre egli, avendo notato, dopo attente osservazioni, che la posizione delle costellazioni era mutata rispetto a quanto annotato dagli astronomi precedenti, arriv\u00f2 a scoprire il fenomeno della precessione degli equinozi, vale a dire il lento ma continuo cambiamento dell'orientamento dell'asse terrestre rispetto alla sfera ideale delle stelle fisse.\nProprio al tempo dei Greci, all'iniziale valenza naturalistica degli asterismi venne assommata una prettamente mitologica: si devono infatti alla cultura mitologica della Grecia classica i miti e le leggende legati a gran parte delle costellazioni. I Greci assegnarono inoltre i nomi delle divinit\u00e0 dell'Olimpo ad alcune \"stelle\" particolari, da loro definite (\"plan\u0113tai\", \"vagabondi\"), che sembravano muoversi rispetto alle \"stelle fisse\": si trattava dei pianeti del Sistema solare. Ne riconobbero per\u00f2 solo cinque, da Mercurio fino a Saturno: infatti di Urano, che appare come una debole stella ai limiti della visibilit\u00e0 a occhio nudo in un cielo molto scuro, nessuno registr\u00f2 mai il moto orbitale; Nettuno, invece, risulta completamente invisibile a occhio nudo. A causa della loro scarsa luminosit\u00e0, dovuta alla grande distanza, i due pianeti pi\u00f9 esterni furono scoperti solo in epoca recente: il primo nel 1781, il secondo nel 1846.\nAncora in et\u00e0 romana, le stelle prevalentemente erano considerate delle vere e proprie divinit\u00e0, come attestato da Cicerone.\nDurante l'epoca medioevale vi fu un generale periodo di stasi nelle ricerche astronomiche dovuto essenzialmente al fatto che gli astronomi cristiani preferirono accettare la cosmologia aristotelico-tolemaica, che risultava in sintonia con gli scritti biblici, rinunciando persino alle osservazioni. Si distinsero per\u00f2 in questo periodo gli astronomi islamici, riscopritori e grandi estimatori dell\"Almagesto\" di Tolomeo, che diedero nomi arabi, gran parte dei quali ancora oggi usati, a un gran numero di stelle; inventarono inoltre numerosi strumenti astronomici in grado di tenere in conto la posizione degli astri. Nell'XI secolo l'astronomo Ab\u016b Rayh\u0101n al-B\u012br\u016bn\u012b descrisse la nostra galassia, la Via Lattea, come una moltitudine di frammenti dalle propriet\u00e0 tipiche delle \"stelle nebulose\", calcolando anche la latitudine di alcune stelle durante un'eclissi lunare avvenuta nel 1019.\nAnche gli astronomi cinesi, come Ipparco prima di loro, erano consapevoli del fatto che la sfera celeste non fosse immutabile e vi potessero apparire delle stelle mai viste prima: essi assistettero infatti all'esplosione di diverse supernovae in epoca storica, sulle quali redassero ampie e dettagliate relazioni. Una delle pi\u00f9 importanti fu quella la cui luce, emessa circa 3000 anni prima di Cristo, raggiunse la Terra il 4 luglio 1054: si tratta di SN 1054, esplosa nella costellazione del Toro, il cui resto \u00e8 la celebre Nebulosa del Granchio (catalogata secoli dopo dal francese Charles Messier come Messier 1 \u2013 M1 \u2013).\nSviluppi nell'et\u00e0 moderna.\nI primi astronomi europei dell'epoca moderna, come Tycho Brahe e il suo allievo Johannes Kepler, arrivarono a dubitare dell'immutabilit\u00e0 dei cieli. Essi infatti individuarono nel cielo notturno alcune stelle mai viste in precedenza, che denominarono \"stellae novae\", ritenendo che fossero stelle di nuova formazione; si trattava in realt\u00e0 di \"supernovae\", ovvero stelle massicce che concludono la propria esistenza con una catastrofica esplosione.\nNel 1584 Giordano Bruno, nel suo \"De l'infinito universo e mondi\", ipotizz\u00f2 che le stelle fossero come altri soli e che attorno a esse potessero orbitare dei pianeti, probabilmente anche simili alla Terra. L'idea per\u00f2 non era nuova, dato che in precedenza era stata concepita da alcuni filosofi della Grecia antica, come Democrito ed Epicuro; pur inizialmente bollata come eresia, l'ipotesi guadagn\u00f2 credibilit\u00e0 nei secoli successivi e raggiunse il consenso generale della comunit\u00e0 astronomica.\nPer spiegare come mai le stelle non esercitassero attrazioni gravitazionali sul Sistema solare, Isaac Newton ipotizz\u00f2 che le stelle fossero equamente distribuite in ogni direzione. La stessa idea era stata formulata in precedenza dal teologo Richard Bentley, cui forse si ispir\u00f2 lo stesso Newton.\nL'italiano Geminiano Montanari registr\u00f2 nel 1667 delle variazioni nella luminosit\u00e0 della stella Algol (\u03b2 Persei). Nel 1718, in Inghilterra, Edmond Halley pubblic\u00f2 le prime misurazioni del moto proprio di alcune delle stelle pi\u00f9 vicine, tra cui Arturo e Sirio, dimostrando che la loro posizione era mutata rispetto al periodo in cui erano vissuti Tolomeo e Ipparco.\nWilliam Herschel, lo scopritore dei sistemi binari, fu il primo astronomo a tentare di misurare la distribuzione delle stelle nello spazio. Nel 1785 egli esegu\u00ec una serie di misure in seicento direzioni diverse, contando le stelle contenute in ciascuna porzione del campo visivo. Not\u00f2 poi che la densit\u00e0 stellare aumentava man mano che ci si avvicinava a una determinata zona del cielo, coincidente col centro della Via Lattea, nella costellazione del Sagittario. Suo figlio John ripet\u00e9 poi le misurazioni nell'emisfero meridionale, giungendo alle stesse conclusioni del padre. Herschel senior disegn\u00f2 poi un diagramma sulla forma della Galassia, considerando per\u00f2 erroneamente il Sole nei pressi del suo centro.\nAstronomia stellare nell'Ottocento e nel Novecento.\nLa prima misurazione diretta della distanza di una stella da terra fu operata nel 1838 dal tedesco Friedrich Bessel; egli, servendosi del metodo della parallasse, quantific\u00f2 la distanza del sistema binario 61 Cygni, ottenendo come risultato un valore di 11,4 anni luce, tuttora accettato, seppur con maggiori affinazioni. Le misurazioni effettuate con tale metodo dimostrarono la grande distanza che intercorre tra una stella e l'altra.\nJoseph von Fraunhofer e Angelo Secchi furono i pionieri della spettroscopia stellare. I due astronomi, confrontando gli spettri di alcune stelle (tra cui Sirio) con quello del Sole, notarono delle differenze nello spessore e nel numero delle loro linee di assorbimento. Nel 1865 Secchi inizi\u00f2 a classificare le stelle in base al proprio tipo spettrale, ma lo schema classificativo attualmente utilizzato fu sviluppato nel corso del Novecento da Annie J. Cannon.\nLe osservazioni dei sistemi binari crebbero di importanza durante il XIX secolo. Il gi\u00e0 citato Bessel osserv\u00f2 nel 1834 delle irregolarit\u00e0 e delle deviazioni nel moto proprio della stella Sirio, che imput\u00f2 a una compagna invisibile individuata tempo dopo nella nana bianca Sirio B. Edward Pickering scopr\u00ec la prima binaria spettroscopica nel 1899, quando osserv\u00f2 che le linee spettrali della stella Mizar (\u03b6 Ursae Majoris) mostravano degli spostamenti regolari in un periodo di 104 giorni. Contemporaneamente le osservazioni dettagliate, condotte su molte stelle binarie da astronomi quali Wilhelm von Struve e Sherburne Wesley Burnham, permisero di determinare le masse delle stelle a partire dai loro parametri orbitali. La prima soluzione al problema di ricavare l'orbita di una stella binaria sulla base delle osservazioni al telescopio fu trovata da Felix Savary nel 1827.\nIl XX secolo vide grandi progressi nello studio scientifico delle stelle; un valido aiuto in quest'ambito fu fornito dalla fotografia. Karl Schwarzschild scopr\u00ec che il colore di una stella (e dunque la sua temperatura effettiva) potevano essere determinati confrontando la magnitudine rilevata dall'osservazione e quella dalla fotografia. Lo sviluppo della fotometria fotoelettrica consent\u00ec delle misurazioni molto precise della magnitudine in molteplici lunghezze d'onda. Nel 1921 Albert A. Michelson esegu\u00ec la prima misurazione di un diametro stellare tramite l'utilizzo di un interferometro montato sul telescopio \"Hooker\" dell'osservatorio di Monte Wilson.\nUn importante lavoro dal punto di vista concettuale sulle basi fisiche delle stelle venne svolto nei primi decenni del secolo scorso, grazie anche all'invenzione nel 1913, da parte di Ejnar Hertzsprung e, indipendentemente, Henry Norris Russell, del diagramma H-R. In seguito furono sviluppati dei modelli per spiegare le dinamiche interne e l'evoluzione delle stelle, mentre i progressi conseguiti dalla fisica quantistica consentirono di spiegare con successo le particolarit\u00e0 degli spettri stellari; ci\u00f2 ha permesso di conoscere e determinare con una certa accuratezza la composizione chimica delle atmosfere stellari.\nI progressi tecnologici dell'osservazione astronomica hanno consentito agli astronomi di osservare le singole stelle anche in altre galassie del Gruppo Locale, l'ammasso cui appartiene la nostra Via Lattea. Recentemente \u00e8 stato possibile osservare alcune stelle distinte, per lo pi\u00f9 variabili Cefeidi, anche in M100, una galassia che fa parte dell'Ammasso della Vergine, posta a circa 100 milioni di anni luce dalla Terra. Al momento non \u00e8 stato possibile osservare n\u00e9 ammassi stellari n\u00e9 tanto meno singole stelle oltre il Superammasso della Vergine; l'unica eccezione \u00e8 stata la debole immagine di un vasto superammasso stellare, contenente centinaia di migliaia di stelle, posto in una galassia distante un miliardo di anni luce dalla Terra: dieci volte la distanza dell'ammasso stellare pi\u00f9 lontano sino a ora osservato.\nA partire dai primi anni novanta sono stati scoperti, in orbita attorno a un cospicuo numero di stelle, numerosi pianeti extrasolari; il primo sistema planetario extrasolare fu scoperto nel 1992 in orbita alla pulsar PSR B1257+12 e consta di tre pianeti, pi\u00f9 una probabile cometa. In seguito si sono registrate numerose altre scoperte che hanno portato a pi\u00f9 di 3200 il numero dei pianeti extrasolari attualmente confermati.\nNomenclatura e catalogazione.\nLa maggior parte delle stelle \u00e8 identificata da un numero di catalogo; solo una piccola parte di esse, in genere le pi\u00f9 luminose, ha un nome vero e proprio che deriva spesso dalla denominazione originale araba o latina dell'astro. Molti di questi nomi sono dovuti ai miti loro associati, alla loro posizione nella costellazione (come Deneb - \u03b1 Cygni -, che significa \"la coda\" poich\u00e9 corrisponde alla coda del Cigno celeste), oppure al particolare periodo o alla particolare posizione in cui esse compaiono nella sfera celeste nel corso dell'anno; un esempio in questo senso \u00e8 Sirio, il cui nome deriva dal greco (\"s\u00e9irios\"), che significa \"ardente\", \"scottatore\". Infatti gli antichi greci associavano la stella al periodo di maggior caldo durante l'estate, la canicola, poich\u00e9 dal 24 luglio al 26 agosto l'astro sorge e tramonta con il Sole (levata eliaca).\nA partire dal XVII secolo si inizi\u00f2 a dare alle stelle, in certe regioni del cielo, i nomi delle costellazioni cui appartenevano. L'astronomo tedesco Johann Bayer cre\u00f2 una serie di mappe stellari (raccolte nell'atlante \"Uranometria\") in cui si serv\u00ec, per denominare le stelle di ciascuna costellazione, delle lettere dell'alfabeto greco (assegnando la lettera \u03b1 alla pi\u00f9 luminosa) seguite dal genitivo del nome della costellazione in latino; questo sistema \u00e8 noto come nomenclatura di Bayer. Tuttavia, poich\u00e9 le lettere greche sono molto limitate, capita che in talune costellazioni, che contengono un elevato numero di stelle, si rivelino insufficienti; Bayer pens\u00f2 allora di ricorrere alle lettere minuscole dell'alfabeto latino una volta esaurite quelle greche. In seguito l'astronomo inglese John Flamsteed invent\u00f2 un nuovo sistema di nomenclature, denominato in seguito nomenclatura di Flamsteed, molto simile a quello di Bayer, ma basato sull'utilizzo di numeri al posto delle lettere greche; il numero 1 per\u00f2 non era assegnato alla stella pi\u00f9 luminosa, ma alla stella con ascensione retta (una coordinata astronomica analoga alla longitudine terrestre) pi\u00f9 bassa. A seguito della scoperta delle stelle variabili, si \u00e8 deciso di assegnare loro una nomenclatura diversa, basata sulle lettere maiuscole dell'alfabeto latino seguite dal genitivo della costellazione; la lettera di partenza non \u00e8 per\u00f2 la A, ma la R, cui seguono S, T e cos\u00ec via; la A viene immediatamente dopo la Z. Una volta esaurite le lettere dell'alfabeto si riparte con RR e via dicendo (ad esempio S Doradus, RR Lyrae ecc.). Il numero di variabili scoperte \u00e8 cresciuto al punto che in alcune costellazioni si \u00e8 resa necessaria l'adozione di un nuovo sistema di nomenclature, che prevede la lettera \"V\" (che sta per \"variable\") seguita da un numero identificativo e dal genitivo latino della costellazione (ad esempio V838 Monocerotis).\nIn seguito, con il progredire dell'astronomia osservativa e l'utilizzo di strumenti sempre pi\u00f9 avanzati, si \u00e8 resa necessaria l'adozione di numerosi altri sistemi di nomenclatura, che hanno dato origine a nuovi cataloghi stellari.\nLa sola organizzazione abilitata dalla comunit\u00e0 scientifica a conferire i nomi alle stelle, e pi\u00f9 in generale a tutti i corpi celesti, \u00e8 l'Unione Astronomica Internazionale.\nUnit\u00e0 di misura.\nGran parte dei parametri stellari sono espressi convenzionalmente secondo le unit\u00e0 di misura del Sistema Internazionale, anche se non di rado vengono utilizzate le unit\u00e0 del sistema CGS (ad esempio, la luminosit\u00e0 viene talvolta espressa in erg al secondo). Massa, luminosit\u00e0 e raggio sono spesso dati in unit\u00e0 solari, un sistema che tiene conto delle caratteristiche del Sole:\nLe grandezze maggiori, come il raggio di una stella supergigante o ipergigante o il semiasse maggiore di un sistema binario, sono spesso espresse in termini di unit\u00e0 astronomiche (U.A.), una misura equivalente alla distanza media tra la Terra e il Sole (circa 150 milioni di km).\nClassificazione.\nLa classificazione stellare \u00e8 generalmente basata sulla temperatura superficiale delle stelle, che pu\u00f2 essere stimata mediante la legge di Wien a partire dalla loro emissione luminosa. La temperatura superficiale \u00e8 all'origine del colore dell'astro e di diverse particolarit\u00e0 spettrali, che consentono di dividerle in classi, a ciascuna delle quali \u00e8 assegnata una lettera maiuscola. I tipi spettrali pi\u00f9 utilizzati sono, in ordine decrescente di temperatura: O, B, A, F, G, K, M; in lingua inglese \u00e8 stata coniata una frase per ricordare facilmente questa scala: O\"h\" B\"e\" A F\"ine\" G\"irl\", K\"iss\" M\"e\". Le stelle di tipo O, di colore blu-azzurro, sono le pi\u00f9 massicce e luminose, visibili da grandissime distanze, ma anche le pi\u00f9 rare; quelle di tipo M, rosse e solitamente grandi appena da permettere che abbia inizio la fusione dell'idrogeno nei loro nuclei, sono invece le pi\u00f9 frequenti. Esistono poi diversi altri tipi spettrali utilizzati per descrivere alcuni tipi particolari di stelle: i pi\u00f9 comuni sono L e T, utilizzati per classificare le nane rosse meno massicce pi\u00f9 fredde e scure (che emettono principalmente nell'infrarosso) e le nane brune; di grande importanza sono anche i tipi C, R e N, utilizzati per le stelle al carbonio, e W, utilizzato per le caldissime ed evolute stelle di Wolf-Rayet.\nOgni tipo spettrale \u00e8 ulteriormente suddiviso in dieci sottoclassi, da 0 (la pi\u00f9 calda) a 9 (la meno calda). Per esempio, il tipo A pi\u00f9 caldo \u00e8 l'A0, che \u00e8 molto simile al B9, il tipo B meno caldo. Questo sistema dipende strettamente dalla temperatura superficiale della stella, ma perde valore se si considerano le temperature pi\u00f9 alte; tant'\u00e8 che non sembrano esistere stelle di classe O0 e O1. Tale classificazione \u00e8 detta \"classificazione spettrale di Morgan-Keenan-Kellman\".\nLe stelle possono essere anche suddivise in gruppi in base agli effetti, strettamente dipendenti dalle dimensioni spaziali dell'astro e dalla sua gravit\u00e0 superficiale, che la luminosit\u00e0 sortisce sulle linee spettrali. Identificate da numeri romani, le classi di luminosit\u00e0 sono comprese tra la 0 (ipergiganti) e la VII (nane bianche), passando per la III (giganti) e la V (la sequenza principale, che comprende la maggior parte delle stelle, tra cui il Sole); tale classificazione \u00e8 detta classificazione spettrale di Yerkes.\nLa classificazione di certe stelle richiede l'uso di lettere minuscole per descrivere alcune situazioni particolari rilevate nei loro spettri: ad esempio, la \"\"e\" indica la presenza di linee di emissione, la \"m\" indica un livello straordinariamente alto di metalli e \"var\"\" indica una variabilit\u00e0 nel tipo spettrale.\nLe nane bianche godono di una classificazione a parte. Indicate genericamente con la lettera D (che sta per l'inglese \"dwarf\", \"nano\"), sono a loro volta suddivise in sottoclassi che dipendono dalla tipologia predominante delle linee riscontrate nei loro spettri: DA, DB, DC, DO, DZ e DQ; segue poi un numero che identifica la temperatura del corpo celeste.\nEvoluzione.\nCon la locuzione \"evoluzione stellare\" si intendono i cambiamenti che una stella sperimenta nel corso della sua esistenza, durante la quale essa varia, anche in maniera molto pronunciata, di luminosit\u00e0, raggio e temperatura. Tuttavia, a causa dei tempi evolutivi molto lunghi (milioni o miliardi di anni), \u00e8 impossibile per un essere umano seguire l'intero ciclo vitale di un astro; pertanto, per riuscire a comprendere i meccanismi evolutivi, si osserva una popolazione stellare che contiene stelle in diverse fasi della loro vita e si costruiscono dei modelli fisico - matematici che permettano di riprodurre in via teorica le propriet\u00e0 osservate. Un valido aiuto in questo senso \u00e8 dato dal diagramma H-R, che pone a confronto la luminosit\u00e0 e la temperatura. Ogni astro ha una propria evoluzione la cui durata dipende dalla propria massa: quanto pi\u00f9 una stella \u00e8 massiccia, tanto pi\u00f9 breve risulter\u00e0 essere la durata del ciclo vitale.\nFormazione.\nLe stelle si formano all'interno delle nubi molecolari, delle regioni di gas ad \"alta\" densit\u00e0 presenti nel mezzo interstellare, costituite essenzialmente da idrogeno, con una quantit\u00e0 di elio del 23\u201328% e tracce di elementi pi\u00f9 pesanti. Le stelle pi\u00f9 massicce che si formano al loro interno le illuminano e le ionizzano, creando le cosiddette regioni H II.\nLa formazione di una stella ha inizio quando una nube molecolare inizia a manifestare fenomeni di instabilit\u00e0 gravitazionale, spesso innescati dalle onde d'urto di una supernova o della collisione tra due galassie. Non appena si raggiunge una densit\u00e0 della materia tale da soddisfare i criteri dell'instabilit\u00e0 di Jeans, la regione inizia a collassare sotto la sua stessa gravit\u00e0.\nIl graduale collasso della nube porta alla formazione di densi agglomerati di gas e polveri oscure al cui interno si forma la protostella, circondata da un disco che alimenta l'aumento della sua massa. Il destino della protostella dipende dalla massa che riesce ad accumulare: se questa \u00e8 inferiore a 0,08 M\u2609, la protostella non raggiunge l'ignizione delle reazioni nucleari e si trasforma in una nana bruna; se possiede una massa fino a otto masse solari, si forma una stella pre-sequenza principale, spesso circondata da un disco protoplanetario; se la massa \u00e8 superiore a 8 M\u2609, la stella raggiunge direttamente la sequenza principale senza passare per questa fase.\nSequenza principale.\nLa sequenza principale \u00e8 una fase di stabilit\u00e0 durante la quale le stelle fondono l'idrogeno del proprio nucleo in elio a temperatura e pressione elevate; le stelle trascorrono in questa fase circa il 90% della propria esistenza.\nIn questa fase ogni stella genera un vento di particelle cariche che provoca una continua fuoriuscita di materia nello spazio, che per gran parte delle stelle risulta irrisoria. Il Sole, ad esempio, perde, nel vento solare, 10\u221214 masse solari di materia all'anno, ma le stelle pi\u00f9 massicce arrivano a perderne decisamente di pi\u00f9, sino a 10\u22127 \u2013 10\u22125 masse solari all'anno; tale perdita pu\u00f2 riflettersi in maniera sostanziale sulla successiva evoluzione dell'astro.\nLa durata della sequenza principale dipende dalla massa iniziale e dalla luminosit\u00e0 della stella. Le stelle pi\u00f9 massicce consumano il proprio \"combustibile nucleare\" piuttosto velocemente e hanno una vita decisamente pi\u00f9 breve (qualche decina o centinaio di milioni di anni); le stelle pi\u00f9 piccole invece bruciano l'idrogeno del nucleo molto lentamente e hanno un'esistenza molto pi\u00f9 lunga (decine o centinaia di miliardi di anni).\nLa sequenza principale termina non appena l'idrogeno, contenuto nel nucleo della stella, \u00e8 stato completamente convertito in elio dalla fusione nucleare; la successiva evoluzione della stella segue vie diverse a seconda della massa dell'oggetto celeste.\nFase post-sequenza principale.\nLe stelle pi\u00f9 piccole, le nane rosse (tra 0,08 e 0,4 masse solari), si riscaldano, divenendo per breve tempo delle stelle azzurre, per poi contrarsi gradualmente in nane bianche. Tuttavia, dato che la durata della vita di tali stelle \u00e8 maggiore dell'et\u00e0 dell'Universo (13,7 miliardi di anni), si ritiene che nessuna di essa sia ancora giunta al termine della propria evoluzione.\nLe stelle la cui massa \u00e8 compresa tra 0,4 e 8 masse solari attraversano, al termine della sequenza principale, una fase di notevole instabilit\u00e0: il nucleo subisce una serie di collassi gravitazionali, incrementando la propria temperatura e dando inizio a diversi processi di fusione nucleare che riguardano anche gli strati immediatamente contigui al nucleo; gli strati pi\u00f9 esterni invece si espandono per far fronte al \"surplus\" energetico proveniente dal nucleo e gradualmente si raffreddano, assumendo di conseguenza una colorazione rossastra. La stella, dopo esser passata per la fase instabile di subgigante, si trasforma in una fredda ma brillante gigante rossa. Durante questo stadio la stella fonde l'elio in carbonio e ossigeno e, qualora la massa sia sufficiente (~7-8 M\u2609), una parte di quest'ultimo in magnesio. Parallela a quella di gigante rossa \u00e8 la fase di gigante blu, che intercorre come meccanismo di compensazione qualora la velocit\u00e0 delle reazioni nucleari subisca un rallentamento.\nSi stima che il Sole diverr\u00e0 una gigante rossa tra circa 5 miliardi di anni: le sue dimensioni saranno colossali (circa 100 volte quelle attuali) e il suo raggio si estender\u00e0 sino quasi a coprire l'attuale distanza che separa la stella dalla Terra (1 UA).\nAnche le stelle massicce (con massa superiore a 8 M\u2609), al termine della sequenza principale, subiscono numerose instabilit\u00e0, che le portano a espandersi allo stadio di supergigante rossa. In questa fase, l'astro fonde l'elio in carbonio e, all'esaurimento di questo processo, si innesca una serie di successivi collassi nucleari e aumenti di temperatura e pressione che avviano i processi di sintesi di altri elementi pi\u00f9 pesanti: neon, silicio e zolfo, per terminare con il nichel-56, che decade in ferro-56. In tali stelle pu\u00f2 svolgersi in contemporanea la nucleosintesi di pi\u00f9 elementi all'interno di un nucleo pluristratificato. In ciascuno degli strati concentrici avviene la fusione di un differente elemento: il pi\u00f9 esterno fonde idrogeno in elio, quello immediatamente sotto fonde elio in carbonio e via dicendo, a temperature e pressioni sempre crescenti man mano che si procede verso il centro. Il collasso di ciascuno strato \u00e8 sostanzialmente evitato dal calore e dalla pressione di radiazione dello strato sottostante, dove le reazioni procedono a un regime pi\u00f9 intenso.\nQualora subiscano un rallentamento i processi di fusione nucleare, le supergiganti rosse possono attraversare uno stadio simile a quello di gigante blu, che prende il nome di supergigante blu; l'astro tuttavia, prima di raggiungere questo stadio, passa per la fase di supergigante gialla, caratterizzata da una temperatura e da dimensioni intermedie rispetto alle due fasi.\nLe stelle supermassicce (&gt;30 M\u2609), dopo aver attraversato la fase instabile di variabile blu luminosa, man mano che procedono lungo il loro percorso post-sequenza principale accumulano al loro centro un grande nucleo di ferro inerte; divengono cos\u00ec stelle di Wolf-Rayet, oggetti caratterizzati da venti forti e polverosi che provocano una consistente perdita di massa.\nStadi terminali.\nQuando una stella \u00e8 prossima alla fine della propria esistenza, la pressione di radiazione del nucleo non \u00e8 pi\u00f9 in grado di contrastare la gravit\u00e0 degli strati pi\u00f9 esterni dell'astro. Di conseguenza il nucleo va incontro a un collasso, mentre gli strati pi\u00f9 esterni vengono espulsi in maniera pi\u00f9 o meno violenta; ci\u00f2 che resta \u00e8 un oggetto estremamente denso: una stella compatta, costituita da materia in uno stato altamente degenere. La tipologia di stella compatta che si viene a formare differisce in relazione alla massa iniziale della stella.\nSe la stella possedeva originariamente una massa tra 0,08 e 8 M\u2609 si forma una nana bianca, un oggetto dalle dimensioni piuttosto piccole (paragonabili all'incirca a quelle della Terra) con una massa minore o uguale al limite di Chandrasekhar (1,44 M\u2609). Una nana bianca possiede una temperatura superficiale molto elevata, che col tempo tende a diminuire in funzione degli scambi termici con lo spazio circostante fino a raggiungere, in un lunghissimo lasso di tempo, l'equilibrio termico e trasformarsi in una nana nera. Sino a ora non \u00e8 stata ancora osservata alcuna nana nera; perci\u00f2 gli astronomi ritengono che il tempo previsto perch\u00e9 una nana bianca si raffreddi del tutto sia di gran lunga superiore all'attuale et\u00e0 dell'Universo.\nSe la stella morente ha una massa compresa tra 0,08 e 0,4 M\u2609 d\u00e0 luogo a una nana bianca senza alcuna fase intermedia; se invece la sua massa \u00e8 compresa tra 0,4 e 8 M\u2609, essa, prima di trasformarsi in nana bianca, perde i suoi strati pi\u00f9 esterni in una spettacolare nebulosa planetaria.\nNelle stelle con masse superiori a 8 M\u2609, la fusione nucleare continua finch\u00e9 il nucleo non raggiunge una massa superiore al limite di Chandrasekhar. Oltrepassato questo limite, il nucleo non riesce pi\u00f9 a tollerare la sua stessa massa e va incontro a un improvviso e irreversibile collasso. L'onda d'urto che si genera provoca la catastrofica esplosione della stella in una brillantissima supernova di tipo II o di tipo Ib o Ic, se si trattava di una stella supermassiccia (&gt;30 M\u2609). Le supernovae hanno una luminosit\u00e0 tale da superare, anche se per breve tempo, la luminosit\u00e0 complessiva dell'intera galassia che le ospita.\nL'energia liberata nell'esplosione \u00e8 talmente elevata da consentire la fusione dei prodotti della nucleosintesi stellare in elementi ancora pi\u00f9 pesanti, in un fenomeno detto nucleosintesi delle supernovae. L'esplosione della supernova diffonde nello spazio la gran parte della materia che costituiva la stella; tale materia forma il cosiddetto resto di supernova, mentre il nucleo residuo sopravvive in uno stato altamente degenere. Se la massa del residuo \u00e8 compresa tra 1,4 e 3,8 masse solari, esso collassa in una stella di neutroni (che talvolta si manifesta come pulsar); nel caso in cui la stella originaria sia talmente massiccia che il nucleo residuo mantiene una massa superiore a 3,8 masse solari (limite di Tolman-Oppenheimer-Volkoff), nessuna forza \u00e8 in grado di contrastare il collasso gravitazionale e il nucleo si contrae fino a raggiungere dimensioni inferiori al raggio di Schwarzschild: si origina un buco nero stellare.\nStruttura.\nL'interno di una stella di sequenza principale si trova in una condizione di equilibrio in cui le due forze predominanti, la gravit\u00e0 (orientata in direzione del centro della stella) e l'energia termica della massa del plasma (orientata verso la superficie) si controbilanciano alla perfezione. Perch\u00e9 questa situazione di stabilit\u00e0 permanga, \u00e8 necessario che la temperatura del nucleo raggiunga o superi i 107 K; la combinazione di valori elevati di temperatura e pressione favorisce il processo di fusione dei nuclei di idrogeno in nuclei elio, che sprigiona un'energia sufficiente a contrastare il collasso cui la stella andrebbe naturalmente incontro. Tale energia \u00e8 emessa sotto forma di neutrini e fotoni gamma, che, interagendo col plasma circostante, contribuiscono a mantenere elevata la temperatura dell'interno stellare.\nL'interno di una stella stabile si trova in uno stadio di equilibrio sia idrostatico sia termico ed \u00e8 caratterizzato da un gradiente di temperatura che origina un flusso energetico diretto verso l'esterno. L'interno delle stelle presenta una struttura ben definita, che appare suddiviso in diversi strati. La zona radiativa \u00e8 quella regione all'interno della stella in cui il trasferimento dell'energia per irraggiamento \u00e8 sufficiente a mantenere stabile il flusso energetico. In questa zona il plasma non subisce n\u00e9 perturbazioni n\u00e9 spostamenti di massa; se per\u00f2 il plasma inizia a dare manifestazioni di instabilit\u00e0 ed \u00e8 soggetto a movimenti di tipo convettivo, la regione assume le caratteristiche di zona convettiva. Quanto detto si verifica generalmente nelle zone della stella in cui sono localizzati i flussi altamente energetici, come nello strato immediatamente superiore al nucleo, o in aree con un'opacit\u00e0 alla radiazione superiore allo strato pi\u00f9 esterno. La posizione della zona radiativa e di quella convettiva di una stella di sequenza principale dipende dalla classe spettrale e dalla massa. Nelle stelle con una massa diverse volte quella solare la zona convettiva \u00e8 posta in profondit\u00e0, adiacente al nucleo, mentre la zona radiativa \u00e8 posta subito al di sopra della zona convettiva. Nelle stelle meno massicce, come il Sole, le due zone sono invertite, ovvero la zona radiativa \u00e8 adiacente al nucleo. Le nane rosse con una massa inferiore a 0,4 masse solari presentano solamente una zona convettiva che previene l'accumulo di un nucleo di elio. In gran parte delle stelle la zona convettiva tende a variare nel corso del tempo man mano che la stella procede nella sua evoluzione e la sua composizione interna subisce dei cambiamenti.\nLa porzione visibile di una stella di sequenza principale \u00e8 detta fotosfera e costituisce la superficie dell'astro. In questa zona il plasma stellare diviene trasparente ai fotoni luminosi e permette la propagazione delle radiazioni nello spazio. Sulla fotosfera compaiono delle zone pi\u00f9 scure causate dall'attivit\u00e0 magnetica dell'astro: si tratta delle macchie stellari, che appaiono scure poich\u00e9 hanno una temperatura inferiore a quella del resto della fotosfera.\nAl di sopra della fotosfera si staglia l'atmosfera stellare. In una stella di sequenza principale, come il Sole, la parte pi\u00f9 bassa dell'atmosfera, detta cromosfera, \u00e8 una debole regione, di colore rosaceo, in cui hanno luogo vari fenomeni come le spicule o i flare, circondata da una zona di transizione, dall'ampiezza di 100\u00a0km, in cui la temperatura cresce enormemente. Al di sopra si trova la corona, un volume di plasma poco denso a elevatissima temperatura (oltre il milione di kelvin) che si estende nello spazio per diversi milioni di km. L'esistenza della corona sembra dipendere dalla presenza della zona convettiva in prossimit\u00e0 degli strati superficiali della stella. A dispetto dell'altissima temperatura, la corona emette una quantit\u00e0 relativamente piccola di luce e risulta visibile, nel caso del Sole, solo durante le eclissi.\nDalla corona si diparte un vento stellare, costituito da plasma estremamente rarefatto e particelle cariche, che si propaga nello spazio sino a quando non viene a interagire col mezzo interstellare, dando origine, soprattutto nel caso delle stelle massicce, a delle cavit\u00e0 del mezzo interstellare dette \"bolle\".\nCaratteristiche.\nQuasi tutte le caratteristiche di una stella, incluse luminosit\u00e0, dimensioni, evoluzione, durata del ciclo vitale e destino finale, sono determinate dalla sua massa al momento della formazione.\nMassa, raggio, accelerazione di gravit\u00e0 alla superficie e periodo di rotazione possono essere misurati sulla base dei modelli stellari; la massa inoltre pu\u00f2 essere calcolata in maniera diretta in un sistema binario sfruttando le leggi di Keplero combinate con la meccanica newtoniana o tramite l'effetto lente gravitazionale. Tutti questi parametri, associati, possono permettere di calcolare l'et\u00e0 della stella.\nEt\u00e0.\nGran parte delle stelle ha un'et\u00e0 compresa tra 1 e 10 miliardi di anni. Vi sono stelle che per\u00f2 hanno et\u00e0 prossime a quella dell'Universo (13,7 miliardi di anni): la stella pi\u00f9 vecchia conosciuta, HE 1523-0901, ha un'et\u00e0 stimata di 13,2 miliardi di anni. Studi in banda submillimetrica effettuati con il radiotelescopio ALMA hanno evidenziato che le prime stelle si sarebbero formate quando l'universo aveva circa il 2% dell'et\u00e0 attuale.\nLa durata del ciclo vitale di una stella dipende dalla massa che essa possiede al momento della sua formazione: quanto pi\u00f9 una stella \u00e8 massiccia, tanto pi\u00f9 la durata del suo ciclo vitale \u00e8 breve. Infatti la pressione e la temperatura che caratterizzano il nucleo di una stella massiccia sono nettamente superiori a quelle presenti nelle stelle meno massicce; di conseguenza l'idrogeno viene fuso in maniera pi\u00f9 \"efficiente\" tramite il ciclo CNO (anzich\u00e9 secondo la catena protone-protone), che produce una quantit\u00e0 di energia superiore mentre le reazioni avvengono a un ritmo pi\u00f9 serrato. Le stelle pi\u00f9 massicce hanno una vita prossima al milione di anni, mentre le meno massicce (come le nane arancioni e rosse) bruciano il proprio combustibile nucleare molto lentamente arrivando a vivere per decine o centinaia di miliardi di anni.\nComposizione chimica.\nAl momento della loro formazione, le stelle sono composte prevalentemente da idrogeno ed elio, con una piccola percentuale di elementi pi\u00f9 pesanti, detti \"metalli\"; tra di essi vi sono per\u00f2 alcuni elementi, come l'ossigeno e il carbonio, che dal punto di vista chimico non sono realmente dei metalli. La quantit\u00e0 di tali elementi nell'atmosfera stellare \u00e8 detta metallicit\u00e0 ([M/H] o, pi\u00f9 spesso, [Fe/H]) ed \u00e8 definita come il logaritmo decimale della quantit\u00e0 di elementi pesanti (M), soprattutto il ferro (Fe), rispetto all'idrogeno (H), diminuita del logaritmo decimale della metallicit\u00e0 del Sole: cos\u00ec, se la metallicit\u00e0 della stella presa in esame \u00e8 pari a quella solare, il risultato sar\u00e0 pari a zero. Ad esempio, un valore del logaritmo pari a 0,07 equivale a un tasso reale di metallicit\u00e0 di 1,17, il che significa che l'astro \u00e8 pi\u00f9 ricco di metalli rispetto alla nostra stella del 17%; tuttavia il margine d'errore della misura rimane relativamente alto.\nLe stelle pi\u00f9 antiche (dette \"di Popolazione II\") sono costituite da idrogeno (per circa il 75%), elio (per circa il 25%) e una frazione molto piccola (&lt;0,1%) di metalli. Nelle stelle pi\u00f9 giovani (dette \"di Popolazione I\"), invece, la percentuale di metalli sale fino a circa il 2% - 3%, mentre l'idrogeno ed elio hanno percentuali rispettivamente dell'ordine del 70% - 75% e 24% - 27%. Queste differenze sono dovute al fatto che le nubi molecolari, da cui le stelle si originano, sono costantemente arricchite dagli elementi pesanti diffusi dalle esplosioni delle supernove. La determinazione della composizione chimica di una stella pu\u00f2 essere, quindi, utilizzata per determinare la sua et\u00e0.\nLa frazione di elementi pi\u00f9 pesanti dell'elio \u00e8 generalmente misurata sulla base delle quantit\u00e0 di ferro contenute nell'atmosfera stellare, dato che il ferro \u00e8 un elemento abbastanza comune e le sue linee di assorbimento sono piuttosto facili da identificare. La quantit\u00e0 degli elementi pesanti \u00e8 anche indice della probabile presenza di un sistema planetario in orbita attorno alla stella.\nLa stella col minor contenuto di ferro mai misurato \u00e8 la gigante rossa SMSS J160540.18-144323.1, con appena del contenuto ferroso del Sole. Al contrario, la stella \u00e8 ricchissima in \"metalli\", con una metallicit\u00e0 circa il doppio di quella del Sole, mentre 14 Herculis, attorno alla quale orbita un pianeta (14 Herculis b), ha una metallicit\u00e0 tre volte superiore. Alcune stelle, dette stelle peculiari, mostrano nel proprio spettro un'insolita abbondanza di metalli, specialmente cromo e lantanidi (le cosiddette \"terre rare\").\nLa metallicit\u00e0 influenza inoltre la durata della sequenza principale, l'intensit\u00e0 del campo magnetico e del vento stellare. Le vecchie stelle di popolazione II hanno una metallicit\u00e0 minore delle pi\u00f9 giovani stelle di popolazione I, poich\u00e9 le nubi molecolari da cui si sono formate queste ultime possedevano una maggiore quantit\u00e0 di metalli.\nDimensioni apparenti e reali.\nA causa della grande distanza dalla Terra, tutte le stelle, eccetto il Sole, appaiono all'occhio umano come dei minuscoli punti brillanti nel cielo notturno, scintillanti a causa degli effetti distorsivi dell'atmosfera terrestre. Il Sole invece, pur essendo esso stesso una stella, \u00e8 abbastanza vicino al nostro pianeta da apparire come un disco che illumina il nostro pianeta dando luogo al giorno.\nOltre al Sole, la stella con la maggiore grandezza apparente \u00e8 R Doradus, con un diametro angolare di soli 0,057 secondi d'arco.\nLe dimensioni angolari del disco di gran parte delle stelle sono troppo piccole per permettere l'osservazione delle strutture superficiali attive (come le macchie) con gli attuali telescopi ottici di terra; pertanto l'unico modo per riprodurre immagini di tali caratteristiche \u00e8 l'utilizzo di telescopi interferometrici. \u00c8 possibile misurare le dimensioni angolari delle stelle anche durante le occultazioni, valutando il calo di luminosit\u00e0 di una stella mentre essa \u00e8 occultata dalla Luna o l'aumento di luminosit\u00e0 della stessa al termine dell'occultazione.\nLe dimensioni reali delle stelle sono estremamente variabili: le pi\u00f9 piccole, le stelle di neutroni, hanno dimensioni comprese tra 20 e 40 km, mentre le pi\u00f9 grandi, ipergiganti e supergiganti, hanno raggi vastissimi, con dimensioni dell'ordine delle Unit\u00e0 Astronomiche: ad esempio quello di Betelgeuse (\u03b1 Orionis) \u00e8 630 volte quello del Sole, circa un miliardo di km (quasi 6,7 UA); tali stelle possiedono tuttavia densit\u00e0 decisamente inferiori a quella del nostro Sole, tanto che la loro atmosfera \u00e8 assimilabile a un vuoto spinto. La stella pi\u00f9 grande conosciuta \u00e8 VY Canis Majoris, il cui diametro \u00e8 quasi 2000 volte quello del Sole: se si trovasse al centro del Sistema solare, la sua atmosfera si estenderebbe sino all'orbita di Saturno.\nMassa.\nLe stelle sono oggetti dotati di una massa considerevole, compresa tra 1,5913 \u00d7 1029 e 3,9782 \u00d7 1032 kg; in unit\u00e0 solari, da 0,08 a 150\u2013200 masse solari (M\u2609).\nUna delle stelle pi\u00f9 massicce conosciute \u00e8 l'ipergigante LBV Eta Carinae, la cui massa \u00e8 stimata in 100\u2013150 M\u2609; tuttavia una simile massa comporta una sensibile riduzione della vita dell'astro, che vive al massimo per alcuni milioni di anni. Uno studio condotto sulle stelle dell'ammasso Arches suggeriva che 150 M\u2609 fosse il limite massimo raggiungibile da una stella nell'attuale era dell'Universo. La ragione di questo limite non \u00e8 ancora nota; gli astronomi tuttavia ritengono che ci\u00f2 sia dovuto in buona parte alla metallicit\u00e0 dell'astro, ma soprattutto al limite di Eddington, che definisce la quantit\u00e0 massima di radiazione luminosa in grado di attraversare gli strati della stella senza provocarne l'espulsione nello spazio. Tuttavia, la scoperta di una stella con una massa di gran lunga superiore a questo limite, R136a1 nella Grande Nube di Magellano (con una massa ipotizzata in circa 265 M\u2609), impone agli astronomi una revisione teorica del valore del limite massimo di massa stellare.\nLe prime stelle, formatesi qualche centinaia di migliaia di anni dopo il Big Bang, dovevano possedere delle masse ancora maggiori (forse oltre 300 M\u2609) per via della totale assenza al proprio interno di elementi pi\u00f9 pesanti del litio. Questa primitiva generazione di stelle supermassicce (dette \"di popolazione III\") si \u00e8 estinta gi\u00e0 da miliardi di anni, per cui gli astronomi sono in grado di formulare esclusivamente delle congetture sulla base dei dati attualmente in loro possesso.\nCon una massa appena 93 volte quella di Giove, la nana rossa AB Doradus C, membro del sistema stellare di AB Doradus, \u00e8 invece la stella meno massiccia conosciuta a essere alimentata dalle reazioni nucleari. Gli astronomi ritengono che per le stelle dotate di una metallicit\u00e0 simile a quella del Sole la massa minima per innescare la fusione nucleare sia di circa 75 masse gioviane. Un recente studio, condotto sulle stelle meno massicce, ha permesso di scoprire che, se la metallicit\u00e0 \u00e8 molto bassa, la massa minima perch\u00e9 un astro possa produrre energia tramite la fusione nucleare corrisponde a circa l'8,3% della massa solare (circa 87 masse gioviane). Una particolare tipologia di oggetti, che prende il nome di nane brune, costituisce l'anello di congiunzione tra le stelle nane e i pianeti giganti gassosi: la loro massa non \u00e8 sufficiente a innescare le reazioni nucleari, ma \u00e8 comunque nettamente superiore a quella di un gigante gassoso.\nGravit\u00e0 superficiale.\nLa combinazione di raggio e massa determina la gravit\u00e0 superficiale della stella. Le stelle giganti hanno una gravit\u00e0 decisamente minore di quella delle stelle di sequenza principale, che a loro volta hanno una gravit\u00e0 inferiore a quella delle stelle degeneri (nane bianche e stelle di neutroni). Tale caratteristica \u00e8 in grado di influenzare l'aspetto di uno spettro stellare, causando talvolta un allargamento o uno spostamento delle linee di assorbimento.\nMoti spaziali.\nI moti di una stella rispetto al Sole possono fornire utili informazioni sulla sua origine e sulla sua et\u00e0, come pure sulla struttura complessiva e sull'evoluzione del resto della Galassia. Le componenti del moto di una stella sono la velocit\u00e0 radiale (che pu\u00f2 essere in avvicinamento o allontanamento dal Sole) e il moto proprio (il movimento angolare trasversale).\nLa velocit\u00e0 radiale si basa sullo \"shift\" (lo spostamento secondo l'effetto Doppler) delle linee spettrali ed \u00e8 misurata in km/s. Il moto proprio \u00e8 determinato da precise misure astrometriche (dell'ordine dei milliarcosecondi - mas - all'anno), e pu\u00f2 essere convertito in unit\u00e0 di misura della velocit\u00e0 attraverso la misura della parallasse. Le stelle che presentano dei grandi valori di moto proprio sono i pi\u00f9 vicini al Sistema solare e pertanto si prestano in maniera ottimale alla rilevazione della parallasse.\nConosciuti moto proprio, velocit\u00e0 radiale e parallasse, \u00e8 possibile calcolare la velocit\u00e0 spaziale di una stella in relazione al Sole o alla Galassia. Si \u00e8 scoperto tra le stelle vicine che le stelle di popolazione I hanno in genere velocit\u00e0 minori delle pi\u00f9 antiche stelle di popolazione II; queste ultime inoltre orbitano attorno al centro della Via Lattea secondo traiettorie ellittiche, inclinate verso il piano galattico. La comparazione dei moti di stelle vicine ha anche portato all'identificazione delle associazioni stellari, gruppi di stelle che condividono un medesimo punto di origine in una nube molecolare gigante.\nLa stella col pi\u00f9 alto valore conosciuto di moto proprio \u00e8 la Stella di Barnard, una nana rossa della costellazione dell'Ofiuco.\nCampo magnetico.\nIl campo magnetico di una stella \u00e8 generato all'interno della sua zona convettiva, nella quale il plasma, messo in movimento dai moti convettivi, si comporta come una dinamo. L'intensit\u00e0 del campo varia in relazione alla massa e alla composizione della stella, mentre l'attivit\u00e0 magnetica dipende dalla sua velocit\u00e0 di rotazione. Un risultato dell'attivit\u00e0 magnetica sono le caratteristiche macchie fotosferiche, regioni a temperatura inferiore rispetto al testo della fotosfera in cui il campo magnetico si presenta particolarmente intenso. Altri fenomeni strettamente dipendenti dal campo magnetico sono gli anelli coronali e i flare.\nLe giovani stelle, che tendono ad avere una velocit\u00e0 di rotazione molto alta, hanno un'attivit\u00e0 magnetica molto intensa. I campi magnetici possono influire sui venti stellari arrivando ad agire come dei \"freni\" che rallentano progressivamente la rotazione della stella man mano che essa compie il proprio percorso evolutivo. Per questo motivo le stelle non pi\u00f9 giovani, come il Sole, compiono la propria rotazione in tempi pi\u00f9 lunghi e presentano un'attivit\u00e0 magnetica meno intensa. I loro livelli di attivit\u00e0 tendono a variare in maniera ciclica e possono cessare completamente per brevi periodi di tempo; un esempio fu il minimo di Maunder, durante il quale il Sole and\u00f2 incontro a un settantennio di attivit\u00e0 minima, in cui il numero delle macchie fu esiguo, se non quasi assente per diversi anni.\nRotazione.\nLa rotazione stellare \u00e8 il movimento angolare di una stella sul proprio asse di rotazione, la cui durata pu\u00f2 essere misurata in base al suo spettro o in maniera pi\u00f9 accurata monitorando il periodo di rotazione delle strutture attive superficiali (macchie stellari).\nLe giovani stelle hanno una rapida velocit\u00e0 di rotazione, superiore spesso a 100\u00a0km/s all'equatore; ad esempio Achernar (\u03b1 Eridani), una stella di classe spettrale B, ha una velocit\u00e0 di rotazione all'equatore di circa 225\u00a0km/s o superiore, il che conferisce all'astro un aspetto schiacciato, con il diametro equatoriale pi\u00f9 largo del 50% rispetto al diametro polare. Tale velocit\u00e0 di rotazione \u00e8 di poco inferiore alla velocit\u00e0 critica di 300\u00a0km/s, raggiunta la quale la stella arriverebbe a frantumarsi; il Sole, di contro, compie una rotazione completa ogni 25 \u2013 35 giorni, con una velocit\u00e0 angolare all'equatore di 1,994\u00a0km/s. Il campo magnetico e il vento della stella svolgono un'azione frenante sulla sua rotazione man mano che essa si evolve lungo la sequenza principale, arrivando a rallentarla, lungo questo arco di tempo, anche in maniera significativa. La stella pi\u00f9 sferica nota, Kepler 11145123, con appena 3\u00a0km di differenza tra diametro polare ed equatoriale ha un periodo di rotazione di circa 27 giorni.\nLe stelle degeneri hanno una massa elevata ed estremamente densa; ci\u00f2 comporta una velocit\u00e0 di rotazione elevata, ma non sufficiente a raggiungere la velocit\u00e0 in grado di favorire la conservazione del momento angolare, cio\u00e8 la tendenza di un corpo in rotazione a compensare una contrazione nelle dimensioni con una crescita nella velocit\u00e0 di rotazione. La perdita di gran parte del momento angolare da parte della stella \u00e8 il risultato della perdita di massa attraverso il vento stellare. Fanno eccezione le stelle di neutroni, che, manifestandosi come \"sorgenti radio pulsanti\" (pulsar), possono avere delle velocit\u00e0 di rotazione elevatissime; la pulsar del Granchio (posta all'interno della Nebulosa del Granchio), ad esempio, ruota 30 volte al secondo. La velocit\u00e0 di rotazione di una pulsar \u00e8 per\u00f2 destinata a diminuire nel corso del tempo, a causa della continua emissione di radiazioni.\nTemperatura.\nLa temperatura superficiale di una stella di sequenza principale \u00e8 determinata dalla quantit\u00e0 di energia che viene prodotta nel nucleo e dal raggio del corpo celeste. Un valido strumento per la sua misurazione \u00e8 l'indice di colore, che \u00e8 normalmente associato alla temperatura effettiva, vale a dire la temperatura di un corpo nero ideale che irradia la propria energia con una luminosit\u00e0 per area superficiale simile a quella della stella presa in considerazione. La temperatura effettiva \u00e8 per\u00f2 solamente un valore rappresentativo: le stelle possiedono un gradiente di temperatura che diminuisce all'aumentare della distanza dal nucleo, la cui temperatura raggiunge valori di decine di milioni (talvolta persino miliardi) di kelvin (K).\nLa temperatura della stella determina l'entit\u00e0 della ionizzazione dei differenti elementi che la compongono, ed \u00e8 pertanto misurata a partire dalle caratteristiche linee di assorbimento dello spettro stellare. Temperatura superficiale e magnitudine assoluta sono utilizzate nella classificazione stellare.\nLe stelle pi\u00f9 massicce hanno temperature superficiali molto elevate, che possono arrivare fino a 50\u00a0000\u00a0K, mentre le stelle meno massicce, come il Sole, hanno temperature nettamente inferiori, che non superano qualche migliaio di Kelvin. Le giganti rosse hanno temperatura superficiale molto bassa, di circa 3\u00a0600-2\u00a0800 K, ma appaiono molto luminose poich\u00e9 la loro superficie radiante possiede un'area estremamente vasta.\nMeccanismi delle reazioni nucleari.\nUna grande variet\u00e0 di reazioni nucleari ha luogo all'interno dei nuclei stellari e, in base alla massa e alla composizione chimica dell'astro, d\u00e0 origine a nuovi elementi secondo un processo generalmente noto come nucleosintesi stellare. Durante la sequenza principale le reazioni prevalenti sono quelle di fusione dell'idrogeno, in cui quattro nuclei di idrogeno (ciascuno costituito da un solo protone) si fondono per formare un nucleo di elio (due protoni e due neutroni). La massa netta dei nuclei di elio \u00e8 per\u00f2 minore della massa totale dei nuclei di idrogeno iniziali, e la conseguente variazione dell'energia di legame nucleare produce un rilascio di energia quantificabile per mezzo dell'equazione massa-energia di Albert Einstein, \"E\"\u00a0=\u00a0\"mc\"\u00b2.\nIl processo di fusione dell'idrogeno \u00e8 sensibile alla temperatura, perci\u00f2 anche il minimo sbalzo termico si riflette sulla velocit\u00e0 a cui avvengono le reazioni. Di conseguenza la temperatura dei nuclei delle stelle di sequenza principale ha dei valori, variabili da stella a stella, che vanno da un minimo di 4 milioni di K (nelle nane rosse) a un massimo di 40 milioni di K (stelle massicce di classe O).\nNel Sole, il cui nucleo raggiunge i 10-15 milioni di K, l'idrogeno \u00e8 fuso secondo un ciclo di reazioni noto come catena protone-protone:\nLe precedenti reazioni possono essere riassunte nella formula:\ndove e+ \u00e8 un positrone, \u03b3 \u00e8 un fotone nella frequenza dei raggi gamma, \u03bde \u00e8 un neutrino elettronico, H e He sono rispettivamente gli isotopi dell'idrogeno e dell'elio. L'energia rilasciata da queste reazioni \u00e8 espressa in milioni di elettronvolt, ed \u00e8 solo una minima parte dell'energia complessivamente liberata. La concomitanza di un gran numero di queste reazioni, che avvengono continuamente e senza sosta sino all'esaurimento dell'idrogeno, genera l'energia necessaria per sostenere la fuoriuscita delle radiazioni prodotte.\nNelle stelle pi\u00f9 massicce, la fusione non \u00e8 effettuata tramite la catena protone-protone, ma tramite il ciclo del carbonio-azoto-ossigeno (ciclo CNO), un processo pi\u00f9 \"efficiente\", ma altamente sensibile alla temperatura, che richiede almeno 40 milioni di K per poter avvenire. Le singole reazioni che costituiscono il ciclo sono le seguenti:\nI nuclei di elio delle stelle pi\u00f9 evolute, che abbiano masse comprese tra 0,5 e 10 masse solari, hanno temperature prossime ai 100 milioni di K, tali da permettere di convertire questo elemento in carbonio per mezzo del processo tre alfa, un processo nucleare che si serve come elemento intermediario del berillio:\nLa reazione complessiva \u00e8:\nLe stelle pi\u00f9 massicce sono in grado di fondere anche gli elementi pi\u00f9 pesanti, in un nucleo in progressiva contrazione, tramite i diversi processi nucleosintetici, specifici per ciascun elemento: il carbonio, il neon e l'ossigeno. La fase finale della nucleosintesi di una stella massiccia \u00e8 la fusione del silicio, che comporta la sintesi dell'isotopo stabile ferro-56; la fusione del ferro \u00e8 un processo endotermico, che non pu\u00f2 pi\u00f9 andare avanti se non acquisendo energia: di conseguenza, le reazioni nucleari si arrestano e il collasso gravitazionale non \u00e8 pi\u00f9 contrastato dalla pressione di radiazione; la stella, come gi\u00e0 visto, esplode ora in supernova.\nLa tabella sottostante riporta il tempo che una stella di massa 20 volte quella solare impiega per fondere il proprio combustibile nucleare. Si tratta di una stella di classe O, con un raggio 8 volte quello del Sole e una luminosit\u00e0 62\u00a0000 volte quella della nostra stella.\nRadiazione stellare.\nL'energia prodotta tramite le reazioni nucleari viene irradiata nello spazio sotto forma di onde elettromagnetiche e particelle; queste ultime vanno a costituire il vento stellare, costituito da particelle sia provenienti dagli strati esterni della stella, come protoni liberi, particelle alfa, beta e ioni di diverso tipo, sia dall'interno stellare, come i neutrini.\nLa produzione di energia nel nucleo stellare \u00e8 il motivo per il quale le stelle appaiono cos\u00ec brillanti: in ogni momento due o pi\u00f9 nuclei atomici vengono fusi assieme a formarne uno pi\u00f9 pesante, mentre viene liberata una grande quantit\u00e0 di energia tramite radiazioni gamma. Durante l'attraversamento degli strati pi\u00f9 esterni la radiazione gamma perde gradualmente energia trasformandosi in altre forme meno energetiche di radiazione elettromagnetica, tra cui la luce visibile.\nOltre che alle lunghezze d'onda del visibile, una stella emette radiazioni anche alle altre lunghezze dello spettro elettromagnetico invisibili all'occhio umano, dai raggi gamma alle onde radio, passando per i raggi X, l'ultravioletto, l'infrarosso e le microonde.\nNota la distanza esatta di una stella dal Sistema solare, ad esempio tramite il metodo della parallasse, \u00e8 possibile ricavare la luminosit\u00e0 della stella.\nLuminosit\u00e0.\nIn astronomia la luminosit\u00e0 \u00e8 definita come la quantit\u00e0 di luce e di altre forme di energia radiante emessa da una stella per unit\u00e0 di tempo; essa dipende strettamente dal raggio e dalla temperatura superficiale della stella. Approssimando la stella a un corpo nero ideale, la luminosit\u00e0 (formula_1) \u00e8 direttamente proporzionale al raggio (formula_2) e alla temperatura effettiva (formula_3); tali parametri, messi in relazione tra loro, danno l'equazione:\ndove formula_5 indica la superficie della stella (approssimata a una sfera) e formula_6 la costante di Stefan-Boltzmann.\nSono molte, tuttavia, le stelle che non emanano un flusso energetico (vale a dire la quantit\u00e0 di energia irradiata per unit\u00e0 di superficie) uniforme attraverso la propria superficie; ad esempio Vega, che ruota molto velocemente sul proprio asse, emette un flusso maggiore ai poli che non all'equatore.\nLe macchie stellari sono zone della fotosfera che appaiono poco luminose per via della temperatura inferiore al resto della superficie. Le stelle pi\u00f9 grandi, le giganti, possiedono macchie molto vaste e pronunciate e mostrano un importante oscuramento al bordo, vale a dire la luminosit\u00e0 diminuisce man mano che si procede verso il bordo del disco stellare; le stelle pi\u00f9 piccole invece, le nane come il Sole, hanno in genere poche macchie, tutte di piccole dimensioni; fanno eccezione le nane rosse a brillamento del tipo UV Ceti, che possiedono delle macchie molto vaste.\nMagnitudine.\nLa luminosit\u00e0 di una stella \u00e8 misurata tramite la magnitudine, distinta in apparente e assoluta. La magnitudine apparente misura la luminosit\u00e0 della stella percepita dall'osservatore; essa dipende dunque dalla luminosit\u00e0 reale della stella, dalla sua distanza dalla Terra e dalle alterazioni provocate dall'atmosfera terrestre (\"seeing\"). La magnitudine assoluta o \"intrinseca\" \u00e8 la magnitudine apparente che la stella avrebbe se si trovasse alla distanza di 10 parsec (32,6 anni luce) dalla Terra, ed \u00e8 strettamente correlata alla luminosit\u00e0 reale della stella.\nEntrambe le scale di magnitudine hanno un andamento logaritmico: una variazione di magnitudine di 1 unit\u00e0 equivale a una variazione di luminosit\u00e0 di 2,5 volte, il che significa che una stella di prima magnitudine (+1,00) \u00e8 circa 2,5 volte pi\u00f9 brillante di una di seconda magnitudine (+2,00) e, quindi, circa 100 volte pi\u00f9 brillante di una di sesta magnitudine (+6,00), che \u00e8 la magnitudine limite sino alla quale l'occhio umano riesce a distinguere gli oggetti celesti.\nIn entrambe le scale, quanto pi\u00f9 piccolo \u00e8 il numero della magnitudine, tanto pi\u00f9 luminosa risulta essere la stella e viceversa; di conseguenza, le stelle pi\u00f9 brillanti arrivano ad avere dei valori di magnitudine negativi. La differenza di luminosit\u00e0 tra due stelle \u00e8 calcolata sottraendo la magnitudine della stella pi\u00f9 brillante (formula_7) alla magnitudine della stella meno brillante (mf) e utilizzando il risultato come esponente del numero 2,512; cio\u00e8:\nLa magnitudine apparente (m) e assoluta (M) di ciascuna stella non coincidono quasi mai, a causa sia della sua luminosit\u00e0 effettiva sia della sua distanza dalla Terra; ad esempio Sirio, la stella pi\u00f9 brillante del cielo notturno, ha una magnitudine apparente di \u22121,44 ma una magnitudine assoluta di +1,41, e possiede una luminosit\u00e0 circa 23 volte quella del Sole. La nostra stella ha una magnitudine apparente di \u221226,7, ma la sua magnitudine assoluta \u00e8 di appena +4,83; Canopo, la seconda stella pi\u00f9 brillante del cielo notturno, ha invece una magnitudine assoluta di \u22125,53 ed \u00e8 quasi 14\u00a0000 volte pi\u00f9 luminosa del Sole. Nonostante Canopo sia enormemente pi\u00f9 luminosa di Sirio, \u00e8 quest'ultima ad apparire pi\u00f9 brillante poich\u00e9 \u00e8 nettamente pi\u00f9 vicina: dista infatti 8,6 anni luce dalla Terra, mentre Canopo \u00e8 situata a 310 anni luce di distanza dal nostro pianeta.\nLa stella con la magnitudine assoluta pi\u00f9 bassa rilevata \u00e8 LBV 1806-20, con un valore di \u221214,2; la stella sembra essere almeno 5\u00a0000\u00a0000 di volte pi\u00f9 luminosa del Sole. Le stelle meno luminose conosciute si trovano nell'ammasso globulare NGC 6397: le pi\u00f9 deboli si aggirano sulla 26\u00aa magnitudine, ma alcune arrivano persino alla 28\u00aa. Per avere un'idea della piccola luminosit\u00e0 di queste stelle, sarebbe come tentare di osservare dalla Terra la luce di una candelina da torta situata sulla Luna.\nStelle variabili.\nAlcune stelle mostrano delle variazioni periodiche o improvvise nella luminosit\u00e0, causate da fattori intrinseci o estrinseci. Le cosiddette \"variabili intrinseche\" possono essere suddivise in tre categorie principali:\nLe stelle possono anche variare la propria luminosit\u00e0 per fattori estrinseci; in questo caso prendono il nome di \"variabili estrinseche\". Appartengono a questa classe le binarie a eclisse e le stelle che, ruotando, mostrano periodicamente delle macchie che ricoprono una vasta area della loro superficie. Un esempio lampante di binaria a eclisse \u00e8 Algol, che varia regolarmente la propria magnitudine da 2,3 a oltre 3,5 in 2,87 giorni.\nPopolazione stellare dell'Universo.\nLe stelle si presentano, oltre che singolarmente, anche in sistemi costituiti da due (stelle binarie, il tipo pi\u00f9 comune) o pi\u00f9 componenti (sistemi multipli) legate tra loro da vincoli gravitazionali. Per motivi connessi alla stabilit\u00e0 orbitale, i sistemi multipli sono spesso organizzati in gruppi gerarchici di binarie coorbitanti. Esistono anche insiemi pi\u00f9 vasti, detti ammassi stellari, che vanno dalle poche decine o centinaia di stelle delle piccole associazioni, fino alle migliaia di astri dei pi\u00f9 imponenti ammassi aperti e globulari; questi ultimi arrivano a contenere persino decine di milioni di stelle, come nel caso di Omega Centauri.\n\u00c8 attualmente accertato che la gran parte delle stelle della nostra galassia, prevalentemente nane rosse (che costituiscono l'85% del totale), non facciano parte di alcun sistema stellare; si calcola che il 25% di questa categoria sia legato ad altre stelle in un sistema. Tuttavia, \u00e8 statisticamente dimostrato che, man mano che aumentano le masse delle stelle, esse tendono a raggrupparsi in associazioni: ci\u00f2 si riscontra in modo particolare nelle stelle massicce di classe O e B, che vanno a costituire le cosiddette associazioni OB.\nLe stelle non sono distribuite uniformemente nell'Universo, ma sono normalmente raggruppate in galassie assieme a una certa quantit\u00e0 di gas e polveri interstellari. Recentemente sono state scoperte dal telescopio spaziale Hubble alcune stelle nello spazio intergalattico: si tratta delle cosiddette stelle iperveloci, la cui velocit\u00e0 orbitale \u00e8 cos\u00ec elevata da consentire loro di vincere l'attrazione gravitazionale della galassia e fuggire nello spazio intergalattico.\nUna galassia di medie dimensioni contiene centinaia di miliardi di stelle; tenendo conto che esistono pi\u00f9 di 100 miliardi di galassie nell'Universo osservabile, gli astronomi ritengono che le stelle dell'Universo sarebbero nel complesso almeno 70\u00a0000 miliardi di miliardi (7\u00d71022), un numero 230 miliardi di volte superiore a quello delle stelle contenute nella Via Lattea (stimato in circa 300 miliardi).\nLa stella pi\u00f9 vicina alla Terra, a parte il Sole, \u00e8 la nana rossa Proxima Centauri (parte del sistema di Alfa Centauri), che si trova a 39,9 bilioni (1012) di chilometri (4,2 anni luce) dalla Terra; per avere l'idea di una simile distanza, se si intraprendesse un viaggio interstellare verso Proxima alla velocit\u00e0 orbitale dello Space Shuttle (circa 30\u00a0000 km/h), si giungerebbe a destinazione dopo almeno 150\u00a0000 anni. Simili distanze sono tipiche dell'interno del piano galattico, ma la densit\u00e0 stellare non \u00e8 costante: infatti tende a essere maggiore negli ammassi globulari e nei nuclei galattici, mentre diminuisce nell'alone galattico.\nPer via delle distanze relativamente elevate che intercorrono tra le stelle al di fuori delle regioni dense, le collisioni stellari sono molto rare. Tuttavia, quando si verifica questo particolare avvenimento, ha origine un particolare tipo di stelle, denominato \"vagabonda blu\", caratterizzato da una temperatura superficiale superiore a quella delle altre stelle di sequenza principale della regione (donde il colore spesso blu-azzurro, da cui deriva il nome).\nPianeti e sistemi planetari.\nLa presenza di pianeti e sistemi organizzati in orbita attorno a stelle \u00e8 un'evenienza piuttosto frequente nell'universo. Il Sole stesso possiede un articolato sistema di pianeti, il sistema solare, costituito dalla variet\u00e0 di oggetti mantenuti in orbita dalla gravit\u00e0 della stella, tra cui gli otto pianeti e i cinque pianeti nani, i rispettivi satelliti e miliardi di corpi minori.\nLa presenza di pianeti al di fuori del sistema solare \u00e8 stata per lungo tempo oggetto di congetture, fino al 1992, quando furono scoperti due pianeti rocciosi intorno alla pulsar PSR B1257+12; si trattava dei primi pianeti extrasolari a essere scoperti intorno a una pulsar, il che suscit\u00f2 un grande interesse nella comunit\u00e0 scientifica in quanto si supponeva che solamente le stelle di sequenza principale potessero avere pianeti. Il primo esopianeta orbitante attorno a una stella di sequenza principale, 51 Pegasi b, fu scoperto nel 1995; Negli anni successivi le scoperte si sono moltiplicate; a ottobre 2011 si contano quasi 700 pianeti scoperti al di fuori del sistema solare, la maggior parte dei quali hanno masse pari o superiori a quella di Giove. Il motivo di questa apparente difformit\u00e0 nella distribuzione di masse osservata \u00e8 dato da un classico effetto di selezione, in virt\u00f9 del quale i nostri strumenti sono capaci di vedere solo pianeti molto grandi e prossimi alla rispettiva stella madre, perch\u00e9 i loro effetti gravitazionali sono maggiori e pi\u00f9 agevoli da individuare.\nNella cultura.\nEtimologia.\nIl termine \"stella\" \u00e8 stato oggetto di numerose etimologie e interpretazioni da parte dei linguisti. Sino agli inizi del XX secolo due erano le etimologie prevalenti: la prima, proposta dal tedesco Adalbert Kuhn, sosteneva che \"stella\" derivasse dal latino \"stella\" (originariamente \"sterla\"), forma sincopata di \"sterula\", che a sua volta deriverebbe dall'ittita \"shittar\" e dal sanscrito \u0938\u093f\u0924\u093e\u0930\u093e (\"sitara\"), la cui radice \"sit-\" \u00e8 comune col verbo che significa \"spargere\"; secondo quest'etimologia \"stella\" significherebbe \"sparsa\" (per il firmamento). Altri studiosi a lui contemporanei ritenevano che il termine derivasse invece da un arcaico \"astella\", a sua volta derivato dal greco (\"ast\u00e9r\", in latino \"astrum\"), che mantiene la radice indoeuropea \"as-\", di accezione balistica; secondo questa seconda etimologia \"stella\" significherebbe \"che scaglia\" (raggi di luce).\nAttualmente i linguisti propendono per due alternative etimologie. La prima tende a far derivare il termine da una radice protoindoeuropea, *h\u2082st\u1e17r, da una radice *h\u2082Hs- che significherebbe \"ardere\", \"bruciare\"; in alternativa, il termine deriverebbe da una parola sumera o babilonese, riconoscibile anche nel nome della dea I\u0161tar, con cui si indicava il pianeta Venere.\nLetteratura, filosofia e musica.\nNell'avvicendarsi delle epoche storiche furono molti i filosofi, i poeti, gli scrittori e persino i musicisti a ispirarsi al cielo stellato; in diversi casi, essi stessi si sono interessati in prima persona allo studio dell'astronomia, con riscontri nelle loro opere.\nNumerosi sono i riferimenti sulle stelle fatti da importanti letterati dell'antichit\u00e0 greca e romana. Secondo l'astronomo Kenneth Glyn Jones, il primo riferimento conosciuto alle Pleiadi, un famoso ammasso aperto nella costellazione del Toro, \u00e8 una citazione di Esiodo, risalente circa all'XI secolo a.C. Omero ne fa menzione nell\"Odissea\", mentre nella Bibbia compaiono addirittura tre riferimenti.\nNumerosi intellettuali del periodo scrissero inoltre opere incentrate sull'astronomia; basti pensare ad Arato di Soli, autore dei \"Fenomeni\", al \"Somnium Scipionis\", parte del VI libro del \"De re publica\" ciceroniano, o ancora a Marco Manilio e il poemetto didascalico \"Astronomica\", alle \"Naturales Quaestiones\" di Seneca, o a Claudio Tolomeo e al suo \"Almagesto\", il pi\u00f9 completo catalogo stellare dell'antichit\u00e0.\nDurante l'epoca medioevale si classificava l'astronomia come una delle arti del quadrivio, assieme all'aritmetica, alla geometria e alla musica. Dante Alighieri, nella \"Divina Commedia\", ha trattato diversi aspetti del sapere dell'epoca, indugiando particolarmente sulle conoscenze astronomiche del tempo; le tre cantiche del poema inoltre terminano con la parola \"stelle\": infatti esse, quali sede del Paradiso, sono per Dante il naturale destino dell'uomo e della sua voglia di conoscenza, tramite il suo sforzo a salire a guardare verso l'alto.\nAltri importanti letterati, quali Giacomo Leopardi, si occuparono nelle loro opere di argomenti inerenti ad aspetti astronomici; il poeta di Recanati \u00e8 autore nei suoi componimenti di un gran numero di riferimenti astronomici, come ad esempio in \"Canto notturno di un pastore errante dell'Asia\" o in \"Le ricordanze\"; inoltre scrisse, durante la sua giovent\u00f9, un poco noto trattato intitolato \"Storia dell'astronomia\". Celebre l'aforisma di Emerson: \"Aggancia il tuo carro a una stella\". Riferimenti astronomici sono presenti anche in diverse liriche del Pascoli (come in \"Gelsomino notturno\"), in Giuseppe Ungaretti (che compose una poesia intitolata \"Stella\") e nel romanzo \"Il piccolo principe\" di Antoine de Saint-Exup\u00e9ry.\nNell'epoca romantica la musica, come del resto le altre arti, poneva il suo fondamento su tutti gli episodi in grado di scatenare nell'animo umano quelle forti sensazioni che prendono il nome di \"sublime\"; in particolare la vista del cielo stellato influ\u00ec sulla creazione dei cosiddetti \"Notturni\", i pi\u00f9 importanti dei quali furono composti dal polacco Fryderyk Chopin (che ne scrisse 21). Diversi altri riferimenti astronomici sono presenti nelle opere per pianoforte e nella sesta sinfonia di Beethoven. Il genere del \"Notturno\" non si esaur\u00ec con il Romanticismo, ma prosegu\u00ec nell'et\u00e0 postromantica; il riferimento importante \u00e8 dato dai due \"Notturni\" nella settima sinfonia di Gustav Mahler e nelle atmosfere notturne ricorrenti nei poemi di Richard Strauss, in particolare nella \"Sinfonia delle Alpi\".\nNel campo delle arti figurative \u00e8 sufficiente pensare a Leonardo da Vinci per comprendere le innumerevoli affinit\u00e0 tra scienza e arte e, sebbene Leonardo non si sia interessato di astronomia, nelle sue ricerche riusc\u00ec comunque ad abbracciare concetti scientifici inerenti alla natura dell'Universo comparandoli ad altri pi\u00f9 \"umanistici\" sulla natura umana. Altri artisti, quali Albrecht D\u00fcrer, \u00c9tienne L. Trouvelot, Giacomo Balla, Maurits C. Escher, furono persino spinti ad approfondire gli studi astronomici per rappresentarne i concetti scientifici nelle loro opere. Anche Salvador Dal\u00ed rest\u00f2 fortemente influenzato dagli sconvolgimenti teorici arrecati alla fisica primo novecentesca da parte della teoria della relativit\u00e0 di Einstein. Altri ancora, come Giotto, Vincent van Gogh e Joan Mir\u00f3, subirono il fascino irresistibile della volta celeste e, semplicemente, vollero rappresentare il cielo stellato sulla tela o nelle elaborazioni stilistiche a loro pi\u00f9 congeniali.\nCultura di massa.\nDa tempo immemore le stelle trovano spazio nella cultura popolare. Sebbene le conoscenze popolari del cielo fossero piuttosto ridotte e commiste con numerose leggende, sia risalenti all'epoca precristiana, ma ancora pi\u00f9 spesso legate alla religione cattolica, esse avevano un certo grado di complessit\u00e0 e rappresentavano, per cos\u00ec dire, la continuazione di quel sapere astronomico risalente alla preistoria e profondamente legato alla scansione temporale delle attivit\u00e0 lavorative nel corso dell'anno.\nPer questo motivo alcuni astri assunsero nomi particolari a causa della loro utilit\u00e0 pratica: il pianeta Venere, ad esempio, considerato una vera e propria stella, era denominato \"stella bovara\" perch\u00e9 il suo apparire coincideva con l'inizio della giornata lavorativa dei pastori; Marte (o forse Antares, nella costellazione dello Scorpione) era invece detto \"la rossa\" e segnava il termine della mietitura, mentre Sirio era la \"stella delle messi\" poich\u00e9 ricordava, in base al momento e alla posizione in cui appariva, il tempo della semina autunnale o primaverile.\nDurante la stagione invernale era possibile scorgere con sicurezza, in direzione sud, \"i Tre Re\", Alnilam, Alnitak e Mintaka, ovvero le tre stelle che formano la Cintura di Orione. Altrettanto familiari erano gli asterismi del Piccolo e Grande Carro, i cui corrispettivi termini dialettali sono le traduzioni dall'italiano. La Via Lattea era definita in certi luoghi \"la Via di San Giacomo\", poich\u00e9 indicava con una certa approssimazione la direzione del santuario di Santiago di Compostela. Assai familiari erano anche le Pleiadi, che, considerate a lungo una costellazione a s\u00e9 stante, erano chiamate \"le Sette sorelle\", per via del numero delle stelle visibili a occhio nudo, oppure erano associate alla figura della chioccia con i suoi pulcini, ragion per cui sono popolarmente note anche come \"Gallinelle\".\nL'apparizione delle comete, considerate vere e proprie stelle, era un avvenimento piuttosto raro, ma quando si verificava era considerato un cattivo presagio, che suscitava sempre apprensioni e angosce. Nella tradizione popolare cristiana, invece, esse hanno assunto una valenza positiva: basti pensare alla Stella di Betlemme, tradizionalmente considerata una cometa, che si ritiene abbia guidato i re magi sino a Betlemme, dove sarebbe nato Ges\u00f9. Anche le meteore, popolarmente dette \"stelle cadenti\", rivestivano un ruolo particolare nella cultura popolare: erano infatti considerate un buon auspicio, in particolar modo quelle che comparivano nella notte di San Lorenzo, ovvero le Perseidi.\nAl giorno d'oggi, specialmente nei Paesi industrializzati o in via di forte sviluppo, questo stretto contatto fra la cultura popolare e la volta celeste si \u00e8 perso, soprattutto a causa del sempre pi\u00f9 crescente inquinamento luminoso. Nonostante diverse amministrazioni regionali stiano prendendo provvedimenti per cercare di arginare questa forma di inquinamento, oggi \u00e8 molto difficile osservare le stelle dai centri urbani; pertanto l'unico modo per compiere delle buone osservazioni resta quello di recarsi quanto pi\u00f9 lontano possibile dalle luci cittadine, in luoghi dove gli effetti dell'inquinamento luminoso si facciano sentire il meno possibile.\nNella fantascienza.\nLa nascita e lo sviluppo del genere letterario della fantascienza, a partire dai primi anni del XX secolo, ha ridestato nel pubblico l'interesse per le stelle. Alcune delle tematiche principali della narrazione fantascientifica sono infatti l'esplorazione dello spazio, la sua colonizzazione e la realizzazione di viaggi interstellari alla ricerca di mondi abitabili orbitanti intorno a stelle differenti dal Sole. Gli autori iniziarono allora a immaginare delle tecnologie che consentissero di intraprendere viaggi interstellari a velocit\u00e0 superluminali (superiori cio\u00e8 a quella della luce) e ambientarono le loro storie su immaginari sistemi extrasolari; questa tendenza divenne predominante quando l'esplorazione del sistema solare mostr\u00f2 l'improbabilit\u00e0 che nel nostro sistema planetario vi fossero delle forme evolute di vita extraterrestre.\nUna delle saghe fantascientifiche pi\u00f9 note, ambientata nel futuro tra le stelle della nostra Galassia, \u00e8 Star Trek, in cui l'uomo ha raggiunto un livello tale di tecnologia da poter intraprendere viaggi nello spazio interstellare ed entrare in contatto con civilt\u00e0 aliene, riunendosi con loro in un corpo amministrativo chiamato Federazione dei Pianeti Uniti.\nSebbene buona parte delle stelle nominate dagli autori fantascientifici siano puramente frutto della loro immaginazione, un discreto numero di scrittori e artisti ha preferito servirsi dei nomi di stelle realmente esistenti e ben note agli astronomi, sia tra le pi\u00f9 brillanti del cielo notturno sia tra le pi\u00f9 vicine al sistema solare. Alcune di esse tuttavia non sembrano essere, effettivamente, favorevoli allo sviluppo e al sostegno di forme di vita complesse. Stelle molto luminose, come Sirio e Vega, possono contare su una vita di circa un miliardo di anni, un tempo che gli astrobiologi ritengono insufficiente per consentire lo sviluppo di forme di vita complesse. Le giganti rosse sono ugualmente inadatte a supportare la vita, poich\u00e9 si tratta di stelle fortemente instabili, spesso variabili.\nLe stelle effettivamente idonee allo sviluppo della vita, come le deboli nane rosse, possiedono per\u00f2 una luminosit\u00e0 cos\u00ec bassa da renderle invisibili a occhio nudo; per tale motivo molte di esse non possiedono spesso specifici nomi propri, che le renderebbero interessanti per gli scrittori di fantascienza."}
{"id": "103870", "revid": "277854", "url": "https://it.wikipedia.org/wiki?curid=103870", "title": "Proxima Centauri", "text": "Proxima Centauri (dal latino \"Proxima\", col significato di \"prossima\", \"la pi\u00f9 vicina\"), spesso abbreviata in Proxima, \u00e8 una stella nana rossa di classe spettrale M5 Ve, posta a in direzione della costellazione del Centauro; fu scoperta da Robert Innes, direttore dello Union Observatory, in Sudafrica, nel 1915. Parte del sistema di , \u00e8 la stella pi\u00f9 vicina al Sole.\nGrazie alla sua vicinanza, il suo diametro angolare pu\u00f2 essere misurato direttamente; le misurazioni indicano che il suo raggio equivale a circa un settimo di quello solare. La massa equivale a circa un ottavo di quella solare, mentre la densit\u00e0 \u00e8 quaranta volte superiore a quella del Sole. Sebbene Proxima possieda una luminosit\u00e0 molto bassa, \u00e8 soggetta a improvvisi e casuali brillamenti, causati dalla sua attivit\u00e0 magnetica. Il campo magnetico di questa stella \u00e8 alimentato dai moti convettivi che avvengono nel suo interno e il brillamento che ne risulta periodicamente genera un'emissione a raggi X simile a quella prodotta dal Sole. La composizione di Proxima, il suo basso tasso di produzione di energia e le sue dinamiche indicano che rester\u00e0 nella sequenza principale per almeno altri 4\u00a0000 miliardi di anni, ossia per circa 300 volte l'et\u00e0 attuale dell'Universo.\nNel 2016 \u00e8 stato individuato un pianeta potenzialmente dotato di acqua liquida superficiale nella fascia orbitale abitabile. Data la sua natura di nana rossa e di stella a brillamento, la possibilit\u00e0 che sul pianeta possa svilupparsi la vita \u00e8 ancora da accertare.\nOsservazione.\nA causa della sua declinazione fortemente australe, Proxima Centauri, come del resto anche le componenti primarie del sistema di , resta invisibile da gran parte delle aree dell'emisfero boreale; soltanto in prossimit\u00e0 del Tropico del Cancro le componenti maggiori diventano visibili, mentre Proxima, trovandosi quasi due gradi pi\u00f9 a sud, si leva sull'orizzonte meridionale soltanto a partire dal 27\u00ba parallelo nord, equivalente alla latitudine della Florida, dell'Alto Egitto e dell'India settentrionale. Per contro, da gran parte dell'emisfero australe, questa stella si presenta circumpolare e pu\u00f2 essere osservata durante tutto l'anno.\nLe nane rosse come questa sono in realt\u00e0 troppo deboli, anche quando sono vicine, per poter essere osservate ad occhio nudo; basta pensare che da un ipotetico pianeta orbitante attorno ad una delle due stelle centrali del sistema, Proxima sarebbe soltanto di quinta magnitudine, ossia al limite della visibilit\u00e0 ad occhio nudo. La sua magnitudine apparente \u00e8 pari a circa 11, cos\u00ec per poter essere osservata occorre un telescopio con un'apertura di almeno ed un cielo in condizioni atmosferiche ottimali, possibilmente senza Luna e con Proxima non rasente l'orizzonte.\nStoria delle osservazioni.\nRobert Innes fu il primo a scoprire, nel 1915, che Proxima Centauri possiede lo stesso moto proprio del sistema di ; egli sugger\u00ec anche quello che poi sarebbe diventato il suo nome proprio attuale. Nel 1917, l'astronomo olandese Joan Vo\u00fbte, nel Royal Observatory del Capo di Buona Speranza misur\u00f2 la parallasse trigonometrica della stella, scoprendo che Proxima Centauri si trovava ad una distanza dal Sole simile a quella di ; inoltre all'epoca Proxima era anche la stella con la pi\u00f9 bassa luminosit\u00e0 assoluta conosciuta (MV\u00a0=\u00a015,5). Nel 1951, Harlow Shapley annunci\u00f2 che Proxima Centauri era in realt\u00e0 una stella a brillamento: uno studio comparato delle lastre fotografiche antecedenti aveva infatti mostrato che la stella si mostrava pi\u00f9 luminosa in circa l'8% delle immagini, diventando cos\u00ec la stella a brillamento pi\u00f9 attiva conosciuta.\nLa sua vicinanza consent\u00ec inoltre di studiare i suoi brillamenti molto dettagliatamente; nel 1980 l'Osservatorio Einstein produsse una curva precisa dell'energia dei raggi X rilasciata durante i brillamenti. Ulteriori osservazioni dell'attivit\u00e0 della stella sono stati compiuti dai satelliti EXOSAT e ROSAT, mentre le emissioni minori, simili a quelle solari, sono state osservate dal satellite giapponese ASCA nel 1995. Proxima Centauri \u00e8 stata anche oggetto di ricerca da parte dei principali osservatori a raggi X, fra cui XMM-Newton e Chandra.\nOsservazioni in radiofrequenza.\nIn seguito alle rilevazioni condotte nel 2019 con il radiotelescopio Parkes in Australia, \u00e8 stato osservato uno strettissimo fascio di onde radio che sembra provenire da Proxima Centauri. Da allora gli studiosi stanno esaminando le caratteristiche del segnale perch\u00e9 occupando una banda molto ristretta dello spettro radio, attorno ai 982 mhz, ha caratteristiche tipiche di una emissione artificiale; lo spazio che occupa \u00e8 per\u00f2 apparentemente privo di segnali emessi da veicoli spaziali e satelliti gestiti dall'uomo.\nCaratteristiche.\nProxima Centauri \u00e8 classificata come una nana rossa, ossia una stella di classe spettrale M (a cui corrisponde un colore rosso) che si trova nella fase di sequenza principale nel diagramma HR; in seguito \u00e8 stata classificata come M5.5, ossia una nana rossa al limite inferiore di massa. La sua magnitudine assoluta, ossia la magnitudine apparente che la stella avrebbe se posta ad una distanza di \u00e8 15,5; la sua luminosit\u00e0 totale, comprendendo tutte le lunghezze d'onda, \u00e8 pari allo 0,16% di quella del Sole, sebbene se osservata alle lunghezze d'onda della luce visibile possieda solo lo 0,0056% della luminosit\u00e0 solare. Oltre l'85% dell'energia irradiata dalla stella si osserva infatti alle lunghezze d'onda dell'infrarosso.\nNel 2002 l'interferometro ottico del Very Large Telescope permise di misurare direttamente il diametro angolare della stella, equivalente a 1,02\u00b10,08 mas; rapportato alla distanza, emerge che il diametro effettivo di Proxima Centauri \u00e8 circa un settimo di quello solare, cio\u00e8 una volta e mezzo maggiore di quello di Giove; la massa della stella \u00e8 stata stimata in appena il 12,3% di quella solare, pari a centoventinove volte quella di Giove. Dato che la densit\u00e0 media di una stella di sequenza principale \u00e8 inversamente proporzionale alla massa della stella stessa, la densit\u00e0 di Proxima Centauri \u00e8 comunque maggiore di quella del Sole: contro .\nA causa della sua piccola massa, la struttura interna di Proxima \u00e8 costituita interamente da una zona convettiva, che provoca un movimento di energia dall'interno all'esterno soltanto tramite un movimento fisico del plasma, anzich\u00e9 attraverso una zona radiativa; ci\u00f2 implica che l'elio prodotto dalla fusione nucleare dell'idrogeno non si accumula nel nucleo, ma viene messo in circolo in tutta la stella. A differenza del Sole, che brucer\u00e0 soltanto il 10% del suo idrogeno disponibile prima di uscire dalla sequenza principale, Proxima Centauri consumer\u00e0 quasi totalmente la sua riserva di idrogeno prima di evolvere.\nLa convezione \u00e8 associata alla generazione e alla persistenza di un campo magnetico stellare; l'energia magnetica che proviene da questo campo viene rilasciata sulla superficie tramite i brillamenti, che aumentano brevemente la luminosit\u00e0 complessiva della stella. I brillamenti possono far s\u00ec che una porzione della superficie della stella raggiunga temperature fino a , sufficienti per emettere raggi X.\nLa cromosfera di questa stella \u00e8 attiva e il suo spettro mostra una forte linea di emissione tipica del magnesio monoionizzato, alla lunghezza d'onda di . Circa l'88% della superficie di Proxima Centauri potrebbe essere attiva, una percentuale molto pi\u00f9 alta di quella del Sole quando \u00e8 al picco del ciclo solare. Anche durante i periodi di quiescenza con pochi o nessun brillamento, quest'attivit\u00e0 costante aumenta la temperatura della corona fino a 3,5 milioni di K, mentre quella solare raggiunge al massimo i 2 milioni. Tuttavia, il livello totale di attivit\u00e0 di questa stella \u00e8 considerato relativamente basso rispetto ad altre stelle nane di classe M, che \u00e8 comunque elevato se rapportato all'et\u00e0 stimata della stella, dato che ci si aspetta che il livello di attivit\u00e0 di una nana rossa cali costantemente nel corso dei miliardi di anni, come il tasso di rotazione stellare diminuisce. Da alcuni studi il livello di attivit\u00e0 sembrava variare con un periodo di circa 442 giorni, un lasso di tempo pi\u00f9 breve del ciclo solare, che dura 11 anni, tuttavia uno studio del 2016 sembra confermare che la stella ha un ciclo simile a quello del Sole, della durata di circa 7 anni.\nProxima Centauri possiede anche un vento stellare, relativamente debole, consistente in non pi\u00f9 del 20% del tasso di perdita di materia tipico del vento del nostro Sole. Poich\u00e9 la stella \u00e8 molto pi\u00f9 piccola del nostro astro, tuttavia, il tasso di perdita per unit\u00e0 di superficie di Proxima Centauri risulta essere in proporzione fino a otto volte pi\u00f9 elevato di quello della superficie solare.\nUna nana rossa con la massa di Proxima Centauri rimarr\u00e0 nello stadio di sequenza principale per circa altri quattro bilioni () di anni; come l'abbondanza di elio aumenta a seguito dei processi di fusione dell'idrogeno, la stella diventer\u00e0 pi\u00f9 piccola e pi\u00f9 calda, cambiando il suo colore da rosso a blu, diventando cos\u00ec una nana blu evoluta. Quando il suo ciclo vitale sar\u00e0 quasi al termine, diventer\u00e0 pure pi\u00f9 luminosa, raggiungendo il 2,5% della luminosit\u00e0 solare e riscaldando eventuali corpi orbitanti attorno ad essa per un periodo di diversi miliardi di anni. Una volta che la riserva di idrogeno si sar\u00e0 esaurita, Proxima Centauri evolver\u00e0 verso lo stadio di nana bianca (senza passare la fase di gigante rossa), esaurendo progressivamente la sua energia termica.\nDistanza e moti spaziali.\nBasandosi sulla parallasse di 772,3\u00b12,4 millisecondi d'arco, misurata da Hipparcos (e l'ancor pi\u00f9 precisa misurazione ottenuta utilizzando il Telescopio Spaziale Hubble, pari a 768,7\u00b10,3 millisecondi d'arco), Proxima Centauri si trova a circa 4,2 anni luce di distanza da noi, pari a 270\u00a0000 volte la distanza fra la Terra e il Sole. Dal nostro Sistema solare Proxima si trova a 2,18\u00b0 da , equivalente in termini apparenti a quattro volte il diametro angolare della Luna; Proxima possiede anche un elevato moto proprio, pari a circa 3,85 secondi d'arco all'anno. La velocit\u00e0 radiale \u00e8 di .\nFra le stelle finora conosciute, Proxima \u00e8 la stella pi\u00f9 vicina a noi da circa anni e rester\u00e0 tale per almeno altri anni, dopo i quali la stella pi\u00f9 vicina diventer\u00e0 Ross 248, un'altra nana rossa. Proxima continuer\u00e0 ad avvicinarsi al Sole per i prossimi anni, quando raggiunger\u00e0 una distanza di appena 3,11 anni luce. La stella orbita nella Via Lattea ad una distanza dal centro che varia fra 8,3 e , con un'eccentricit\u00e0 pari a 0,07.\nFin dalla scoperta di Proxima, fu ipotizzato che potesse trattarsi di una possibile compagna del sistema di : la stella infatti si trova ad una distanza di appena dalla coppia principale, della quale condivide il moto spaziale. La probabilit\u00e0 che ci\u00f2 fosse solo casuale \u00e8 stata data in circa una su un milione in uno studio del 1993. Per questa ragione, Proxima \u00e8 talvolta indicata con la sigla . Anche i dati raccolti dal satellite Hipparcos, combinati con le osservazioni condotte a terra, supportarono l'ipotesi che le tre stelle fossero effettivamente parte di un unico sistema, con la possibilit\u00e0 che Proxima fosse vicina al suo apoastro, ossia il punto pi\u00f9 lontano dell'orbita rispetto al sistema centrale. Mancavano tuttavia delle misure della velocit\u00e0 radiale dei tre astri sufficientemente accurate per ottenere una conferma definitiva. Queste sono state ottenute tra il 2004 e il 2016 tramite lo spettrografo HARPS, installato sul telescopio di 3,6 metri di diametro dell'ESO posto all'Osservatorio di La Silla, sviluppato per individuare nuovi pianeti extrasolari con il metodo delle velocit\u00e0 radiali. I risultati delle analisi, pubblicati nel 2016, indicano che Proxima orbita attorno alla coppia principale con un periodo orbitale dell'ordine di anni, ad una distanza media di UA. L'orbita presenta un valore piuttosto elevato dell'eccentricit\u00e0 orbitale, pari a circa 0,50; ci\u00f2 determina che la stella raggiunga una distanza di circa UA al periastro (ossia il punto pi\u00f9 vicino dell'orbita rispetto al sistema centrale) e di circa UA all'apoastro.\nConseguenza che Proxima sia legata gravitazionalmente ad \u00e8 che le tre stelle abbiano condiviso il processo di formazione ed abbiano probabilmente la stessa composizione chimica; \u00e8 inoltre possibile che l'interazione gravitazionale tra le tre stelle abbia avuto un'importante influenza sulla formazione e sulle caratteristiche dei pianeti nel sistema.\nSei singole stelle, due sistemi binari ed una stella tripla mostrano un moto comune a quello del sistema di attraverso lo spazio; le velocit\u00e0 spaziali di questo gruppo di stelle sono tutte comprese entro i 10\u00a0km/s rispetto al moto mostrato da . Ci\u00f2 farebbe pensare che si possa trattare di un'associazione stellare, che indicherebbe pertanto pure un punto di origine comune, come avviene negli ammassi aperti.\nRicerca di pianeti abitabili.\nSe un pianeta massiccio orbitasse attorno a Proxima Centauri, la sua presenza disturberebbe il moto della stella ad ogni orbita; se poi il piano orbitale del pianeta non fosse perpendicolare alla linea di vista dalla Terra, questi disturbi causerebbero dei periodici cambiamenti nella velocit\u00e0 radiale della stella. Il fatto che le numerose misurazioni della sua velocit\u00e0 radiale non abbiano indicato alcuno spostamento ha abbassato il limite massimo della massa che un eventuale corpo celeste orbitante attorno alla stella pu\u00f2 possedere. Sfortunatamente, il livello di attivit\u00e0 della stella aggiunge dei disturbi alle misurazioni della velocit\u00e0 radiale, limitando cos\u00ec le possibilit\u00e0 di trovare dei corpi compagni tramite questo metodo.\nNel 1998, un'indagine di Proxima Centauri tramite lo spettrografo di bordo del Telescopio Spaziale Hubble aveva mostrato delle evidenze di un compagno orbitante attorno alla stella alla distanza di circa 0,5 UA; tuttavia una ricerca successiva utilizzando la Wide Field Planetary Camera 2 non riusc\u00ec ad individuare alcun compagno. Proxima Centauri, assieme alle componenti centrali di , sono uno dei pi\u00f9 probabili obiettivi di una futura missione NASA nota come Space Interferometry Mission, che sarebbe in teoria in grado di individuare dei pianeti con un minimo di tre volte la massa terrestre entro due UA dalla stella madre.\nUn ipotetico pianeta in orbita attorno ad una nana rossa come Proxima Centauri che sia in grado di ospitare la vita dovrebbe trovarsi molto vicino alla sua stella, dato che la zona abitabile si trova in uno spazio compreso fra 0,023 e 0,054 UA da essa; un pianeta cos\u00ec vicino avrebbe un periodo di rivoluzione molto breve e la sua rotazione sarebbe bloccata dalla forza di marea della stella, costringendolo a mostrare ad ogni rotazione sempre la stessa faccia alla stella stessa (come avviene per la Luna con la Terra). Tuttavia, la presenza di un'atmosfera sarebbe in grado di ridistribuire l'energia ricevuta dalla faccia esposta a quella sempre in ombra.\nMentre alcuni scienziati affermano che la variabilit\u00e0 di Proxima Centauri potrebbe costituire un ostacolo alla presenza di un'atmosfera in un pianeta della fascia abitabile, altri sostengono che questo problema pu\u00f2 essere aggirato. Infatti, una forte ondata di particelle cariche proveniente da un brillamento della stella sarebbe in grado di strappar via l'atmosfera di un eventuale pianeta molto vicino; tuttavia, se il pianeta possedesse un campo magnetico questo sarebbe in grado di deviare le particelle lontano dall'atmosfera. Anche se il pianeta possedesse una bassa velocit\u00e0 di rotazione mostrando sempre la stessa faccia alla stella, questa sarebbe tuttavia in grado di generare un campo magnetico, almeno finch\u00e9 la parte interna del pianeta rester\u00e0 allo stato fuso.\nAltri scienziati, specialmente i sostenitori dell'ipotesi della rarit\u00e0 della Terra, non concordano sul fatto che eventuali pianeti delle nane rosse possano ospitare la vita; la rotazione marealmente bloccata potrebbe generare un momento magnetico planetario relativamente debole, comportando una forte erosione atmosferica a causa delle forti espulsioni di massa coronali di Proxima Centauri.\nScoperta di Proxima b.\nDopo tre anni di misure della velocit\u00e0 radiale della stella attraverso lo spettrografo HARPS, il 24 aprile del 2016 \u00e8 stata annunciata la scoperta di un pianeta extrasolare, Proxima Centauri b (o Proxima b) avente una massa minima stimata di e che orbita nella zona abitabile di Proxima Centauri in poco pi\u00f9 di undici giorni.\nProxima Centauri c.\nNel dicembre 2017 \u00e8 stata annunciata la possibile scoperta mediante il metodo dei transiti di un ulteriore pianeta. Il pianeta, ancora da confermare, avrebbe un periodo di rivoluzione di 2-4 giorni e un diametro e massa inferiori a quelli della Terra.\nMisurando le variazioni della velocit\u00e0 radiale, nel 2019 un gruppo guidato da Mario Damasso dell'INAF ha annunciato la probabile presenza di un ulteriore pianeta in orbita a Proxima Centauri. Un primo annuncio \u00e8 avvenuto nell'aprile del 2019, al quale ha fatto seguito una pubblicazione nel gennaio del 2020 sulla rivista Science Advances. Il pianeta \u00e8 poi stato studiato nel 2020 e nel 2021 per la definitiva conferma con lo spettrografo HARPS, da Terra, e con il satellite Gaia dallo spazio. Proxima c potrebbe essere una super Terra o un nano gassoso con una massa 7 volte quella terrestre, in orbita a circa 1,5 UA dalla stella e con un periodo orbitale di 5,2 anni.\nProxima Centauri d.\nOsservazioni del 2019 condotte con lo spettrografo ESPRESSO, il cui scopo era di perfezionare la misura della massa del pianeta b, avevano indicato la possibile presenza di un ulteriore pianeta attorno alla stella con un periodo orbitale di 5,2 giorni. La conferma del pianeta d \u00e8 avvenuta a inizio 2022, ha una massa minima di e orbita in 5,122 giorni attorno alla stella.\nCinture di polveri intorno a Proxima Centauri.\nNel novembre del 2017 \u00e8 stata annunciata la scoperta da parte del radiotelescopio ALMA di una fascia di polveri attorno a Proxima Centauri. Secondo l'autore della ricerca, Guillem Anglada, la fascia di polveri fredde \"\u00e8 \"la prima indicazione della presenza di un elaborato sistema planetario e non solo di un solo pianeta, attorno alla stella pi\u00f9 vicina al nostro Sole\".\" Le particelle di roccia e ghiaccio varierebbero in dimensioni da meno di un millimetro sino a diversi chilometri di diametro, ad una temperatura di circa -230\u00b0 e con una massa totale di circa un centesimo di quella terrestre. I dati di ALMA suggeriscono la presenza di una seconda cintura ancora pi\u00f9 fredda, entrambe ad una distanza molto superiore rispetto a Proxima b che orbita a soli quattro milioni di chilometri dalla stella madre. Sempre secondo Anglada, \u00abquesto risultato suggerisce che Proxima Centauri possa avere un sistema a pianeti multipli con una ricca storia di interazioni che hanno portato alla formazione di una cintura di polvere.\u00bb L'autore dello studio condivide il proprio nome con l'astronomo che ha guidato il gruppo che ha scoperto Proxima Centauri b, Guillem Anglada-Escud\u00e9.\nPossibile meta di un viaggio interstellare.\nProxima Centauri \u00e8 stata spesso suggerita come destinazione logica per il primo viaggio interstellare dell'umanit\u00e0 nonostante le stelle a brillamento non siano particolarmente ospitali. In ogni caso, la velocit\u00e0 massima che un veicolo pu\u00f2 raggiungere con le attuali tecnologie \u00e8 sufficiente solo per raggiungere la stella dopo ben anni. Tuttavia, sfruttando l'effetto fionda, una sonda spaziale pu\u00f2 superare questa velocit\u00e0, arrivando a raggiungere i , a fronte degli 8,3\u00a0km/s delle missioni Apollo. Le sonde Voyager 1 e Voyager 2 si stanno allontanando dal nostro sistema solare a questa velocit\u00e0. Un pi\u00f9 probabile viaggio di una sonda spaziale in grado di accelerare continuamente, con un motore atomico a ioni, fino al 30% della velocit\u00e0 della luce, con una analoga decelerazione nella parte finale del viaggio, impiegherebbe poco meno di venti anni, pi\u00f9 quattro anni necessari perch\u00e9 il segnale radio giunga fino a noi. Il Sole da Proxima Centauri apparirebbe come una stella di magnitudine apparente 0,4, in direzione della costellazione di Cassiopea, in una posizione leggermente diversa rispetto a come apparirebbe dalle stelle centrali del sistema di ."}
{"id": "103872", "revid": "599", "url": "https://it.wikipedia.org/wiki?curid=103872", "title": "Erone il vecchio", "text": ""}
{"id": "103873", "revid": "15756", "url": "https://it.wikipedia.org/wiki?curid=103873", "title": "Ispani", "text": "Ispani \u00e8 un comune italiano di abitanti della provincia di Salerno in Campania.\nGeografia fisica.\nIl comune \u00e8 situato nella zona del Bussento, al centro del Golfo di Policastro.\nStoria.\nLe prime tracce documentate di popolazioni nel territorio comunale risalgono al periodo normanno. Il toponimo (attestato anche nelle forme Hispani, li Spani, Spani, F\u00f2rli), \u00e8 probabilmente di origine antroponimica, nel senso che si rif\u00e0 al cognome Spano, derivato dal greco e allusivo a persona dalla barba rada.\nLa sua origine, pur non escludendo probabili tracce di antichit\u00e0, \u00e8 da ricondurre al periodo tardo-medioevale: nacque infatti come casale della vicina Policastro. Come altri paesi della zona l'abitato principale era posto in riva al mare essendo l'economia basata essenzialmente sulla pesca. Su una collina, nei pressi di Capitello, detta oggi \u201cCastellaro\u201d, Ruggiero I costru\u00ec un castello a partire dal 1055 di cui oggi rimangono poche tracce. Risale invece alla seconda met\u00e0 del XVI secolo la presenza degli Aragonesi con una torre di avvistamento, eretta per prevenire gli assalti dei pirati Saraceni, come le altre costruite da Gaeta a Reggio Calabria.\nPer sfuggire alle scorribande dei pirati e alla malaria la popolazione si ritirava periodicamente verso l'entroterra, arrampicandosi lungo le ripide colline ove oggi sorgono gli abitati di Ispani e San Cristoforo. I diversi nomi dati a questi insediamenti nel corso dei secoli (Sant'Agata, Forli, Casale delli Spani) confermano come la popolazione li abitasse solo in situazioni di emergenza, per poi ritornare a vivere sulla costa.\nNel XVI secolo i Conti Carafa della Spina, fuggendo dalla vicina Policastro infestata dalla malaria, si stabilirono nel borgo di Capitello. Del palazzo costruito dai nobili rimangono solo le mura perimetrali delimitanti il giardino, l'arco con il loro simbolo che consentiva il passaggio delle carrozze, una garitta per la guardia armata ed una lapide di marmo. I resti del palazzo, restaurati e ammodernati, ospitano oggi un istituto religioso.\nIl nome di Ispani compare in un documento del periodo vicereale che riguarda un\u2019annotazione della Camera Regia di Napoli sul saccheggio effettuato dal pirata Dragut Pasci\u00e0. Il corsaro barbaresco, dopo aver saccheggiato la vicina Policastro, incendi\u00f2 e distrusse il villaggio di Ispani che il 26 novembre 1557 contava cento abitanti; ne sopravvissero soltanto una ventina. Nei censimenti del Regno di Napoli Ispani compare nel 1595 con soli 40 abitanti, poi nel 1614 con 70 abitanti e nel 1660 con 50 abitanti. Nel 1790 risultavano invece 671 abitanti.\nIn una carta geografica conservata presso l'Archivio di Stato di Napoli, datata 1746 (copia di una pi\u00f9 vecchia degli Uffici del Principato di Citra) si pu\u00f2 vedere che Capitello aveva il rango di Borgo, mentre Ispani e San Cristoforo non avevano diritto di Citt\u00e0, Comune o Borgata e non potevano costruire fortificazioni per difendersi dalle razzie dei pirati. Per questo motivo gli abitati erano costituiti di poche case arroccate attorno ad una chiesa con vicoli e strade strette ideali contro le scorrerie dei predoni.\nCol tempo le due frazioni collinari accrebbero la propria popolazione tanto che nel 1780 Ispani fu eletta \"Universit\u00e0\", cio\u00e8 Municipalit\u00e0, dal Governo borbonico di Napoli.\nSi ritiene che il villaggio segu\u00ec gli stessi eventi occorsi a Policastro. Certo \u00e8 che il 3 ottobre 1770 Teresa Carafa, figlia di Gerardo Carafa e della parente Ippolita Carafa, quale unica erede ebbe l'intestazione di Policastro, con titolo di conte, F\u00f2rli con titolo di duca (il titolo venne trasferito su Ispani e l'Universit\u00e0 fu autorizzata a prendere il nome di F\u00f2rli), insieme con i casali di S. Cristoforo e di Capitello. Successivamente Teresa Carafa ebbe intestate anche le giurisdizioni di Bosco, S. Giovanni a Piro e Torre Orsaia. Teresa aveva sposato il congiunto Gennaro Carafa, principe di Roccella e vedovo di Silvia Ruffo. Da questa il principe aveva avuto dei figli maschi, tra cui il primogenito Vincenzo al quale toccarono i feudi della Roccella. Da Teresa Carafa il principe ebbe altri maschi, tra cui Gerardo, il primogenito, che ebbe titoli e feudi di Policastro. A Gerardo successe Francesco che, dalla moglie Beatrice di Sangro, ebbe due femmine, Maddalena e Maria Teresa, e un maschio, Nicola, il quale con decreto ministeriale (1831) ottenne il riconoscimento di titoli e predicati. Nicola mor\u00ec senza eredi, per cui i titoli di conte di Policastro, duca di F\u00f2rli (Ispani ora detto Forli) e duca della Chiusa, con i predicati di Tenerola, Frattapiccolo (Terra di Lavoro), Sapri, Libonati e Pardinola, con Regio Assenso (1897) passarono alla figlia di Maddalena Carafa, Maria Severina Longo, marchesa di Gagliati e di S. Giuliano, poi moglie del nobile Lorenzo Tortora Braida.\nDal 1811 al 1860 ha fatto parte del circondario di Vibonati, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Vibonati, appartenente al circondario di Sala Consilina.\nCon l'avvento del Regno d'Italia fu confermato capoluogo del comune e solo durante il periodo fascista, con la fusione dei comuni di Ispani e Santa Marina, fu Capitello la sede del comune di Policastro.\nI tre paesi di Ispani, Capitello e San Cristoforo sono riuniti in un'unica entit\u00e0 amministrativa dalla nascita della Repubblica. Come molti paesi del Sud Italia ha pesantemente subito il fenomeno dell'emigrazione, soprattutto verso la capitale Roma e verso le regioni del Nord-Est.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Teggiano-Policastro.\nCultura ed eventi.\nPatrono di Ispani \u00e8 San Nicola di Bari, la cui ricorrenza viene celebrata il 6 dicembre. La festa principale del Paese \u00e8 il 16 agosto in onore di San Rocco, animata dai pellegrini che giungono (anche a piedi in segno di devozione) da Policastro Bussentino e dai numerosi emigranti che rientrano in paese per l'occasione.\nPatrono di Capitello \u00e8 S. Antonio da Padova, in onore del quale il 13 giugno viene allestita una processione con la benedizione del pane preparato in casa.\nPatrono di San Cristoforo \u00e8 San Cristoforo, festeggiato il 25 luglio; in tale occasione viene effettuata la tradizionale benedizione degli autoveicoli. Viene festeggiato anche San Donato, il 7 agosto, a cui \u00e8 dedicata una cappella in cima alla collina che sovrasta l'abitato comunale.\nAd agosto, nella prima met\u00e0 del mese, a San Cristoforo viene allestita la \"Sagra della Cucc\u00eca\", con la degustazione della Cucc\u00eca, piatto tipico cilentano a base di legumi cotti separatamente e poi serviti con una fetta di pane, la cui preparazione richiede parecchie ore. In questa occasione viene allestita anche una processione di bambine vestite con abiti tradizionali del paese.\nGeografia antropica.\nIl comune comprende tre centri abitati:\nCuriosit\u00e0.\nIl paese di Capitello \u00e8 stato protagonista del famoso gioco \"Una gita a...\" della rivista La Settimana Enigmistica nel numero n. 4281 del 10 aprile 2014. Il paese di San Cristoforo \u00e8 stato invece protagonista dello stesso gioco nel numero n. 4320 dell'8 gennaio 2015.\nEconomia.\nL'economia del paese si basa quasi esclusivamente sul turismo estivo. Nel 2018 il comune ha ottenuto il riconoscimento della Bandiera Blu.\nData la posizione con molte aree coltivabili \u00e8 ampiamente sviluppato il fenomeno della produzione per autoconsumo di prodotti agricoli e zootecnici.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "103875", "revid": "287204", "url": "https://it.wikipedia.org/wiki?curid=103875", "title": "Brissago", "text": "Brissago (in tedesco \"Brisa\", desueto, ) \u00e8 un comune svizzero di 1\u00a0769 abitanti del Cantone Ticino, nel distretto di Locarno.\nGeografia fisica.\nBrissago si trova sulla sponda destra del Lago Maggiore, al confine con l'Italia. Nel territorio comunale sorgono le Isole di Brissago che, grazie alla loro posizione, godono di un ottimo clima e di una temperatura mite che consente la crescita anche di piante non adatte alla zona; su una di esse, infatti, sorge un giardino botanico.\nStoria.\nBrissago \u00e8 stata soggetta al dominio di Milano, soprattutto durante la signoria dei Visconti. Mentre il Locarnese aveva aderito alla Confederazione svizzera nel 1516, Brissago ebbe diverse incertezze e solo 1521, giorno di San Giorgio, decise di sottomettersi ai Cantoni elvetici.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Brissago sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "103877", "revid": "287204", "url": "https://it.wikipedia.org/wiki?curid=103877", "title": "Ronco sopra Ascona", "text": "Ronco sopra Ascona (in dialetto ticinese \"Ronch\") \u00e8 un comune svizzero di 603 abitanti del Cantone Ticino, nel distretto di Locarno.\nGeografia fisica.\nSi trova sul Lago Maggiore.\nOrigini del nome.\nL'origine del nome \"Ronco\" \u00e8 dovuto alle coltivazioni storiche, fra le quali erano presenti numerosi orti e vigne. Proviene di \"runchum\" in latino medio, che significa \"terreno appena sgomberato da rendere arabile; vigneto\". Quel termine a sua volta risale dal latino \"runc\u0101re\": scavare, pulire, fare arabile.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "103880", "revid": "1305772", "url": "https://it.wikipedia.org/wiki?curid=103880", "title": "La vedova allegra", "text": ""}
{"id": "103881", "revid": "599013", "url": "https://it.wikipedia.org/wiki?curid=103881", "title": "Verso il sole", "text": ""}
{"id": "103884", "revid": "154639", "url": "https://it.wikipedia.org/wiki?curid=103884", "title": "Semipelagianesimo", "text": "Il Semipelagianesimo \u00e8 una teoria la cui formulazione risale a Giovanni Cassiano di Marsiglia (circa 360\u2011435), a Vincenzo di Lerino (morto prima del 450) e ad altri monaci della Francia meridionale. Secondo questa dottrina, gli esseri umani, ai fini della loro salvezza possono e devono fare da s\u00e9 stessi il primo passo verso Dio, cio\u00e8 senza l'aiuto della grazia divina, la quale subentra solo in un secondo tempo.\nPur ammettendo che la grazia sia indispensabile alla salvezza (a differenza dal Pelagianesimo), Cassiano e gli altri sviluppano per\u00f2 un semi\u2011pelagianesimo in opposizione alla posizione radicale del monergismo e della predestinazione e contro le posizioni sostenute da Agostino di Ippona e dalla sua scuola.\nIl semi\u2011pelagianesimo fu formalmente condannato nel secondo Concilio di Orange del 529, torn\u00f2 in auge secoli dopo, all'epoca dell'Umanesimo e del Rinascimento.\nIn polemica contro sia il Pelagianesimo sia il Semipelagianesimo si sono posti poi il Luteranesimo ed il Calvinismo classico.\nL'Arminianesimo si distingue sia dal Semipelagianesimo sia dal Calvinismo classico, e si pu\u00f2 considerare in un certo senso una formulazione \u00abintermedia\u00bb fra le due dottrine: con il Semipelagianesimo ha in comune l'enfasi sulla responsabilit\u00e0 umana di \u00abcollaborare\u00bb con la grazia di Dio; l'Arminianesimo si allinea al contrario al Calvinismo quando ribadisce che \u00e8 Dio di sua iniziativa e nella sua totale sovranit\u00e0 a muovere il primo passo verso l'uomo, per offrirgli la sua grazia."}
{"id": "103885", "revid": "1552655", "url": "https://it.wikipedia.org/wiki?curid=103885", "title": "Melito di Napoli", "text": "Melito di Napoli (pron.: mel\u00ecto, \"Melito 'e Napule\" in napoletano) \u00e8 un comune italiano di abitanti della citt\u00e0 metropolitana di Napoli in Campania\nGeografia fisica.\nTerritorio.\nSituato a nord di Napoli ai limiti dei quartieri di Scampia e Secondigliano, \u00e8 di fatto inglobato nella periferia settentrionale della metropoli partenopea, inoltre confina anche con i popolosi comuni di Sant'Antimo, Casandrino e Giugliano in Campania.\nStoria.\nLe origini.\nI documenti storici raccolti sembrano accostare l'origine del nome di Melito a quello dell'antica Mellano. Federico II dichiar\u00f2 Melito casale di Napoli, insieme ad altri paesi che sorgevano intorno alla citt\u00e0 e fino al 1800 Melito veniva chiamata casale di Napoli.\nNato come piccolo villaggio e in epoca remota, Melito non poteva lasciare di s\u00e9 molte notizie storiche; inoltre il Casale era nato a pochi chilometri da Napoli. Il Casale non ha mai avuto mura di difesa, n\u00e9 castelli, n\u00e9 fortezze di alcun genere. Tutto ci\u00f2 denota che questo \"villaggio\" sorse in una zona sicura e priva di imminenti pericoli.\nIl fossato di Napoli.\nMelito, secondo lo studioso Chianese, deriverebbe il suo nome da \"Mellito\" che nella bassa latinit\u00e0 signific\u00f2 \"fossato profondo\". Al tempo del Ducato Napoletano e anche prima, come confine territoriale esisteva un \"fossato di Napoli\" che divideva il territorio di Napoli da quello di Capua. Questo fossato partiva dalla campagna di Giugliano, attraversava la masseria \"Signorelli\" (attuale zona corrispondente alla via Signorelli) e giungeva nell'attuale via Roma, percorrendola fino all'attuale via Lavinaio. Inizialmente il \"fossato\" assume importanza al tempo del Ducato di Napoli per le continue battaglie contro i Normanni e successivamente acquisisce valore in quanto esso veniva a costituire una vera e propria difesa per il territorio di Napoli. Nel tempo, quindi, al nome di \"Mellito di Napoli\" (vale a dire \"fossato di Napoli\") si prefer\u00ec quello attuale di \"Melito di Napoli\".\nFu feudo della famiglia Della Tolfa, poi divenne dei Caraccioli di Santobono, dai quali pass\u00f2 ai Caraccioli di Celenzo, poi ai Muscettola e dopo ai Colonna.\nMonumenti e luoghi d'interesse.\nChiesa di Santa Maria delle Grazie.\nLa chiesa di Santa Maria delle Grazie, riedificata interamente sui resti di un'altra cadente (risalente presumibilmente al 987), situata nella centrale Piazza Santo Stefano, \u00e8 stata realizzata a pianta centrale da Giuseppe Astarita, tra il 1766 e il 1768, nonostante il progetto presentato da Niccol\u00f2 Carletti. La facciata, ad andamento concavo-convesso, \u00e8 ruotata verso la citt\u00e0 partenopea, ma lateralmente asseconda l\u2019andamento curvilineo della strada statale principale, ponendosi come vera e propria cerniera urbana. Sul modello del S. Carlino alle Quattro Fontane di Borromini, si flette nella parte centrale con il pregevole portale, vero e proprio invito, coronato dal sinuoso timpano a volute e inquadrato da lesene con capitelli \u201calla michelangiolina\u201d, di ispirazione sanfeliciana. In questo episodio \u00e8 possibile cogliere la trasformazione dell\u2019architettura barocca, alla fine del XVIII secolo, da parte della pi\u00f9 giovane generazione, che si allontana dalle forme classiciste, proposte dall\u2019accademia, per aderire al linguaggio \u201cneoborrominiano\u201d come sinonimo di libert\u00e0 espressiva..\nColonne di Giugliano.\nLe Colonne di Giugliano, poste all'estremit\u00e0 nord del Paese nella parte confinante appunto con Giugliano in Campania, sono un punto di riferimento geografico per gli abitanti melitesi oltre che un monumento alla storia passata.\nLe due colonne, presumibilmente del XIX secolo, sono in piperno, dotate di due lapidi e sormontate da due pigne. Esse rappresentano l\u2019ingresso a Giugliano e alla nuova via Campana (\"Corso Campano\") che porta a Pozzuoli.\nSociet\u00e0.\nEtnie e minoranze straniere.\nAl 31 dicembre 2015 risultavano 585 residenti stranieri nel comune di Melito di Napoli, pari all'1,55% della popolazione totale.\nCultura.\nIstruzione.\nScuole.\nA Melito sono presenti tre scuole secondarie di primo grado: la Sibilla Aleramo, la Marino Guarano e la Montalcini e due scuole elementari: la Giovanni Falcone e la Santo Stefano.\nLa cittadina \u00e8 dotata inoltre di una scuola secondaria di secondo grado: il liceo Scientifico - Linguistico e di scienze umane Immanuel Kant.\nBiblioteche.\nLa Biblioteca comunale \u00e8 situata nella centrale piazza S. Stefano.\nCucina.\nLa specialit\u00e0 culinaria di Melito \u00e8 il Samurchio, un salume ottenuto bollendo il sangue di maiale; la preparazione e il consumo del Samurchio, nonostante sia una pietanza quasi scomparsa dal territorio, sono parte integrante della tradizione melitese.\nEconomia.\nA Melito di Napoli \u00e8 situata l'industria (\"Caf\u00e8 do Brasil\") che ha il marchio Kimbo Caff\u00e8, fondato nel 1963 a Napoli.\nInfrastrutture e trasporti.\nStrade.\nMelito \u00e8 attraversata dalla ex Strada statale 7 bis di Terra di Lavoro e dalla Circumvallazione Esterna di Napoli che attraversa il comune per poi condurre al Lago Patria (Giugliano). L'Asse Mediano collega Melito con i principali centri dell'hinterland, mentre l'Asse Perimetrale di Melito-Scampia, connessa all'Asse Mediano, collega Melito con la zona settentrionale del capoluogo (Scampia, Chiaiano, Capodichino-Secondigliano).\nMobilit\u00e0 urbana.\nMelito \u00e8 servito da autolinee in servizio pubblico svolte dalle societ\u00e0 CTP e ANM che percorrono la viabilit\u00e0 provinciale.\nFra il 1882 e il 1959 la localit\u00e0 era servita dalla tranvia Napoli-Aversa/Giugliano, gestita a cura della Soci\u00e9t\u00e9 Anonyme des Tramways Provinciaux (SATP).\nAmministrazione.\n\u00c8 stato Bernardino Tuccillo il primo sindaco eletto direttamente dal popolo nel 1995. L\u2019esponente della sinistra la spunt\u00f2 al ballottaggio contro Nicolangelo Pezone, che aveva chiuso in netto vantaggio il primo turno.\nQuattro anni pi\u00f9 tardi il sindaco uscente fu battuto da Antonio Amente (centrodestra) al ballottaggio. \nNel 2002 lo stesso Amente fu sfiduciato e si giunse ad elezioni anticipate nel 2003, con la vittoria di misura di Giampiero Di Gennaro ai danni di Tuccillo. Nel dicembre del 2005, il Comune di Melito, guidato da di Gennaro (centrosinistra), fu sciolto per infiltrazioni camorristiche e torn\u00f2 al voto soltanto nel 2008, quando Antonio Amente (centrodestra) super\u00f2 al ballottaggio la candidata del Partito Democratico Marina Mastropasqua.\nNel gennaio del 2011 Amente fu nuovamente sfiduciato ed alle successive elezioni fu sconfitto da Venanzio Carpentieri (centrosinistra). L\u2019amministrazione Carpentieri, viziata \u2018dall\u2019anatra zoppa\u2019 rest\u00f2 in carica appena un anno e mezzo, ma nel 2013 l\u2019esponente del Pd riconquist\u00f2 la fascia tricolore, battendo al ballottaggio Amente. Lo stesso Amente per\u00f2 nel 2017, dopo che Carpentieri era stato nuovamente sfiduciato diventa per la quarta volta sindaco di Melito, superando al ballottaggio Pietro D\u2019Angelo. Il 23 novembre 2020, Amente \u00e8 per\u00f2 scomparso all\u2019et\u00e0 di 69 anni, vittima del COVID-19, che aveva affrontato sin da subito in prima linea. Al suo posto il vice Luciano Mottola, che ha guidato Melito di Napoli fino al Commissariamento avvenuto a marzo. Ad ottobre lo stesso Mottola \u00e8 stato eletto sindaco, battendo al secondo turno la candidata di Partito Democratico e Movimento 5 Stelle Dominique Pellecchia. \nDi seguito la lista dei sindaci.\nMedia locali.\nHa sede nel Comune di Melito di Napoli un quotidiano on line che riporta notizie della citt\u00e0 e dalla provincia di Napoli.\nMelito on line. Il giornale \u00e8 raggiungibile al seguente indirizzo: https://www.melitonline.net/\nSport.\nHa sede nel comune la societ\u00e0 di calcio Polisportiva Boys Melito, che ha disputato diversi campionati dilettantistici regionali e vinto la Coppa Italia Dilettanti Campania nel 1993/1994.\nLa squadra \"Calcio Melito Di Napoli\" nell'anno 2021/2022 milita nel campionato di prima categoria girone D.\nNel 2015 \u00e8 stata organizzata la settima edizione della Maratona \"Memorial Stefano Chiantese\", 10\u00a0km di percorso per le vie della cittadina."}
{"id": "103886", "revid": "599013", "url": "https://it.wikipedia.org/wiki?curid=103886", "title": "Un uomo per tutte le stagioni", "text": ""}
{"id": "103889", "revid": "3831", "url": "https://it.wikipedia.org/wiki?curid=103889", "title": "Cistercensi", "text": ""}
{"id": "103890", "revid": "1872303", "url": "https://it.wikipedia.org/wiki?curid=103890", "title": "Kawasaki (Kanagawa)", "text": " \u00e8 una citt\u00e0 del Giappone situata nella prefettura di Kanagawa. Si estende per 144,35 km\u00b2 e ha circa 1,3 milioni di abitanti. \u00c8 all'8\u00ba posto per numero di abitanti del paese, ed \u00e8 una delle principali citt\u00e0 a formare la Grande Area di T\u014dky\u014d.\nStoria.\nOriginariamente, insieme con Edo (l'odierna T\u014dky\u014d), faceva parte della provincia di Musashi. Durante il periodo Heian era sotto il controllo del clan Inage, e durante il periodo Kamakura fu sotto il controllo del tardo clan H\u014dj\u014d.\nKawasaki aument\u00f2 la sua importanza politica durante il periodo Edo, come punto di passaggio per i viaggiatori diretti da e verso Edo. Durante l'era Meiji, la prima linea ferroviaria del Giappone fu fatta passare nella regione di Kawasaki, favorendone la crescita come centro industriale.\nFu fondata il 1\u00ba luglio 1924, dalla fusione di due citt\u00e0 e un villaggio che sorgevano attorno alla stazione di Kawasaki, e fu allargata alla sua attuale estensione nel 1939.\nLa maggior parte delle industrie della citt\u00e0 furono distrutte dai bombardamenti statunitensi del 1945, ma la citt\u00e0 si riprese velocemente nel dopoguerra. Divenne una citt\u00e0 designata per ordinanza governativa nel 1972.\nGeografia antropica.\nDal 1982 la citt\u00e0 \u00e8 divisa in 7 distretti.\nInfrastrutture e trasporti.\nA Kawasaki \u00e8 presente solo una linea che la attraversa da est a ovest per la sua lunghezza (la linea JR Nambu), mentre sono diverse le linee JR e non che la attraversano in vari punti da nord a sud, collegandola a Tokyo e a Yokohama. \u00c8 prevista la costruzione di una linea di metropolitana da est a ovest. \nLe stazioni principali saranno quelle di Musashi-Mizonokuchi, Musashi-Kosugi, Kawasaki e di Shin-Yurigaoka.\nLa Tokyo Bay Aqua-Line, un tunnel stradale sotto la Baia di Tokyo collega Kawasaki alla citt\u00e0 di Kisarazu nella prefettura di Chiba. \nInfine, a Kawasaki operano bus urbani per i collegamenti all'interno della citt\u00e0.\nSport.\nLa principale societ\u00e0 di calcio cittadina \u00e8 il Kawasaki Frontale (\u5ddd\u5d0e\u30d5\u30ed\u30f3\u30bf\u30fc\u30ec) che milita in J1 League e gioca le partite casalinghe nel Todoroki Athletics Stadium.\nLo Yomiuri Giants Stadium \u00e8 uno stadio di baseball che pu\u00f2 contenere spettatori e viene usato come campo di allenamento degli Yomiuri Giants.\nAmministrazione.\nGemellaggi.\nKawasaki \u00e8 gemellata con:"}
{"id": "103891", "revid": "287204", "url": "https://it.wikipedia.org/wiki?curid=103891", "title": "Cuauhtemoc", "text": ""}
{"id": "103892", "revid": "121749178", "url": "https://it.wikipedia.org/wiki?curid=103892", "title": "Putsch", "text": ""}
{"id": "103893", "revid": "1632387", "url": "https://it.wikipedia.org/wiki?curid=103893", "title": "Palazzo Civico (Torino)", "text": "Palazzo Civico, attuale nome dell'antico Palazzo di Citt\u00e0, \u00e8 la sede del municipio della citt\u00e0 di Torino. Esso si affaccia sulla piazza che prende il nome dalla sua originaria denominazione e che, prima dell'ultima sistemazione settecentesca, era conosciuta col nome di \"piazza delle Erbe\".\nStoria.\nL'attuale palazzo municipale \u00e8 progetto dell'architetto Francesco Lanfranchi (1663), seguendo i progetti barocchi di Emanuele Tesauro, proprio sul sito del precedente palazzo comunale, di impianto medioevale. Il Lanfranchi ricevette nel 1659 l'incarico di progettare e costruire una nuova sede dell'autorit\u00e0 cittadina, proprio sulla piazza allora detta \"delle Erbe\" che, un secolo dopo, Benedetto Alfieri trasformer\u00e0 nell'attuale Piazza Palazzo di Citt\u00e0. A met\u00e0 di quell'anno venne posata dall'arcivescovo di Torino Giulio Cesare Bergera, la prima pietra, alla presenza del duca Carlo Emanuele II e della madre, la Madama Reale Cristina di Francia e nel 1663 i lavori erano terminati.\nRispetto ad oggi il palazzo si presentava pi\u00f9 stretto, senza la sopraelevazione ov'\u00e8 esposto l'orologio, e con un grande stemma dei Savoia-Orl\u00e9ans, affiancato da leoni in bronzo, opere che verranno distrutte dai giacobini nel 1799.\nL'inaugurazione vide il Palazzo ospitare una delle grandi feste indette per il matrimonio del duca con la Principessa di Francia Francesca Maddalena d'Orl\u00e9ans e proprio sulla piazza antistante, alla presenza sul loggiato degli sposi, vi fu un grande spettacolo pirotecnico. Il palazzo ospit\u00f2 poco dopo le seconde nozze di Carlo Emanuele II, rimasto vedovo di Francesca Maddalena nemmeno un anno dopo il matrimonio, con Maria Giovanna Battista di Savoia-Nemours. \nNel secolo successivo il palazzo venne ampiamente rimaneggiato da Benedetto Alfieri, che gli aggiunse le due ali, prospicienti sulla via Garibaldi e su via Corte d'Appello, cos\u00ec che la piazzetta retrostante, detta \"del Butirro\" ne venne incorporata come cortile. \nOperarono poi ulteriori modifiche gli architetti Francesco Valeriano Dellala di Beinasco, Luigi Barberis e Filippo Castelli.\nNei secoli fra il XVII e XIX il Palazzo ospit\u00f2 gli organi rappresentativi di Torino e gli uffici preposti all'amministrazione della citt\u00e0\nDescrizione.\nIl palazzo, piuttosto cambiato rispetto alla versione originale del Lanfranchi, si sviluppa su due piani (oltre a quello terreno) ove si alternano finestre e lesene. Al centro, a livello di un ipotetico terzo piano, sta un manufatto contenente un grande orologio ai cui lati vi sono due nicchie. Sul piano terra si sviluppa un porticato al cui centro vi \u00e8 l'ingresso al palazzo, ai lati del quale sono poste le statue di Ferdinando di Savoia, duca di Genova, capostipite del ramo Savoia-Genova, e di Eugenio di Savoia, opere di met\u00e0 Ottocento. \nL'interno si apre su un Cortile d'Onore, rimasto pressoch\u00e9 identico al progetto originale del Lanfranchi, quindi si sale al primo piano attraverso uno scalone decorato sulla volta da Pietro Fea, e che d\u00e0 accesso all'atrio dove si accede ai corridoio ed al salone centrale dal quale si accede alla balconata, altrimenti detto Salone dei Marmi, cos\u00ec chiamato dopo che nel 1815 il Lombardi ne cur\u00f2 il nuovo decoro, resosi necessario per il pesante degrado subito nel tempo dai decori del fiammingo Jan Miel (1599 - 1663), che illustravano episodi storici e leggendari su Torino. Sulla parete orientale un grande altorilievo di Giacomo Spalla (1775 - 1834) rappresenta Vittorio Emanuele I a cavallo, in memoria della restaurazione sabauda in Piemonte, dopo la caduta di Napoleone. Oggi il Salone viene utilizzato principalmente per i matrimoni civili.\nLa Sala Rossa.\nIl consiglio comunale della citt\u00e0 si riunisce tradizionalmente al primo piano proprio di fianco il Salone dei Marmi, nella cosiddetta \"Sala del Consiglio\", oppure anche \"Sala Aulica\" o \"Sala Rossa\", cos\u00ec chiamata per i velluti e damaschi rossi alle pareti. Anticamente, questa sala fu eretta alla nascita del Palazzo stesso. Tuttavia, furono gli interventi di Benedetto Alfieri nel 1758 prima, e quelli del 1880-1882 dopo, a trasformare la sala come la si vede oggi. \nI dipinti sul soffitto sono del XVII secolo ad opera di Giovanni Andrea Casella, mentre il ritratto del sindaco Bellezzia \u00e8 attribuito a Bartolomeo Caravoglia, infine la tela dedicata al voto per l'epidemia di colera del 1835 \u00e8 di Amedeo Augero. Sovrastante la poltrona principale, un imponente dipinto a olio di pittore anonimo, raffigurante Carlo Alberto di Savoia, Re di Sardegna dal 1831 al 1849 ."}
{"id": "103894", "revid": "729019", "url": "https://it.wikipedia.org/wiki?curid=103894", "title": "Sciabola", "text": "La sciabola (da \"szablya\", lingua ungherese) \u00e8 un'arma bianca manesca del tipo spada destinata ai reparti di cavalleria, con lama monofilare curva, affilata sul lato convesso, di lunghezza variabile a seconda del paese di provenienza, e guardia molto pronunciata, atta a coprire tutta la mano. Era normalmente portata in un fodero a due punti di sospensione appeso a un'apposita fascia ma alcuni esemplari venivano portati fissi sulla sella: tale fu il caso della \"szabla\" in uso agli Ussari alati di Polonia, vero e proprio archetipo della sciabola moderna, e di altri tipi pi\u00f9 recenti come la Sciabola Patton dell'esercito degli Stati Uniti (entrata in servizio nel 1913).\nIl vocabolo \"sciabola\", in lingua italiana come in altre lingue, fin\u00ec per\u00f2 per indicare anche altre forme di arma bianca del tipo spada in uso alla cavalleria pesante dell'Europa pre-Industriale, come la squadrona dei corazzieri, o di fanteria, come il coltellaccio d'abbordaggio della marina militare europea del XVIII secolo. A partire dal XIX secolo, la sciabola divenne attributo precipuo per gli ufficiali e tale \u00e8 ancora il suo utilizzo in ambito militare contemporaneo.\nDalla sciabola origin\u00f2 uno dei tre stili fondamentali della scherma moderna, la sciabola.\nStoria.\nOrigini.\nLa diffusione negli eserciti dell'Europa Orientale, fondamentalmente il Granducato di Moscovia e il Regno d'Ungheria, ivi compresi i \"voivodati\" (principati) di Moldavia, Valacchia e Transilvania, di spade a lama ricurva simili alla scimitarra orientale si dovette ai contatti con i Tartari prima (XIV secolo) e con gli Ottomani poi (XV secolo). Solo nel XVI secolo per\u00f2 le lame ricurve cominciarono a diffondersi anche nelle terre del vecchio Regno di Polonia e del Granducato di Lituania, sostituendo la spada a lama diritta in uso presso le forze di cavalleria. La prima forma di spada occidentale da cavalleria a lama ricurva fu la szabla, diffusasi tra le truppe di cavalleria della Confederazione Polacco-Lituana durante il regno di Stefan Batory (1576-1586), gi\u00e0 \"voivoda\" di Transilvania.\nNella quasi totalit\u00e0 dei paesi dell'Europa Occidentale, la parola \"sciabola\" (\"sabre\" in inglese e francese, \"s\u00e4bel\" in tedesco, \"sable\" in spagnolo, ecc.) deriva appunto dal vocabolo polacco \"szabla\".\nDiffusione.\nA partire dal XVIII secolo, la sciabola and\u00f2 incontro a un incredibile successo, sia pratico sia etimologico:\nNel corso del XIX secolo i continui contatti tra gli europei e i territori africani e asiatici gravitanti intorno al decadente Impero ottomano (v. Imperialismo) intensificarono il processo di \"orientalizzazione\" delle spade da cavalleria occidentali. Le sciabole di tutti i corpi di cavalleria presero a modello la curvatura del kilij turco, la scimitarra per eccellenza, pur mantenendosi fedeli all'originario modello della \"szabla\" per quanto concerne il rapporto di larghezza tra lo scarico della lama e il falso-taglio in prossimit\u00e0 della punta. La sciabola occidentale mantenne quindi sempre una lama pi\u00f9 lunga, pi\u00f9 appuntita e meno curva rispetto alla scimitarra orientale.\nLa campagna d'Egitto di Napoleone (1802) consegn\u00f2 agli occidentali un gran quantitativo di scimitarre (in questo caso preziose sciabole mamelucche) che colpirono, per la loro eleganza e funzionalit\u00e0, gli ufficiali europei. Entro il 1803, la sciabola era ormai arma d'ordinanza tra gli ufficiali francesi e inglesi, si trattasse o meno di ufficiali di cavalleria. La conquista di Tripoli (1805), durante la Prima guerra barbaresca, diffuse del pari la moda della sciabola anche tra gli ufficiali dell'esercito degli Stati Uniti d'America.\nEntro la fine dell'Ottocento le armi bianche classiche avevano definitivamente abbandonato la panoplia del soldato di fanteria europeo, sostituite dall'onnipresente baionetta. Le sciabole, in uso alle truppe di cavalleria e ai soli ufficiali nella fanteria, mantennero invece inalterato il loro uso campale sino a che non fu il soldato a cavallo medesimo a perdere ogni funzionalit\u00e0 pratica sui campi di battaglia europei, tra la prima e la seconda guerra mondiale.\nTra il XIX e il XX secolo, la sciabola si diffuse anche tra i ranghi della polizia a cavallo di diversi paesi occidentali e tra quella appiedata in una versione pi\u00f9 corta detta anche daga, salvo poi cadere in disuso per motivazioni pratico-umanitarie ed essere sostituita dal manganello.\nUtilizzo nelle Forze Armate Italiane.\nAbolita nel 1947, la sciabola fu reintrodotta nelle Forze Armate Italiane nel 1962 per essere utilizzata come arma di rappresentanza, portata in particolari occasioni esclusivamente da ufficiali e marescialli, con l'eccezione, per quanto riguardano i sergenti, i graduati e la truppa dei reparti a cavallo (Carabinieri, Finanzieri, Cavalleggeri e degli appartenenti al Reggimento artiglieria a cavallo \"Voloire\").\nLe sciabole in dotazione all'Esercito italiano, ai Carabinieri e alla Guardia di Finanza vedono una differenza nella coccia, a seconda che appartengano a un ufficiale (coccia formata da tre elementi) o a un sottufficiale (formata da due elementi), e nella forma della lama a seconda dell'arma o del corpo d'appartenenza.\nAccessori della sciabola sono la dragona e il pendaglio, che serve a portarla e che viene agganciato a due anelli posti sul suo fodero e a uno speciale passante della cintura o del cinturone, a seconda del tipo di uniforme indossata.\nUfficiali Generali.\nLa sciabola per Ufficiali Generali (o Colonnelli che rivestono il grado funzionale di Generale di Brigata) ha la lama dritta o leggermente ricurva (saetta di curvatura massima 25\u00a0mm).\nL'impugnatura \u00e8 di tipo avorio con quattro scalanature nella parte interna per adattarvi le dita ed \u00e8 rivestita esternamente da una cappetta di ferro nichelato.\nLa guardia, pure di ferro nichelato, \u00e8 munita di tre branche, due delle quali oblique e ricurve, e di un incavo per il dito pollice; ha nella parte superiore un foro per assicurarvi la dragona.\nIl fodero della sciabola \u00e8 di ferro o di acciaio nichelato e ha un'apertura lunga 25\u201330\u00a0mm, con una molla doppia nell'interno per tener ferma la lama; \u00e8 munito esternamente di due fascette con codetta, collocate l'una a circa 7\u00a0cm e l'altra a circa 15\u00a0cm dalla estremit\u00e0 superiore, a ciascuna delle quali \u00e8 attaccato un anello scorrevole del diametro di 22\u00a0mm (campanella).\nIl fodero \u00e8 munito nella parte inferiore di una cresta lunga, dalla parte del taglio della lama, 8\u201310\u00a0cm e dalla parte opposta 4\u20135\u00a0cm. Le fascette, gli anelli e la cresta sono di ferro di acciaio nichelato come il fodero.\nLa sciabola deve essere di lunghezza proporzionata alla statura dell'Ufficiale.\nUfficiali di Fanteria.\nViene portata dagli Ufficiali di Fanteria (esclusi i Bersaglieri), delle altre Armi (esclusa la Cavalleria) e dei Corpi (esclusi gli Ufficiali Veterinari).\nLa sciabola per Ufficiali di Fanteria differisce da quella per Ufficiali Generali per aver l'impugnatura in ebano anzich\u00e9 di tipo avorio.\nUfficiali dei Bersaglieri.\nLa sciabola per Ufficiali dei Bersaglieri differisce da quella sopra descritta per la maggiore curvatura e per l'impugnatura e la guardia.\nL'impugnatura \u00e8 di ebano, con guarnizioni di metallo giallo brunito; la guardia \u00e8 a cinque branche di metallo dorato.\nUfficiali di Cavalleria.\nViene portata dagli Ufficiali di Cavalleria, dai Veterinari o dagli Ufficiali appartenenti al Reggimento Artiglieria a Cavallo.\nDifferisce da quella di fanteria per i seguenti particolari: la leggera curvatura; la guardia \u00e8 a quattro branche (tre delle quali oblique e ricurve); il fodero ha l'apertura della lunghezza di 31\u201336\u00a0mm; la prima fascetta dista da essa 7\u00a0cm e la seconda 20\u00a0cm circa; l'impugnatura \u00e8 priva della scalanatura per adattarvi le dita.\nMarescialli di Fanteria.\nViene portata dai Sottufficiali di Fanteria del Ruolo Marescialli (esclusi i Bersaglieri), delle Armi (escluse Cavalleria e Artiglieria) e dei Corpi.\n\u00c8 a lama diritta con l'impugnatura di ebano zigrinato, avente guarnitura formata da una cappetta e da una guardia in acciaio divisa in due branche pressoch\u00e9 simmetriche.\nIl fodero \u00e8 di acciaio ed \u00e8 munito di due fascette con campanelle collocate l'una a 7\u00a0cm e l'altra a 15\u00a0cm dalla bocchetta. Le parti metalliche dell'impugnatura (cappetta e guardia) e il fodero sono nichelati.\nLa lunghezza della sciabola deve essere proporzionata alla statura.\nMarescialli dei Bersaglieri.\nLa sciabola per Marescialli dei Bersaglieri \u00e8 a lama leggermente ricurva, ed ha le parti metalliche dell'impugnatura in ottone lucido anzich\u00e9 in acciaio nichelato.\nMarescialli di Cavalleria.\nViene portata dai Sottufficiali di Cavalleria e di Artiglieria del Ruolo Marescialli.\n\u00c8 simile alla sciabola per Marescialli di Fanteria, dalla quale differisce per la guardia, le cui branche sono leggermente pi\u00f9 larghe, per la cappetta che forma semicilindrica, per l'impugnatura che \u00e8 di ebano liscio anzich\u00e9 zigrinato e per la lama che \u00e8 leggermente ricurva.\nUfficiali della Marina Militare.\nViene portata dagli Ufficiali e dagli Aspiranti della Marina Militare.\nLa guardia, il dorso dell'impugnatura, le guarnizioni e il puntale del fodero sono di metallo dorato; il fodero \u00e8 in materiale plastico nero verniciato; la parte interna dell'impugnatura \u00e8 di materiale plastico rigido di color bianco. La lunghezza deve essere tale da giungere con la parte superiore dell'impugnatura, quando riposta nel fodero e\npoggiata a terra, a circa 15\u00a0cm al di sotto della vita.\nLa sciabola \u00e8 accessorio costitutivo delle uniformi S.A.I.1, S.A.I.3, G.U.I e G.U.E.\nMarescialli della Marina Militare.\nLa sciabola \u00e8 accessorio costitutivo, per il 1\u00ba Maresciallo Luogotenente, 1\u00ba Maresciallo e per i Capi di 1a, 2a\ne 3\u00aa classe, delle uniformi S.A.I. 1-3, S.A.E. 1-3, G.U.I., G.U.E.\nLa guardia, il dorso dell'impugnatura, le guarnizioni e il puntale del fodero sono di metallo dorato e completamente lisci; il fodero \u00e8 di materiale plastico nero verniciato; la parte interna dell'impugnatura \u00e8 in plastica nera lucida. La lunghezza deve essere tale da giungere con la parte superiore dell'impugnatura, quando riposta nel fodero e poggiata a terra, a circa 15\u00a0cm al disotto della vita.\nUfficiali dell'Aeronautica Militare.\nElsa: la guardia \u00e8 costituita da un'ala curvata e terminante in una testa d'aquila che ne forma il pomo: il tutto \u00e8 dorato e sormontato da un bottone semisferico per fissare la lama. La parte interna dell'impugnatura \u00e8 liscia e assicurata con vari passi di filo di metallo dorato; per gli Ufficiali Generali detta impugnatura \u00e8 in avorio, per gli Ufficiali Superiori e Inferiori \u00e8 in osso nero.\nLama: di acciaio, diritta e arabescata.\nFodero: di colore nero, ha tre guarnizioni in metallo dorato arabescato a sbalzo: la prima, all'estremit\u00e0 superiore, \u00e8 provvista di piolo e prima campanella; la seconda, al terzo superiore, \u00e8 provvista di campanella; la terza, all'estremit\u00e0 inferiore, termina nel puntale arrotondato.\nPendagli: sono formati da due strisce di tessuto grigio azzurro di 2\u00a0mm unite a due strisce in filo d'oro di 5\u00a0mm e una centrale grigio azzurra di 4\u00a0mm. Vanno assicurati con due moschettoni alle campanelle del fodero. Vanno agganciati alla cintura dei pantaloni e devono uscire dal lato sinistro sotto la giacca, oppure da apposita apertura praticata sotto la patta della tasca sinistra del soprabito impermeabile.\nDragona: \u00e8 composta da un cordone a doppino, riunito a due terzi da un nodo da frate e portante una nappa nella parte terminale. La nappa ha un'anima rigida e si compone del gambo e della nappa vera e propria; all'estremit\u00e0 superiore del gambo sono fissati i due capi del cordone. La nappa, a forma ovoidale, \u00e8 ricoperta da frange fisse di canutiglia dorata. Il cordone \u00e8 completamente intessuto d'oro: di 8\u00a0mm per gli Ufficiali Generali, di 6\u00a0mm per gli Ufficiali Superiori. In cordone intessuto d'oro con intreccio di fili di seta azzurra di 6\u00a0mm, per gli Ufficiali Inferiori. Viene applicata alla guardia della sciabola con nodo scorsoio\nMarescialli dell'Aeronautica Militare.\nElsa: piena, liscia, dorata, con impugnatura in ebano.\nLama: di acciaio, diritta.\nFodero: di colore nero, ha tre guarnizioni in metallo dorato: la prima, all'estremit\u00e0 superiore, \u00e8 provvista di piolo e prima campanella; la seconda, al terzo superiore, \u00e8 provvista di campanella; la terza, all'estremit\u00e0 inferiore, termina nel puntale.\nPendagli: sono formati da due strisce di tessuto grigio azzurro di 2\u00a0mm unite a due strisce di 5\u00a0mm in filo d'oro con striature oblique di colore grigio azzurro e una striscia centrale grigio azzurra di 4\u00a0mm.\nVanno assicurati con due moschettoni alle campanelle del fodero. Agganciati alla cintura dei pantaloni, devono uscire dal lato sinistro sotto la giacca, oppure da apposita apertura praticata sotto la patta della tasca sinistra del soprabito impermeabile.\nDragona: In cordone azzurro del diametro di 6\u00a0mm, con tre filettature d'oro poste in senso longitudinale. Viene applicata alla guardia della sciabola con nodo scorsoio.\nUfficiali dei Carabinieri.\nLa sciabola ha la lama ricurva (saetta di curvatura massima di 25\u00a0mm).\nL'impugnatura \u00e8 di tipo di avorio per gli Ufficiali Generali (o Colonnelli che rivestono il grado funzionale di Generale di Brigata), ebano per i restanti Ufficiali, con quattro scanalature nella parte interna per l'adattamento delle dita ed \u00e8 rivestita esternamente da una cappetta di ferro nichelato. La guardia, anch'essa di ferro nichelato, \u00e8 munita di tre branche,\ndue delle quali oblique e ricurve, e di un incavo per il dito pollice: ha nella parte superiore un foro per assicurarvi la dragona.\nIl fodero della sciabola \u00e8 di ferro o di acciaio nichelato e ha un'apertura lunga 25\u201330\u00a0mm, con una molla doppia nell'interno per tenere ferma la lama; \u00e8 munito esternamente di due fascette con codetta, collocate l'una a circa 7\u00a0cm e l'altra a circa 15\u00a0cm dalla estremit\u00e0 superiore, a ciascuna delle quali \u00e8 attaccato un anello scorrevole del diametro di 22\u00a0mm (campanella).\nIl fodero \u00e8 munito nella parte inferiore di una cresta lunga, dalla parte del taglio della lama, 8\u201310\u00a0cm e dalla parte opposta 4\u20135\u00a0cm. Le fascette, gli anelli e la cresta sono di ferro o di acciaio nichelato come il fodero. La sciabola deve essere di\nlunghezza proporzionata alla statura dell'Ufficiale (da 100 a 115\u00a0cm).\nGli Ufficiali che cessano di appartenere al Reggimento Corazzieri, dopo aver prestato servizio per cinque anni, sono autorizzati a fare uso della sciabola da Ufficiale dei Corazzieri.\nMarescialli dei Carabinieri (a piedi).\n\u00c8 a lama ricurva con l'impugnatura in ebano zigrinato, avente guarnitura ricurva formata da una cappetta e da una guardia in acciaio divisa in due branche pressoch\u00e9 simmetriche.\nIl fodero, di acciaio, \u00e8 munito di due fascette con campanelle collocate l'una a 7 e l'altro a 15\u00a0cm dalla bocchetta. Le parti metalliche dell'impugnatura (cappetta e guardia) e il fodero sono nichelati.\nMarescialli dei Carabinieri (a cavallo).\n\u00c8 lunga, con l'impugnatura in noce, munita di fodero nichelato con due campanelle, con passante che va infilato nella cintura dei pantaloni.\nBrigadieri, Appuntati e Carabinieri.\n\u00c8 lunga, con l'impugnatura in noce, munita di fodero nichelato con una campanella, con passante che va infilato nella cintura dei pantaloni.\nReggimento Corazzieri.\nHa la lama dritta. L'impugnatura \u00e8 di ebano liscio divisa in settori mediante spire di filo metallico argentato ritorto ed \u00e8 rivestita esternamente da una cappetta di metallo nichelato. La guardia, pure in metallo nichelato, \u00e8 decorata a volute di fogliame e reca, nella parte anteriore, un trofeo d'armi, nella parte inferiore un incavo per il dito pollice; la guardia della sciabola da Ufficiale \u00e8 pi\u00f9 ampia di quella del restante personale.\nIl fodero, leggermente curvo, \u00e8 di metallo nichelato e ha un'apertura di 36\u00a0mm circa con una molla doppia per tener ferma la lama; \u00e8 munito esternamente di due fascette con codetta, collocate l'una a circa 70\u00a0mm e l'altra a circa 200\u00a0mm dalla estremit\u00e0 superiore, a ciascuna delle quali \u00e8 attaccato un anello scorrevole del diametro di 22\u00a0mm circa (campanella). Il fodero \u00e8 munito nella parte inferiore di una cresta lunga, dalla parte del taglio della lama, 80\u2013100\u00a0mm e dalla parte opposta 40\u201350\u00a0mm. Le fascette, gli anelli e la cresta sono di metallo nichelato come il fodero. La lunghezza totale della sciabola \u00e8 per tutti di 1.200\u00a0mm.\nTipologia.\nLa sciabola per Ufficiale di fanteria mantiene le caratteristiche della vecchia 1888 in versione vicina a quelle in uso negli anni precedenti il secondo conflitto. Impugnatura nera a tre denti di presa, lama dritta, con lungo tallone e sgusciata sui lati, incisa ad acido e con fregi comprendenti lo stemma della Repubblica. Fodero a due campanelle.\nLa sciabola per Ufficiale di Cavalleria \u00e8 una reinterpretazione delle sciabole di cavalleria post 1900, con impugnatura nera munita di becco, leggermente rigonfia al centro; guardia a tre larghi rami e spacchi sottili, lama dritta (a richiesta e in deroga \u00e8 possibile averla ricurva), tallone lungo, sgusciata sui lati e ornata come la precedente. Fodero dritto a due campanelle.\nLa sciabola per Ufficiale dei Bersaglieri ha la tradizionale testa di leone, munita di occhi in cristallo rosso; il bottone a forma di corona in uso nell'epoca del Regno \u00e8 stato sostituito con uno cilindrico zigrinato; guardia in ottone dorato, impugnatura nera a tre denti di presa, lama e fodero analoghi a quelli per la fanteria ma pi\u00f9 ricurvi.\nLa sciabola per Ufficiale dei Carabinieri ha la guardia a tre else e conchiglia per il pollice, calotta del tipo in uso gi\u00e0 sui modelli del 1873 con bottone tondo, impugnatura in ebanite a becco, lama leggermente curva, robusta a un filo e punta, sgusciata sui lati e incisa ad acido con ornamenti a \"fiamma\" e stemma della Repubblica. Fodero a due campanelle.\nLa sciabola per Ufficiale di artiglieria a cavallo \"Voloire\": ispirata alla modello 1833 con guardia a tre rami larghi e spacchi sottili, impugnatura nera a settori zigrinati tipo 1855, calotta lunga, piatta e con bottone piatto ovale; lama larga, curva, sgusciata sui lati; fodero a due campanelle.\nLa sciabola per Ufficiale della Marina Militare: presenta un pomolo a forma di testa di leone, la guardia con ancora incrociata, munita di lembo mobile, bottone di forma cilindrica, piatto e zigrinato; calotta a testa di leone con occhi in cristallo rosso, impugnatura tipo pelle di squalo, lama dritta con lungo tallone, sgusciata sui lati, ornata come gi\u00e0 detto; falso fodero in fibra rivestito di pelle nera, con tre fornimenti lavorati e dorati (cappa fascetta e puntale).\nLa sciabola per Ufficiale dell'Aeronautica militare si distingue invece per il pomolo a forma di testa d'aquila e la guardia decorata a ricordarne l'ala (e sono del pari dorati); il fodero in pelle nera con decorazioni dorate ai passanti \u00e8 in stile con i motivi dell'Aeronautica Militare (aquile).\nSia in Marina Militare sia in Aeronautica Militare, la sciabola dei sottufficiali si distingue per assenza di decorazioni.\nAnche dragona e pendaglio sono distinte, per ufficiali generali, ufficiali superiori, ufficiali subalterni e sottufficiali, in base a colori e particolari che variano a seconda della forza armata. Nell'Esercito Italiano, per esempio, il pendaglio per sottufficiali \u00e8 azzurro con una striscia dorata al centro, a richiamare a colori invertiti il nastro del berretto rigido, mentre quello per ufficiali \u00e8 color oro e quello per generali color argento; al pendaglio vengono poi applicati tanti passanti quanti quelli sul nastro del berretto rigido, a richiamo del grado. Per gli ufficiali generali, inoltre, l'impugnatura passa da nera a bianca.\nCostruzione.\nLa sciabola ha:"}
{"id": "103895", "revid": "122872511", "url": "https://it.wikipedia.org/wiki?curid=103895", "title": "Tom Jones", "text": ""}
{"id": "103898", "revid": "1305772", "url": "https://it.wikipedia.org/wiki?curid=103898", "title": "Damiana", "text": ""}
{"id": "103899", "revid": "899609", "url": "https://it.wikipedia.org/wiki?curid=103899", "title": "CISU", "text": ""}
{"id": "103901", "revid": "88740", "url": "https://it.wikipedia.org/wiki?curid=103901", "title": "Triplo gioco", "text": ""}
{"id": "103902", "revid": "7", "url": "https://it.wikipedia.org/wiki?curid=103902", "title": "Triplice Intesa", "text": ""}
{"id": "103903", "revid": "1305772", "url": "https://it.wikipedia.org/wiki?curid=103903", "title": "La tregua", "text": ""}
{"id": "103904", "revid": "5695", "url": "https://it.wikipedia.org/wiki?curid=103904", "title": "Damiano", "text": "Origine e diffusione.\nDeriva da \"Damianus\", un nome latino attestato solo a partire dal III secolo, in epoca cristiana (la prima occorrenza giunta sino a noi \u00e8 dell'anno 201 d.C.), che aveva un suo corrispondente nel nome greco \u0394\u03b1\u03bc\u03b9\u03b1\u03bd\u03cc\u03c2 (\"Damian\u00f2s\"), anch'esso documentato piuttosto tardi. Il nome latino potrebbe essere derivato da quello greco, oppure viceversa, oppure ciascuno dei due potrebbe essere una formazione secondaria da un altro nome, \"Damius\" nel caso del latino, e \u0394\u03b1\u03bc\u03b9\u03cc\u03c2 (\"Damios\") nel caso del greco. \nL'etimologia, ad ogni modo, \u00e8 dibattuta; l'ipotesi pi\u00f9 accreditata \u00e8 che \"Damios/Damianos\" sia tratto dal verbo \u03b4\u03b1\u03bc\u03b1\u03c9 (\"damao\") o \u03b4\u03b1\u03bc\u03ac\u03b6\u03c9 (\"dam\u00e0zho\"), che vuol dire \"domare\", \"sottomettere\", anche come derivato da altri nomi greci che lo contenevano, come \u0386\u03bd\u03c3\u03c1\u03bf\u03b4\u03ac\u03bc\u03b1\u03c2 (\"Androd\u00e1mas\"), \u038a\u03c0\u03c0\u03bf\u03b4\u03ac\u03bc\u03b1\u03c2 (\"Hippod\u00e1mas\") e \u039b\u03b5\u03c9\u03b4\u03ac\u03bc\u03b1\u03c2 (\"Leod\u00e1mas\"); dalla stessa radice derivano anche in nomi Damaso e Admeto; in tal caso, il significato pu\u00f2 essere interpretato come \"domatore\". Tra le altre ipotesi, Damiano \u00e8 stato ricondotto anche a \u03b4\u03b1\u03bc\u03bf\u03c2 (\"damos\"), la forma dorica di \u03b4\u03b7\u03bc\u03bf\u03c2 (\"demos\", \"gente\", \"popolo\"), quindi \"uomo del popolo\", a \"Damia\", un nome della Bona Dea, o anche a Damia, una divinit\u00e0 greca della fertilit\u00e0 poi identificata con Cerere o con Cibele.\nLa diffusione del nome del nome nell'Europa cristiana \u00e8 dovuta specialmente al culto verso san Damiano, il medico venerato, assieme con il fratello san Cosma, soprattutto nell'Oriente cristiano. In Italia, dove \u00e8 sostenuto anche dalla fama del patriota Damiano Chiesa, \u00e8 attestato in tutto il territorio, ma con maggiore forza al Sud (di cui \u00e8 tipica la rara variante Addamiano, rafforzata con il prefisso prostetico \"ad-\"); negli anni settanta si contavano circa tredicimila occorrenze del nome, pi\u00f9 altre tremila abbondanti per la forma femminile.\nOnomastico.\nL'onomastico viene festeggiato solitamente il 26 settembre in onore di san Damiano, martire, venerato assieme al fratello Cosma. Si ricordano con questo nome anche, alle date seguenti:\nSi ricordano inoltre diversi beati, alle date seguenti:"}
{"id": "103906", "revid": "1862310", "url": "https://it.wikipedia.org/wiki?curid=103906", "title": "Piasco", "text": "Piasco (\"\u00cbl Piasch\" in piemontese, \"Lou Piasc\" in occitano) \u00e8 un comune italiano di abitanti della provincia di Cuneo in Piemonte, che sorge nella bassa Valle Varaita.\nStoria.\nFin dall'epoca longobarda era un villaggio noto con il nome di \"Villalunga\" e vi operarono i monaci della potente abbazia di San Colombano di Bobbio e al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto, vicino Verzuolo.\nLuoghi di interesse.\nMuseo dell'Arpa Victor Salvi.\nPrimo ed unico museo di arpe al mondo, con una collezione di oltre 100 esemplari che illustrano la storia e l'evoluzione dello strumento negli ultimi tre secoli. Emblematici gli stili decorativi dei diversi periodi che illustrano i cambiamenti del gusto dallo stile floreale della met\u00e0 del Settecento al neoclassicismo di epoca napoleonica, dal gotico romantico all'artdeco.\nNel museo \u00e8 esposta anche un'arpa costruita da Rodolfo, padre di Victor Salvi, recuperata in Africa dal figlio.\nNel museo \u00e8 possibile vedere un filmato sul processo di costruzione delle arpe.\nEdifici storici.\nTra gli edifici d'importanza storica presenti nel comune possiamo ricordare il castello dei Porporato, la chiesa di Sant'Anna con affreschi del XVI secolo, il campanile del XV secolo, la cappella di Santa Brigida con abside romanica, la cappella di San Rocco con affreschi del 1534, la chiesa di San Giovanni del XVI secolo con affreschi e il vicino pilone con affreschi del XV secolo.\nFeste popolari.\nIl patrono del paese \u00e8 San Rocco, festeggiato alla fine di agosto. Di grande importanza per il paese \u00e8 anche il culto di Santa Brigida, testimoniata dalla cappella sulla collina.\nSi festeggia anche l'ultima domenica di maggio la memoria di San Filippo Neri, in quanto patrono dei giovani. Una sua statua viene portata in processione per le vie del paese, in due giorni di festa organizzati esclusivamente dai giovani.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Piasco sono 432, cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nArtigianato.\nMolto rinomata \u00e8 la produzione di strumenti musicali, come le arpe, oltre alla lavorazione del legno finalizzata a prodotti in stili anche antichi.\nInfrastrutture e trasporti.\nTra il 1887 e il 1948 il comune fu servito dalla tranvia Costigliole-Venasca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPiasco faceva parte della Comunit\u00e0 montana Valli Po, Bronda, Infernotto e Varaita."}
{"id": "103907", "revid": "117343939", "url": "https://it.wikipedia.org/wiki?curid=103907", "title": "Codice d'onore", "text": ""}
{"id": "103912", "revid": "92723", "url": "https://it.wikipedia.org/wiki?curid=103912", "title": "Giovanni Cassiano", "text": "Si sa poco di lui: pare che il suo nome originario fosse semplicemente \"Cassianus\"; il nome \"Johannes\" gli sarebbe stato aggiunto in onore a Giovanni Crisostomo. Cassiano mor\u00ec nel 435 e le sue spoglie sono state conservate nell'abbazia di San Vittore da lui fondata, fino alla sua distruzione durante la Rivoluzione francese.\nViene, per alcuni suoi scritti, considerato seguace del semipelagianesimo.\nBiografia.\nL'ipotesi della provenienza dalla Dobrugia, allora provincia romana della Scizia Minore, gode attualmente di maggior credito per via di una citazione contenuta nel \"De viris illustribus\" (nella Patrologia Latina indicato col titolo di \"Liber de scriptoribus ecclesiasticis\") di Gennadio di Marsiglia che, riferendosi a Cassiano, scrive \u00abCassianus, natione Scytha\u00bb.\nPrima di intraprendere il suo viaggio in Oriente, i cui resoconti eserciteranno una grande influenza sullo sviluppo dell'ascetismo occidentale e le cui mete coincidevano con i luoghi precedentemente esplorati da Evagrio Pontico, Giovanni Cassiano fu educato alla letteratura classica. Sebbene vi siano ancora alcune incertezze sui territori da lui visitati, egli ha certamente condiviso gran parte della sua vita con il compagno Germano che, come scrive lui stesso, lo ha accompagnato nel suo viaggio in Egitto, dove entrambi ebbero modo di incontrare alcuni dei protagonisti della vita monastica del tempo. Si trattava soprattutto di uomini giunti ai limiti dell'eroismo ascetico, alcuni dei quali figurano tra i personaggi delle \"Collationes\", uno degli scritti di Cassiano relativi alla vita monastica. L'anno dell'arrivo in Egitto di Cassiano coincide con quello in cui Teofilo di Alessandria viene eletto patriarca ed \u00e8 probabilmente a causa della crisi monastica provocata dalla sua forte opposizione ai sostenitori della dottrina di Origene, da Teofilo stesso precedentemente sostenuta, che nel 399 - anno d'inizio della persecuzione nei confronti degli origenisti - Cassiano e Germano abbandonarono l'Egitto per recarsi presso Giovanni Crisostomo, patriarca di Costantinopoli; in questa occasione, Cassiano divenne diacono e Germano presbitero. Successivamente, Giovanni Cassiano si trasfer\u00ec a Roma, per poi recarsi nelle Gallie, a Marsiglia, dove rimase fino alla morte. Quivi fond\u00f2 nel 415 due monasteri sull'esempio di quelli egiziano: uno per gli uomini, l'abbazia di San Vittore, l'altro per le donne, dedicato al nome di San Salvatore.\nOpere.\nOpere monastiche.\n\u00c8 probabile che nei monasteri da lui stesso fondati Giovanni Cassiano abbia introdotto le medesime direttive contenute nelle sue due opere monastiche, redatte in risposta all'invito del vescovo Castore di Apt: il \"De institutis coenobiorum\" e le gi\u00e0 citate \"Collationes\" che Benedetto da Norcia raccomand\u00f2 come autorevoli trattati per la formazione dei monaci. Seppur distinte, le opere sono state concepite come parti di un progetto unico che esprimono due tappe consecutive del progresso spirituale: Cassiano, infatti, insiste particolarmente sulla necessit\u00e0 di leggere il \"De institutis coenobiorum\" prima di dedicarsi alle \"Collationes\", portatrici di un insegnamento pi\u00f9 impegnativo.\nSebbene tali scritti non rappresentassero, se considerati in relazione alla storia e ai costumi monastici, una novit\u00e0 assoluta, quel che li rende in parte originali \u00e8 la mancanza del carattere prevalentemente agiografico proprio della letteratura precedente ma anche, come nel caso della \"Storia lausiaca\" di Palladio di Galazia, contemporanea. L'intento di Cassiano sembra, piuttosto, essere quello di soffermarsi su quel che occorre per condurre una vita nella repressione delle passioni, ai fini del raggiungimento dei massimi gradi della perfezione dello spirito. Nei suoi testi, tuttavia, non vi \u00e8 ancora piena traccia della pretesa di offrire una legislazione ben precisa, come sar\u00e0 invece quella proposta da Benedetto da Norcia nei secoli successivi; il lettore delle opere monastiche cassianee ha, piuttosto, a disposizione un quadro delle usanze tradizionali dei monasteri orientali delineato, come sostenuto dall'autore stesso nella prefazione del \"De institutis coenobiorum\", sulla base di esperienze e conoscenze personali che gli hanno permesso di comprendere come, in diversi casi, sia difficile applicare all'Occidente latino il modello orientale.\nI suoi scritti ebbero una notevole influenza su Cassiodoro e, pi\u00f9 in generale, furono copiati e studiati nei secoli successivi anche sotto forma di apoftegmi pi\u00f9 o meno lunghi che, tuttavia, spesso contenevano informazioni contaminate e, per questo, non sempre direttamente riconducibili all'autore.\nIl \"De Incarnatione Domini contra Nestorium\".\nDopo aver portato a termine le due opere concernenti la vita monastica, Giovanni Cassiano accolse l'invito, pervenutogli tra il 428 e il 430 dal futuro Papa Leone I, a scrivere un testo che si opponesse all'eresia di Nestorio, la quale faceva di Cristo un uomo ordinario elevato, per le sue virt\u00f9, allo stato divino. Al contrario, nel suo \"De Incarnatione Domini contra Nestorium\" Giovanni Cassiano cerca di dimostrare l'esistenza, in Cristo, delle due nature (umana e divina) nella medesima Persona.\nCulto.\nTra i cristiani d'Occidente venne acclamato santo subito dopo la morte: la Chiesa cattolica celebra la sua festa il 23 luglio.\nIn seguito il culto fu accolto anche dalla Chiesa ortodossa, che lo ricorda il 29 luglio."}
{"id": "103913", "revid": "1417044", "url": "https://it.wikipedia.org/wiki?curid=103913", "title": "Erone di Bisanzio", "text": "Erone di Bisanzio noto anche come Erone il giovane (per distinguerlo da Erone il vecchio, cio\u00e8 Erone di Alessandria, autore di scritti famosi di poliorcetica), \u00e8 il nome convenzionale attribuito a un matematico e scrittore militare bizantino, vissuto, presumibilmente, nel IX secolo.\nBiografia.\nMolti storici lo chiamano, pi\u00f9 correttamente (ma lontani dalla univocit\u00e0) Anonymus Byzantinus. Questi \u00e8 l'autore di due opere, \"Parangelmata poliorcetica\" e \"Geodesia\" pubblicate a Bisanzio nel IX secolo (alcune indicazioni astronomiche suggeriscono l'anno 938). Queste opere sono state tradotte in latino da Francesco Barozzi nel 1572 con i titoli \"Liber de machinis bellicis\" e \"Liber de geodaesia\". La \"Geodesia\" \u00e8 un'opera sulla geometria e sulla balistica, che fa uso di pratiche sulle mura di Costantinopoli, le cui tecniche sono illustrate con disegni.\nIl \"Poliorketikon\" di Erone \u00e8 un manuale di poliorcetica che si rif\u00e0 a quello di Apollodoro di Damasco, che al posto degli schemi bidimensionali statici di quel lavoro presenta una prospettiva tridimensionale con la raffigurazione di figure umane per chiarire meglio i concetti espressi.\nVi sono riportati passaggi e tecniche da Ateneo Meccanico, Filone di Bisanzio e Bitone. Il manoscritto \u00e8 stato tradotto in inglese e ora si trova nella Biblioteca Vaticana. In questo manuale ci sono 58 pagine e 38 illustrazioni colorate.\nPoich\u00e9 l'artiglieria ancora non aveva assunto un ruolo preminente nel campo dell'assedio, le macchine d'assedio sono le protezioni pi\u00f9 utili per avanzare fino alle fortificazioni e minarle. Erone include nel suo testo le testuggini (in greco \"\u03a7\u03b7\u03bb\u03bf\u03bd\u03b1\u03b9\"), un nuovo stile slavo di testuggine chiamato \"laisai\" (\"\u03bb\u03b1\u03b9\u03c3\u03b1\u03b9\") generato dai rami intrecciati e viti, le palizzate, gli arieti, le scale, le reti, le torrette ed i ponticelli.\nCollegamenti esterni.\n \"Poliorc\u00e9tique des Grecs, par C. Wescher\", Paris, Imprimerie Imp\u00e9riale, 1867, pagg. 195-279."}
{"id": "103914", "revid": "198277", "url": "https://it.wikipedia.org/wiki?curid=103914", "title": "Michelangelo (nome)", "text": "Origine e diffusione.\nFa riferimento all'arcangelo Michele, e il suo significato \u00e8 letteralmente \"Michele angelo\"; pu\u00f2 essere altres\u00ec considerato un composto di Michele e Angelo. Un nome analogo \u00e8 presente nella lingua gallese, \"Mihangel\", dove si tratta di una contrazione di \"Michael\" e \"angel\" ed \u00e8 il nome ivi utilizzato per l'arcangelo in questione.\n\u00c8 un nome molto noto per essere stato portato dai due grandi artisti Michelangelo Buonarroti (chiamato anche solo Michelangelo) e Michelangelo Merisi, detto il Caravaggio.\nOnomastico.\nL'onomastico pu\u00f2 essere festeggiato il 29 settembre, giorno del santo arcangelo Michele. Si ricorda con questo nome anche il beato Michelangelo di San Francesco, commemorato il 10 luglio."}
{"id": "103915", "revid": "200568", "url": "https://it.wikipedia.org/wiki?curid=103915", "title": "Erone", "text": ""}
{"id": "103916", "revid": "599", "url": "https://it.wikipedia.org/wiki?curid=103916", "title": "Erone il giovane", "text": ""}
{"id": "103918", "revid": "580", "url": "https://it.wikipedia.org/wiki?curid=103918", "title": "Forza bruta", "text": ""}
{"id": "103924", "revid": "228587", "url": "https://it.wikipedia.org/wiki?curid=103924", "title": "Massimalismo (arte)", "text": "Massimalismo \u00e8 un termine usato nelle arti, tra cui la letteratura, l'arte visiva, la musica e varie altre per spiegare un movimento o tendenza di che comprende tutti i fattori multiuso dell'espressionismo, e nasce come un movimento artistico opposto al minimalismo; il massimalismo infatti celebra la ricchezza e l'eccesso, ed ogni opera pu\u00f2 contenere riferimenti ironici, erotici, culturali o di critica sociale, come si evince dai dipinti massimalisti.\nNell'arte.\nIl massimalismo \u00e8 una corrente caratterizzata da opere di tipo figurativo e incentrata sui temi primari dell'erotismo e della natura, vista sotto un taglio poetico e umoristico al tempo stesso. Tutte le opere esposte alla mostra di Colonia erano opere d'arte consapevolemente sociali, politiche e filosofiche.\nIl massimalismo come genere nelle arti plastiche enfatizza le pratiche che richiedono intenso lavoro e si concentra sul processo stesso di creazione. I lavori di questo genere sono tipicamente sottili, sensuali, e ricchi visivamente. Gli artisti che lavorano sotto il nome di massimalisti tendono a provenire dai paesi asiatici, e in particolare dalla Cina.\nIl termine massimalismo viene utilizzato per descrivere i pi\u00f9 lunghi romanzi postmoderni, come quelli di Daryush Shokof,e David Foster Wallace e Thomas Pynchon, in cui la digressione, il rimando, e l'elaborazione del dettaglio occupano una frazione sempre maggiore del testo. Viene anche chiamato realismo isterico, un termine coniato da James Wood, il quale sostiene che sia un genere simile al realismo magico.\nViene anche usato per descrivere certi compositori come John Luther Adams, che sono \"andati oltre\" le origini della musica minimalista."}
{"id": "103925", "revid": "120209991", "url": "https://it.wikipedia.org/wiki?curid=103925", "title": "Riccardo III (Shakespeare)", "text": "Riccardo III (\"The Life and Death of King Richard III\", \"Vita e morte di re Riccardo III\") \u00e8 l'ultima di quattro opere teatrali nella tetralogia minore di William Shakespeare sulla storia inglese: conclude un racconto drammatico cominciato con \"Enrico VI, parte 1\" e continuato con \"Enrico VI, parte 2\" e \"Enrico VI, parte 3\". Dopo \"Amleto\", questa \u00e8 l'opera teatrale pi\u00f9 lunga di Shakespeare.\nL'intera tetralogia \u00e8 stata composta verso l'inizio della carriera di Shakespeare: il periodo pi\u00f9 probabile di composizione \u00e8 tra il 1591 e il 1592.\nCulminando con la sconfitta del malvagio re Riccardo III di York nella battaglia del campo di Bosworth alla fine dell'opera, \"Riccardo III\" \u00e8 una drammatizzazione degli eventi storici recenti per Shakespeare, conclusi nel 1485, dopo la guerra tra le due famiglie dei Lancaster e degli York (Guerra delle due rose) e la presa di potere definitiva dei Tudor.\nIl monarca Riccardo III \u00e8 descritto in modo particolarmente negativo.\nTrama.\nIl dramma ha inizio con Riccardo che elogia il fratello, re Edoardo IV d'Inghilterra, il maggiore dei figli di Riccardo, Duca di York.\nDa notare come nella traduzione italiana si perda la consonanza fra il termine sole (\"sun\") e figlio (\"son\"). \nIl monologo rivela l'invidia e l'ambizione di Riccardo, in quanto suo fratello Edoardo regna sul paese con successo. Riccardo \u00e8 un orrendo gobbo, che descrive se stesso come \nEgli risponde all'angoscia della sua condizione affermando la sua volont\u00e0:\nSenza molte pretese di accuratezza cronologica (che egli professa di disprezzare), Riccardo cospira affinch\u00e9 suo fratello Giorgio, che lo precede come erede al trono, sia condotto nella Torre di Londra come sospettato di assassinio; Riccardo, per riuscire nel suo intento, corrompe un indovino per confondere il re sospettoso.\nSuccessivamente Riccardo entra nelle grazie di Lady Anna, la vedova di un Lancaster, Edoardo di Westminster, il principe di Galles. Riccardo si confida con il pubblico: \nNonostante il pregiudizio di lei nei confronti di Riccardo, Anna \u00e8 vinta dal suo corteggiamento e accetta di sposarlo. Riccardo, in collaborazione con il suo amico Buckingham, Enrico Stafford, secondo duca di Buckingham, trama per la successione al trono, e si presenta agli altri signori come un uomo devoto e modesto, senza alcuna pretesa di grandezza. Riesce cos\u00ec a convincerli a sceglierlo come re alla morte di Edoardo IV - la morte del quale, ironicamente, non vede Riccardo coinvolto in alcun modo - finendo con l'ignorare le rivendicazioni dei giovani nipoti innocenti, i due principi nella Torre.\nRiccardo si assicura attivamente il possesso della corona. Egli assassina chiunque si frapponga ad esso nella scalata al potere, inclusi il giovane principe, Lord Hastings, il suo precedente alleato Buckingham, e addirittura sua moglie ed i figli. Questi crimini non passano inosservati, e quando Riccardo perde ogni tipo di appoggio, egli si trova ad affrontare il conte di Richmond, Enrico VII d'Inghilterra nella battaglia di Bosworth Field. Prima della battaglia, Riccardo riceve la visita dei fantasmi delle persone che ha ucciso (tra cui Enrico VI e suo figlio Edoardo di Lancaster, entrambi assassinati in \"Enrico VI, parte III\"), i quali gli dicono \nSi sveglia implorando Ges\u00f9 di aiutarlo, e lentamente comprende di essere rimasto solo nel mondo che egli stesso odia. \nNonostante il combattimento inizialmente sembri procedere per il verso giusto, Riccardo si ritrova presto solo in mezzo al campo di battaglia, e urla sconsolato il verso sovente citato \"Un cavallo, un cavallo, il mio regno per un cavallo!\". Riccardo viene quindi sconfitto in seguito ad un combattimento corpo a corpo con Richmond, che lo trafigge con la spada.\nIn termini drammatici, forse la caratteristica pi\u00f9 importante (e, opinabilmente, la pi\u00f9 divertente) \u00e8 l'improvviso cambiamento del personaggio di Riccardo. Nella prima parte del dramma, infatti, appare come una sorta di anti eroe, che provoca violenza e si compiace per questo:\nQuasi immediatamente dopo l'incoronazione, comunque, la sua personalit\u00e0 e le sue azioni prendono una piega oscura. Egli tradisce il fedele Buckingham (\"Non sono in vena oggi!\"), e cade vittima dell'insicurezza (\"Sono cos\u00ec corroso dal sangue, che peccato richiamer\u00e0 peccato\"); ora egli vede ombre dove non ve ne sono e il suo destino che verr\u00e0. (\"Dispera e muori!\").\nOrigini.\nFonti.\nLa fonte primaria a cui attinse Shakespeare per la sua opera furono le cronache di Raphael Holinshed, ma sembra plausibile che si sia servito del lavoro di Tommaso Moro, autore dell'incompleta 'Storia di Riccardo III', pubblicata da John Rastell dopo la morte di Moro. Rastell, fratellastro di Moro, compil\u00f2 il testo da due manoscritti in via di scrittura, uno in inglese e uno in latino, in diversi stadi di composizione. Il lavoro di Moro non \u00e8 storico nel senso moderno della parola. \u00c8 un resoconto letterario molto variopinto che contiene (discutibilmente) dettagli storici e inventati in egual misura. Moro ebbe molte fonti a disposizione per il suo resoconto (molte delle quali, come il suo protettore, il Cardinale John Morton, altamente ostili al vecchio regime), ma come per Shakespeare la fonte principale fu la sua propria immaginazione: pi\u00f9 di un terzo del testo consiste in discorsi inventati.\nContesto storico.\nIl ritratto shakespeariano di re Riccardo e del suo \"regno del terrore\" offre un'immagine del tutto negativa del personaggio. La verit\u00e0 storica, secondo i maggiori storici contemporanei, \u00e8 molto diversa. Secondo e ultimo monarca della casa di York, regn\u00f2 per poco pi\u00f9 di due anni, e il suo breve regno non fu pi\u00f9 crudele o ingiusto dei suoi predecessori o di coloro che lo seguirono.\nLe opere teatrali di argomento 'storico' di Shakespeare, non sono, in ogni caso, da intendere come storicamente accurate, bens\u00ec come opere d'intrattenimento, il cui valore va oltre le persone descritte. In \"Riccardo III\" attraverso la storia del re crudele e ambizioso e della sua rovina Shakespeare descrive la sete umana di potere, e le conseguenze malsane di una smodata volont\u00e0 di rivincita. Come con Macbeth, l'infamia di Riccardo \u00e8 enfatizzata, resa un archetipo, anche allo scopo di aumentare l'effetto drammatico. Shakespeare, come in altri casi, approfitta di una letteratura precedente: il personaggio di Riccardo dipinto come il pi\u00f9 vile farabutto della storia inglese era gi\u00e0 stato descritto da numerosi scrittori in precedenza.\nPer comprendere come mai Riccardo divenne simbolo di villania durante il periodo Elisabettiano, bisogna inserire il dramma nel suo contesto storico. Durante la vita di Shakespeare, era sul trono Elisabetta I, nipote di Enrico VII, il conte lancasteriano del Richmond, che sconfisse e uccise l'ultimo discendente dei Plantageneti, Riccardo III di York, dando cos\u00ec inizio alla dinastia Tudor. L'opera di Shakespeare, di cui la corte reale fu spesso committente, propone la versione storica dei Tudor-Lancaster, dipingendone a tinte fosche gli avversari ed esaltandone gli antenati (come nel caso dell'opera dedicata alla figura di Enrico V di Lancaster).\nIn realt\u00e0 l'unica colpa di Riccardo Plantageneto, discendente di Edoardo III, poi duca di York, fu quella di aver preso parte alla guerra delle due rose, nella quale gli York, con il simbolo della rosa bianca si allearono con Richard Neville, Conte di Warwick per deporre il re Lancaster Enrico VI, ormai incapace e malato di mente. Nella fazione opposta le casate di Somerset e Suffolk si allearono con i Lancaster sotto il simbolo della rosa rossa, in difesa del monarca. La versione degli avvenimenti che si afferm\u00f2 nelle epoche successive fu, come si direbbe oggi, la storia dei vincitori.\nIn \"Enrico VI Parte III\", Shakespeare aveva gi\u00e0 iniziato il processo di costruzione del carattere di Riccardo come quello di un vile, anche se non avrebbe potuto essere stato coinvolto in nessuno degli eventi narrati. Egli difatti partecipa a battaglie quando storicamente \u00e8 ancora un bambino.\nRappresentazioni e adattamenti.\nTrasposizioni cinematografiche.\nL'attore pi\u00f9 famoso che interpret\u00f2 questo ruolo in tempi recenti fu Sir Laurence Olivier nel suo film del 1955.\nLa sua esecuzione inimitabile \u00e8 stata satirizzata da molti comici, tra cui Peter Cook e Peter Sellers (che aspirava ad interpretare il ruolo correttamente).\nLa versione di Sellers di \"A Hard Day's Night\" fu messa in scena nello stile di Olivier come Riccardo III. La prima serie della commedia televisiva della BBC \u00e8 parodia in parte del film di Olivier, visualmente (come nel motif della corona), della performance di Peter Cook nella quale Riccardo \u00e8 un giullare ed un monarca benevolo, ma nonostante ci\u00f2 reduce dell'interpretazione di Olivier, che deforma i testi di Shakespeare (\"Ormai l'estate della nostra contentezza s'\u00e8 trasformata in duro inverno per causa di queste nuvole Tudor...\").\nPi\u00f9 recentemente, \"Riccardo III\" \u00e8 stato portato sullo schermo da Sir Ian McKellen (1995) in una versione abbreviata ambientata in una Inghilterra fascista degli anni trenta, e da Al Pacino in un documentario del 1996, \"Looking for Richard\" (\"Riccardo III - Un uomo, un re\"). Nel film del 1976 \"Goodbye amore mio\", il personaggio interpretato da Richard Dreyfuss \u00e8 un attore che d\u00e0 un'interpretazione memorabile di un Riccardo omosessuale in una versione gay dell'opera."}
{"id": "103933", "revid": "25884", "url": "https://it.wikipedia.org/wiki?curid=103933", "title": "Betatest", "text": ""}
{"id": "103934", "revid": "194571", "url": "https://it.wikipedia.org/wiki?curid=103934", "title": "Sutura coronale", "text": ""}
{"id": "103938", "revid": "194571", "url": "https://it.wikipedia.org/wiki?curid=103938", "title": "Sutura lambdoidea", "text": ""}
{"id": "103940", "revid": "194571", "url": "https://it.wikipedia.org/wiki?curid=103940", "title": "Sutura sagittale", "text": ""}
{"id": "103942", "revid": "1745361", "url": "https://it.wikipedia.org/wiki?curid=103942", "title": "Manciuria", "text": "La Manciuria (: ) \u00e8 una regione dell'Asia nord-orientale. Secondo l'interpretazione prevalente essa coincide con il nord-est della Cina e comprende le province dello Heilongjiang, del Jilin e del Liaoning, ma secondo interpretazioni di natura storica e geografica essa si estende anche oltre il fiume Amur, comprendendo anche la parte orientale dell'Oblast' dell'Amur, la parte meridionale del Territorio di Chabarovsk e il Territorio del Litorale; questi ultimi territori vengono definiti formalmente Manciuria esterna, mentre la Manciuria in territorio cinese \u00e8 denominata Manciuria Interna, sebbene spesso solo quest'ultima venga indicata come Manciuria.\nStoria.\nNota per essere la terra dei Manci\u00f9, da cui il nome, la Manciuria fu prima abitata da trib\u00f9 nomadi, per poi divenire parte della Cina con la fondazione della Dinastia Qing nel 1644, di origine mancese. La Manciuria venne contesa dall'Impero russo sin dal 1643, per poi essere occupata in parte dalle truppe zariste nel 1858; tale occupazione venne ufficialmente riconosciuta nel 1860, in uno dei numerosi trattati ineguali che la Cina fu costretta a stipulare con le potenze europee. Da questo momento, la storia della Manciuria diverge tra la Manciuria Esterna (che diventer\u00e0 sempre pi\u00f9 una parte integrante della Russia) e la Manciuria Interna, che rester\u00e0 nella sfera cinese. La Manciuria Interna sub\u00ec l'invasione dell'Impero giapponese, occupato a espandersi sulla terraferma in cerca di materie prime contro la grave crisi industriale che stava subendo in quegli anni.\nDai primi anni del Novecento il Giappone aveva investito ingenti capitali in Manciuria nella costruzione della linea ferroviaria \"transmancese\" lunga circa 1000 chilometri. Dal 1915, in forza di un trattato fra Cina e Giappone, questo aveva acquistato tutti i privilegi, diritti e propriet\u00e0, relativi alla transmancese, ma solo nel 1931 si procedette a un'invasione militare, seguita l'anno dopo dalla creazione di uno stato indipendente, il Manciuku\u00f2. Se da una parte il neonato stato era tecnologicamente pi\u00f9 avanzato del resto della Cina, dall'altra dovette patire l'occupazione dei nipponici, che lo vedevano pi\u00f9 come una propria colonia che come uno stato sovrano alleato. Nel 1945 venne attaccata dall'Unione Sovietica, e dopo la seconda guerra mondiale e la guerra civile cinese la Manciuria Interna divenne parte integrante della Repubblica Popolare Cinese.\nClima.\nIl clima si presenta abbastanza fresco e piovoso d'estate ed estremamente rigido in inverno: la temperatura media di una citt\u00e0 interna, come Harbin, si aggira intorno ai 20\u00b0 sotto lo zero in gennaio, con minime anche di molto inferiori. Vladivostok, invece, posizionata sull'oceano, \u00e8 pi\u00f9 fresca d'estate e molto meno rigida d'inverno, ma comunque con temperature medie negative.\nEconomia.\nLa Manciuria fu la prima regione cinese a conoscere il moderno processo di industrializzazione. Dopo la nascita della Repubblica Popolare Cinese, la Cina nord-orientale continu\u00f2 a essere la regione pi\u00f9 industrializzata del paese. Negli ultimi anni, tuttavia, l'industria pesante su cui questa zona basava la propria economia ha conosciuto una fase di stagnazione, proprio mentre il governo di Pechino prosegue nel processo di privatizzazione e liberalizzazione del mercato. Il governo, comunque, per far fronte al problema, ha varato il programma \"rivitalizzare il nord-est\".\nDemografia.\nLe tre province di Heilongjiang, Jilin e Liaoning hanno una popolazione totale pari a 107.400.000 persone. Gran parte degli abitanti appartiene all'etnia Han. I manci\u00f9, pur rappresentando ancora una minoranza significativa, sono stati completamente assimilati nell'etnia Han. Molti cinesi Han che abitano la Cina nord-orientale, tuttavia, possono a buon diritto rivendicare una parziale origine manci\u00f9. Vi sono infine minoranze mongole e coreane.\nLingua.\nLa lingua originaria della Manciuria, definita lingua mancese o lingua manci\u00f9, \u00e8 prossima all'estinzione."}
{"id": "103943", "revid": "124123", "url": "https://it.wikipedia.org/wiki?curid=103943", "title": "Moritz Pasch", "text": "Biografia.\nNella sua carriera si occup\u00f2 specialmente dei fondamenti della geometria, anticipando la critica all'incompletezza dei postulati di Euclide che trov\u00f2 poi un convinto sostenitore in David Hilbert. Il punto di vista di Pasch \u00e8 che i geometri si fidavano troppo dell'intuizione fisica, il che porta a risultati sorprendenti e non intuitivi come il principio di dualit\u00e0, che mostra come punti e rette siano intercambiabili. Una dimostrazione matematica deve essere invece basata solamente su una serie di assiomi formali.\nTra i suoi contributi, sono degni di nota l'Assioma di Pasch, che afferma che se una retta entra in un triangolo ABC dal lato AB e non passa per i suoi vertici allora deve uscirne passando per uno degli altri due lati, e il Teorema di Pasch, del 1882, che afferma che se i punti \"a\", \"b\", \"c\" e \"d\" stanno su una retta, e sono ordinati (a,b,c) e (b,c,d), allora vale anche la relazione d'ordine (a,b,d)."}
{"id": "103949", "revid": "834", "url": "https://it.wikipedia.org/wiki?curid=103949", "title": "Antoon Van Dyck", "text": ""}
{"id": "103956", "revid": "5695", "url": "https://it.wikipedia.org/wiki?curid=103956", "title": "Poliorcetica", "text": "Poliorcetica, dal greco \"poliorketikon\" (), letteralmente \"espugnazione di citt\u00e0\", \u00e8 il termine che designa l'arte di assediare ed espugnare le citt\u00e0 fortificate. \nIl corrispondente corpo di conoscenze ha rivestito grandissima importanza bellica e politica (basti pensare ad Alessandro Magno) fino a tutto il XIX secolo. Sono quindi numerosi e importanti gli studiosi che si sono occupati di questi argomenti e degli argomenti collegati riguardanti le fortificazioni.\nTra questi ricordiamo:\nIn seguito venne definita arte ossidionale o tecnica dell'assedio."}
{"id": "103959", "revid": "339392", "url": "https://it.wikipedia.org/wiki?curid=103959", "title": "Antoine Laurent de Lavoisier", "text": ""}
{"id": "103960", "revid": "1924342", "url": "https://it.wikipedia.org/wiki?curid=103960", "title": "Lene Marlin", "text": "Ha debuttato nel 1998 riscuotendo un grande successo con il singolo \"Unforgivable Sinner\", inserito nel suo album di debutto \"Playing My Game\", di grande successo in Europa nel 1999 grazie anche ad altri singoli come \"Sitting Down Here\" e \"Where I'm Headed\". Ha ripetuto il successo del primo disco, seppure con risultati lievemente minori, pubblicando il suo secondo album, \"Another Day\", supportato dall'omonimo singolo, da \"You Weren't There\" e da \"Sorry\". Minore successo ha invece ottenuto con il successivo \"Lost in a Moment\", con il quale comunque si \u00e8 fatta conoscere nel continente asiatico. Con il suo quarto disco, \"Twist the Truth\", del 2009, ha riscosso un discreto successo in Norvegia.\nHa venduto pi\u00f9 di 4 milioni di dischi in tutto il mondo e questo fa di lei una delle artiste norvegesi di maggior successo nella storia.\nBiografia.\nIl successo di \"Unforgivable Sinner\": gli esordi.\nHa debuttato in Norvegia il 12 ottobre 1998 con il singolo \"Unforgivable Sinner\", rimasto in testa alle classifiche locali per quattro settimane. ed \u00e8 apparso nella colonna sonora del film norvegese \"Schpaaa\". Il singolo \u00e8 stato seguito nel 1999 dal primo album \"Playing My Game\", pubblicato come il singolo dall'etichetta discografica Virgin. Sempre nel 1999 ha vinto un MTV Europe Music Award come \"miglior artista nordico\". Il singolo \"Where I'm Headed\", tratto dal film francese \"Mauvaises fr\u00e9quentations\", ha avuto un buon successo nelle classifiche di Francia e Italia. Il singolo \"Sitting Down Here\", pubblicato nel 2000, \u00e8 invece entrato nei primi cinque posti della classifica del Regno Unito. \"Playing My Game\", promosso da questi singoli oltre che dalla pubblicazione internazionale di \"Unforgivable Sinner\", che ha scalato le classifiche di tutta Europa, si \u00e8 rivelato un grande successo vendendo pi\u00f9 di tre milioni di copie in tutto il mondo e dominando le classifiche di mezza Europa.\nIl secondo album.\nDopo una lunga assenza dalle scene, il 22 settembre 2003 \u00e8 stato pubblicato \"Another Day\", il suo secondo album, preceduto in luglio dal singolo \"You Weren't There\", che a settembre ha raggiunto il primo posto in classifica in Norvegia e in Italia. Nel febbraio 2004 \u00e8 invece stato pubblicato il secondo singolo \"Another Day\", uscito solo in Norvegia e Italia, mentre a giugno, solo in Italia, \u00e8 uscito il terzo singolo \"Sorry\". \"Another Day\" ha riscosso un discreto successo, ma non paragonabile a quello del disco precedente. Seguir\u00e0 un'altra assenza musicale di quasi due anni.\n\"Lost in a Moment\".\nIl suo terzo album, \"Lost in a Moment\", \u00e8 stato pubblicato in Italia il 17 giugno 2005 e il singolo che ne ha preannunciato l'arrivo era \"How Would It Be\". Il secondo singolo \u00e8 stato \"What If\", lanciato nel mese di settembre dello stesso anno. In Europa \"Lost in a Moment\" non ha riscosso il successo previsto, divenendo il suo primo album a non raggiungere la vetta in Norvegia (si \u00e8 fermato alla quarta posizione) e il primo a non entrare nella top 10 italiana (restando alla quindicesima posizione).\nAl contrario in Asia, dove la cantante norvegese era ancora poco conosciuta, il disco si \u00e8 rivelato un successo imprevisto, dopo un viaggio in Taiwan e in Cina nell'ottobre del 2005 per promuovere la versione locale di \"Lost in a Moment\", che includeva anche un bonus track, \"Still Here\", cover di una canzone di una famosa cantante cinese, Faye Wong. La visita si rivel\u00f2 riuscita: questa serie di eventi le ha garantito un'esibizione e un'apparizione come ospite all'MTV di Taiwan e altre varie apparizioni televisive.\nHa scritto insieme al cantante Espen Lind una canzone intitolata \"Venn\", interpretata dai due autori e da molti altri artisti norvegesi e inclusa in un omonimo album, per un'operazione di beneficenza rivolta alle vittime del Maremoto dell'Oceano Indiano del 2004.\nLa sua casa discografica ha affermato che . Nel mese di maggio del 2006 Lene Marlin annuncia di aver lavorato con la band svizzera Lovebugs per un duetto nella canzone \"Avalon\". La canzone, uscita alla fine di giugno 2006, \nIl quarto album.\nNel 2008 ha scritto una canzone per Rihanna: \"Good Girl Gone Bad\", in attesa della pubblicazione del suo quarto album, uscito in Norvegia, suo paese natale, il 30 marzo 2009 e intitolato \"Twist the Truth\". Ha conquistato il disco d'oro in Norvegia per le oltre 17.000 copie vendute ed \u00e8 stato promosso dal singolo \"Here We Are\". Tra il 2009 e il 2010 ha avuto due collaborazioni con Aleksander With, vincitore nel 2006 del reality norvegese \"Idol\": il duetto \"Worth it\", di cui Lene Marlin ha anche realizzato un video nel gennaio 2010, e \"It's About Time\". Le due canzoni sono incluse nella tracklist dell'album \"Still Awake\" di With. Nell'ottobre 2010 Lene Marlin ha collaborato con Elin Gaustad, vincitrice dell\"'X Factor\" norvegese nel 2009, scrivendo \"Picking up the pieces\" e \"Whole new beginning\".\nNel 2017 diventa \"coach\" nella versione norvegese del talent show \"The Voice\".\nVita privata.\nLene \u00e8 cresciuta dai tre ai sei anni nel villaggio di Stordalstrand, costituito da sei abitazioni, insieme ai genitori ed al fratello maggiore Rune, per poi trasferirsi nella vicina cittadina di Troms\u00f8 dove \u00e8 rimasta fino alla maggiore et\u00e0. In seguito si \u00e8 trasferita ad Oslo per motivi lavorativi e nel 2008 a Londra.\nNel 2014 Lene ha dichiarato ad Aftenposten di aver tentato di suicidarsi quando aveva 19 anni a seguito di un crollo emotivo dovuto alla sua improvvisa notoriet\u00e0 e alle pressioni lavorative che ne conseguivano.\nLene ha una relazione con l'attore norvegese K\u00e5re Conradi dal 2008. La coppia ha una figlia, Elle, nata nel mese di ottobre del 2020.\nRiconoscimenti.\nHa vinto quattro premi: Miglior artista pop, Miglior Singolo (\"Sitting Down Here\"), Miglior Artista Emergente e Miglior Artista dell'anno degli Spellemannprisen \"award\" nel 1999, e l\"'MTV Europe Award\" (\"Best Nordic Act\"), presentato a Dublino, Irlanda, nel novembre 1999, (gi\u00e0 sopracitato). Ha venduto 4 milioni di dischi nel mondo ed \u00e8 considerata una delle cantanti norvegesi di maggior successo nella storia."}
{"id": "103962", "revid": "1305772", "url": "https://it.wikipedia.org/wiki?curid=103962", "title": "GLONASS", "text": "GLONASS (russo: \u0413\u041b\u041e\u041d\u0410\u0421\u0421; \u0413\u041b\u041e\u0431\u0430\u043b\u044c\u043d\u0430\u044f \u041d\u0410\u0432\u0438\u0433\u0430\u0446\u0438\u043e\u043d\u043d\u0430\u044f \u0421\u043f\u0443\u0442\u043d\u0438\u043a\u043e\u0432\u0430\u044f \u0421\u0438\u0441\u0442\u0435\u043c\u0430;\nGlobal'naja Navigacionnaja Sputnikovaja Sistema. GLObal NAvigation Satellite System) \u00e8 un sistema satellitare globale di navigazione russo, controparte del Global Positioning System degli Stati Uniti e del sistema di posizionamento Galileo, sviluppato in Europa. \u00c8 gestito dalle Forze Spaziali Russe (VKS).\nStoria e caratteristiche.\nNel 1996, periodo di massima efficienza il sistema offriva servizi di posizionamento e tempo standard con un'accuratezza in orizzontale di 55 metri, verticale 70 metri, misura di velocit\u00e0 in 15\u00a0cm/s e tempo 1 \u00b5s quando il ricevitore era in vista di quattro satelliti. Un segnale pi\u00f9 accurato era a disposizione dei soli militari russi.\nNel 2013 con il rinnovo della rete satellite, la precisione miglior\u00f2, arrivando a 2,8 metri.\nSimilmente al GPS, la flotta ufficiale GLONASS comprende 31 satelliti Uragan, 24 operativi e quattro di scorta, disposti su tre piani orbitali. Alcuni satelliti sono fuori uso o di emergenza.\nOgni piano ospita otto satelliti identificati da un numero di \"slot\" che identifica il satellite ed il piano: 1-8, 9-16, 17-24.\nI tre piani sono separati da 120\u00b0 ed i satelliti di uno stesso piano distanziati 45\u00b0 tra loro. Le orbite sono pressoch\u00e9 circolari con una inclinazione di 64,8\u00b0 e un semiasse maggiore di 25440\u00a0km.\nI satelliti orbitano ad una quota di 19100\u00a0km, leggermente inferiore ai satelliti GPS e compiono una rotazione ogni 11 ore e un quarto. In questo modo sono visibili in ogni momento almeno cinque satelliti.\nTutti i satelliti sono stati lanciati dal cosmodromo di Bajkonur in Kazakistan; i primi nell'ottobre 1982, resi operativi nel dicembre 1983. Il sistema avrebbe dovuto essere operativo gi\u00e0 nel 1991, ma dopo un primo rinvio al 1993 l'attivazione non fu completata prima del dicembre 1995.\nA causa della grave situazione economica della Russia, nel 2002 erano ancora operativi solamente otto satelliti e la rete era pressoch\u00e9 inutilizzabile. Con il migliorare della situazione economica i satelliti operativi furono portati a 11 nel marzo del 2004. Tre satelliti di nuova concezione, con una vita operativa estesa a sette anni, furono lanciati il 26 dicembre 2004. In seguito ad un accordo commerciale con l'India, la rete \u00e8 tornata pienamente operativa nell'aprile 2010, con 21 satelliti in funzione su 24.\nA luglio 2012 la costellazione \u00e8 ritornata pienamente operativa con 24 satelliti attivi, una \"riserva\" di 4 satelliti e 3 satelliti in stato di riparazione o fuori uso. Ci\u00f2 permette un'ottima copertura quasi paragonabile al sistema americano GPS.\nL'ultima volta che ci furono 24 satelliti operativi fu il 1996, anno in cui le difficolt\u00e0 finanziarie della Russia comportarono il decadimento del numero di satelliti funzionanti.\nDopo anni in cui il sistema \u00e8 stato penalizzato dal costo dei ricevitori GLONASS e dalla loro difficile reperibilit\u00e0, a fine 2011 cominciano ad apparire sul mercato dispositivi elettronici di consumo che integrano ricevitori GPS+Glonass (dei quali il pi\u00f9 famoso \u00e8 stato l'iPhone 4S.\nDal 2012 in poi, la compatibilit\u00e0 con Glonass \u00e8 diventata una caratteristica comune a molti dispositivi tra i quali Samsung Galaxy S3 e S4, iPhone 5, 5c e 5s, Samsung Galaxy Ace 2, Nokia Lumia 920) e molti altri.\nAnche il SoC Snapdragon di Qualcomm integra un ricevitore GPS+Glonass.\nERA Glonass.\nIl capo dell'agenzia spaziale federale russa Anatoly Perminov ha riferito che esiste un nuovo grande progetto in Russia chiamato \"ERA Glonass\" (in russo, per \"ERA\" si intende la reazione d'urgenza in caso di incidenti).\nLa prima fase del progetto prevede l'equipaggiamento di automobili con ricevitori GLONASS e la creazione di una tecnologia che consenta agli operatori del servizio di emergenza 112 di utilizzare i dati geografici. La seconda fase riguarder\u00e0 anche i telefoni abilitati e i telefoni intelligenti.\nEsiste anche un progetto denominato \"Social GLONASS\" il cui scopo \u00e8 quello di aiutare le persone con una visione ridotta, anziani e bambini."}
{"id": "103965", "revid": "1429175", "url": "https://it.wikipedia.org/wiki?curid=103965", "title": "N\u00fcrburgring", "text": "Il N\u00fcrburgring \u00e8 un complesso di circuiti per competizioni automobilistiche e motociclistiche che si snoda intorno al Castello di N\u00fcrburg in Germania.\nSi componeva, in origine, di due circuiti:\nEsistevano anche due ulteriori configurazioni:\nNei primi anni Ottanta il complesso sub\u00ec profonde modifiche; nel ventunesimo secolo si presenta cos\u00ec:\nOltre ad alcune varianti del circuito GP, c'\u00e8 anche una conformazione (definita configurazione endurance) formata dall'unione della Nordschleife e del Gp Strecke (esclusa l'area della Mercedes Arena), lunga .\nStoria.\nFondazione.\nNei primi anni del XX secolo la Germania era protagonista nel mondo delle corse ma non disponeva di tracciati permanenti. Il Primo Dopoguerra gett\u00f2 il Paese in una grave situazione economica e occupazionale, che vide la zona dell'Eifel tra quelle pi\u00f9 duramente colpite. Per queste ragioni si decise di costruire quello che, nella mente dei suoi progettisti, avrebbe dovuto essere il pi\u00f9 difficile circuito al mondo. La posa della prima pietra avvenne il 27 settembre 1925. L'inaugurazione si tenne il 18 giugno 1927. Il tracciato si snodava attraverso i saliscendi delle alture comprese tra i comuni di Adenau, N\u00fcrburg e M\u00fcllenbach nell'Eifel.\nLa \"Nordschleife\", tra N\u00fcrburg e Adena, era caratterizzata da 172 curve (di cui 84 a destra e 88 a sinistra) ognuna delle quali si differenziava per raggio, inclinazione e pendenza.\nLa S\u00fcdschleife era invece situata a ridosso dell'abitato di M\u00fcllenbach, ed era utilizzata soprattutto per gare minori. Nonostante la minore lunghezza, presentava lo stesso molte caratteristiche della \"sorella maggiore\", come importanti cambi di pendenza, curve impegnative e un certo grado di pericolosit\u00e0. Le due piste condividevano i due rettilinei della zona denominata \"Start und Ziel Schleife\" (pista di partenza e arrivo), detta anche \"Betonschleife\", (anello di cemento), contenente i box, e che se utilizzata singolarmente era lunga . Per certe competizioni di durata fu utilizzata la pista nata dall'unione delle due porzioni, lunga , denominata \"Gesamtstrecke\". Le prime edizioni del Gran Premio di Germania si svolsero sul tracciato completo, mentre dal 1931 venne preferita la \"Nordschleife\".\nIl 'Ring' (altro soprannome con cui viene chiamato questo tracciato, visto che in tedesco la parola significa, appunto, 'anello') \u00e8 stato teatro di molte pagine di storia del motorismo prima della seconda guerra mondiale: qui sono nati i miti delle Mercedes-Benz, delle Auto Union e altri si sono consacrati, come quello di Tazio Nuvolari, autore di una strepitosa vittoria nel 1935.\nDal dopoguerra al 1976.\nNel dopoguerra la S\u00fcdschleife fu usata sempre meno, e con la dicitura N\u00fcrburgring ci si riferiva ormai alla sola Nordschleife. Su questa si corse il Gran Premio di Germania dal 1951 al 1976, con le sole eccezioni del 1959 e del 1970. In quest'anno la pista fu profondamente ammodernata, con il rifacimento della sede stradale e l'aggiunta dei guard-rail lungo il percorso. Queste modifiche non impedirono a Niki Lauda di schiantarsi contro una parete rocciosa, in un veloce curvone (che gli appassionati chiamano \"Lauda Linksknick\", ovvero curva a sinistra di Lauda) subito prima della curva \"Bergwerk\". Da quell'anno i piloti ottennero che la corsa fosse trasferita all'Hockenheimring. Era la fine di un'era.\nLa nuova pista.\nPer tornare ad ospitare la massima serie, fu decisa la costruzione di una nuova pista: il Gp-Strecke, che avrebbe preso il posto della vecchia pista in tutte le competizioni di massimo livello. La si costru\u00ec dove sorgeva la S\u00fcdschleife, la cui porzione a ridosso dell'area del traguardo e dei box fu demolita, mentre per la restante parte (i tre quarti del tracciato) fu integrata nella rete stradale locale. L'inaugurazione avvenne nel 1984, con una corsa per sole Mercedes, che fu vinta da un giovane Ayrton Senna; quell'anno il circuito torn\u00f2 nuovamente anche nel calendario della F1, ma come sede del Gran Premio d'Europa, mentre nel 1985 vi si torn\u00f2 a disputare il Gran Premio di Germania. \nTuttavia gi\u00e0 dal 1986 la massima serie abbandon\u00f2 nuovamente il N\u00fcrburgring per i successivi 10 anni e il circuito tedesco torn\u00f2 in calendario soltanto nel 1995 divenendo a quel punto una presenza fissa ospitando nuovamente il GP d'Europa fino al 2007, con le sole eccezioni del biennio 1997-1998 in cui fu la sede dell'effimero Gran Premio del Lussemburgo.\nImportanti modifiche furono effettuate nel 2002, con la costruzione di una nuova sezione subito dopo il rettilineo dei box denominata \"Mercedes Arena\".\nFino al 2009 il N\u00fcrburgring non \u00e8 stato pi\u00f9 sede del Gran Premio di Germania (eccezione fatta per il 1985). Il nuovo tracciato ha ospitato in passato anche alcune edizioni del Gran Premio motociclistico di Germania; tra le corse del settore motociclistico ospita il Campionato Mondiale Superbike.\nNella stagione di Formula 1 viene annunciato che il circuito ospita l'edizione del Gran Premio dell'Eifel, introdotto dalla FIA per garantire un certo numero di gare durante il campionato, condizionato dalla pandemia di COVID-19, segnando a distanza di sette anni il suo ritorno nel calendario mondiale, dopo aver ospitato l'ultima volta il Gran Premio di Germania 2013.\nIl record della nuova pista \u00e8 di 1'25\"269 stabilito da Valtteri Bottas su Mercedes nelle qualifiche del Gran Premio dell'Eifel 2020.\nLa Nordschleife nel ventunesimo secolo.\nLa \"Nordschleife\" resta ancora attiva.\nA livello di competizioni ufficiali, viene utilizzata annualmente per la 24 Ore del N\u00fcrburgring attraverso l'uso di due raccordi che la collegano alla pista GP (di cui sfrutta i box e tutto il tracciato a parte la porzione della Mercedes Arena), per un totale di di lunghezza.\n\u00c8 inoltre accessibile al pubblico (prerogativa che ha sempre avuto sin dalla fondazione).\nDa alcuni anni a questa parte, il tracciato \u00e8 sempre pi\u00f9 utilizzato dalle case automobilistiche, europee e non, come pista di prova per testare e sviluppare i prototipi dei nuovi modelli di vetture da lanciare successivamente nel mercato e per scopi promozionali. La Nordschleife a disposizione per i test dei privati e delle case automobilistiche ha una configurazione che esclude la parte del tracciato da GP e la curva numero 13 di ingresso e uscita (per ragioni di sicurezza), ha una lunghezza di , mentre il giro completo della Nordschleife lungo i viene effettuato solo in sessioni di prove a porte chiuse o in occasione di eventi sportivi.\nIl \"record\" di percorrenza del circuito per vetture omologate per uso stradale ed equipaggiate con pneumatici stradali appartiene alla Mercedes-Benz GT-R AMG Black Series con il tempo di 6:43.616 secondi (sul percorso da ), mentre il record per vetture derivate dalla serie ma prive di omologazione stradale appartiene alla Pagani Zonda R con il tempo di 6:47.50 (ottenuto sul tracciato da ). Il record assoluto del circuito nella configurazione da \u00e8 di 5:19.54, stabilito dalla Porsche 919 Hybrid Evo guidata da Timo Bernhard il 29 giugno 2018.\nAspetti commerciali.\nIl Nordschleife, a causa delle sue caratteristiche, \u00e8 utilizzata come pista di prova dai produttori di auto e riviste specializzate. Infatti, molto spesso, nei giorni feriali risulta prenotata per le sessioni di test di costruttori e giornalisti. \nCon l'avvento di Internet, la notoriet\u00e0 del Nordschleife \u00e8 cresciuta sia in Germania che all'estero. \nNel 1999, la casa costruttrice Porsche pubblicizz\u00f2 la nuova 996 GT3 affermando che, la stessa, aveva percorso il N\u00fcrburgring in meno di otto minuti (7'56\").\nLa celebre trasmissione tv Top Gear ha utilizzato la Nordschleife per le sue sfide, che spesso coinvolgono la driver Sabine Schmitz. \nIl N\u00fcrburgring ospita, anche, altro genere di eventi come ad esempio il \"Rock am Ring\", il pi\u00f9 grande festival rock della Germania che attrae circa fan del rock ogni anno a partire dal 1985. \nDal 1978, il circuito \u00e8 il luogo di un importante evento di corsa la \"N\u00fcrburgring- Lauf / Run am Ring\". Dal 2003, con l'aggiunta di una corsa ciclistica, la \"Rad am Ring\", divent\u00f2 sede del multi-evento sportivo \"Rad &amp; Run am Ring\".\nNel 2009 furono aperte nuove aree commerciali, un albergo ed una nuova attrazione ludica interattiva chiamata \"Motor Mania\". \nNel 2012, la societ\u00e0 che gestiva la pista and\u00f2 vicino a presentare istanza di fallimento, a causa di quasi 500 milioni di $ di debiti, sventata grazie all'intervento del governo della Renania-Palatinato che garant\u00ec 312 milioni di $ per limare i debiti.\nNel 2013, il N\u00fcrburgring fu posto in vendita, tramite asta in busta chiusa, a 127,3 milioni di \u20ac. L'11 marzo 2014 fu annunciato che il N\u00fcrburgring era stato venduto per 77 milioni di \u20ac alla societ\u00e0 Capricorn Development, con sede a D\u00fcsseldorf, che ne assunse pieno possesso il 1\u00ba gennaio 2015. Nel mese di ottobre 2014, il miliardario russo presidente della Pharmstandard, Viktor Charitonin, acquist\u00f2 una quota di maggioranza del 'The Ring' salvando dalla bancarotta la stessa Capricorn. Nell'aprile 2016 la quota di possesso di Charitonin \u00e8 salita al 99%.\nCuriosit\u00e0.\nLa \"Nordschleife\" \u00e8 nota fra gli appassionati come \"L'Inferno Verde\", sia per le sue , sia per la lunghezza (inconsueta per un circuito automobilistico) del suo tracciato, che si snoda fra i fitti boschi dell'Eifel, sia perch\u00e9 fino al 1970 la pista era per lunghi tratti delimitata soltanto da alte siepi che la rendevano ancor pi\u00f9 pericolosa di quanto gi\u00e0 non fosse."}
{"id": "103966", "revid": "1699816", "url": "https://it.wikipedia.org/wiki?curid=103966", "title": "Soul Blade", "text": " \u00e8 un videogioco picchiaduro in tre dimensioni uscito nel 1995. \u00c8 il primo capitolo della serie \"Soulcalibur\". Realizzato dagli stessi creatori di \"Tekken\", Namco, il gioco si allontana da quest'ultimo per l'utilizzo da parte dei lottatori di armi bianche, come spade, coltelli e altri tipi di armi con lame. L'evoluzione \u00e8 simile a quella vista nel passaggio dal gioco \"Street Fighter II\" a \"Samurai Shodown\" nella categoria dei picchiaduro in due dimensioni.\nLa versione arcade per sala giochi e quella per PlayStation per il mercato giapponese sono chiamate Soul Edge (che \u00e8 il nome della spada maledetta al centro della storia), mentre la versione PlayStation per Europa, America ed Australia \u00e8 chiamata \"Soul Blade\". La versione PlayStation contiene pi\u00f9 armi e caratteristiche di quella per sala giochi. La serie si \u00e8 poi sviluppata su Sega Dreamcast, Xbox, Nintendo GameCube e PlayStation 2 con una serie di seguiti denominati \"Soulcalibur\" (dal nome di una spada \"buona\", presente in questo capitolo solo come arma secondaria di Taki e Sophitia, chiamata \"Spirit Blade\", che si contrappone alla malvagia Soul Edge).\nTrama.\nContrariamente alla maggior parte dei giochi di combattimento, \"Soul Blade\" ha una vera e propria trama e un massiccio intreccio collega alcuni personaggi tra di loro. Questo \u00e8 principalmente dovuto alla principale modalit\u00e0 di gioco per PlayStation, denominata Edge Master, in cui, presi i panni di uno dei combattenti \u00e8 possibile seguirlo in tutte le sue avventure che vengono successivamente annotate in un libro, come una biografia.\nIl gioco \u00e8 ambientato nel XVI secolo come illustra un manoscritto del 1572 del signor Bones, in cui ci viene detto che \u00e8 stata provata l'esistenza della leggendaria Soul Edge, una mitica spada invincibile che sembra donare poteri divini a chi la possiede destinandolo per\u00f2 ad una fine orrenda, come per il mercante italiano Vercci. La spada ora \u00e8 in possesso del pirata Cervantes De Leon, e alcuni guerrieri sono gi\u00e0 sulle sue tracce per impossessarsene con la forza, chi per realizzare i suoi sogni di potere, chi per salvare la propria gente.\nModalit\u00e0 di gioco.\nIl fatto che ogni personaggio abbia un'arma diversa influenza enormemente il loro comportamento in battaglia. Ci sono ad esempio personaggi molto semplici da utilizzare mentre altri, magari con armi pi\u00f9 pesanti e lunghe, risultano pi\u00f9 lenti ma molto pi\u00f9 forti. In ogni mossa i movimenti delle lame sono seguiti da scie colorate.\nUn altro aspetto introdotto che influenza drasticamente la giocabilit\u00e0 \u00e8 il fatto che i combattenti possono essere buttati fuori dal ring, mossa che fa aggiudicare immediatamente la vittoria al contendente rimasto nell'arena. Contro i personaggi pi\u00f9 difficili da battere, questo trucco si rivela di vitale importanza. Nella versione pubblicata per PlayStation \u00e8 persino possibile decidere le dimensioni del ring.\nAltro fatto importante \u00e8 il danneggiamento dell'arma: se il giocatore para continuamente i colpi dell'avversario, dopo un certo numero di parate l'arma viene distrutta riducendo cos\u00ec la forza di attacco del malcapitato.\nLa modalit\u00e0 Edge Master consiste nel portare a termine delle missioni in situazioni particolari (ad esempio affrontare cinque nemici con una sola barra di vita) e nell'accumulare otto tipi di armi per ogni personaggio.\nDurante i replay \u00e8 possibile spostare la videocamera in ogni direzione usando i tasti freccia.\nPersonaggi.\n\u00c8 possibile sbloccare dei costumi alternativi per i personaggi. Per Sophitia ad esempio \u00e8 un costume da bagno. Inoltre, esclusivamente nella versione console si pu\u00f2 sbloccare anche il boss finale Soul Edge.\nDoppiaggio.\nIl titolo presenta tre doppiaggi, due giapponesi ed uno inglese. Il primo \u00e8 stato utilizzato nelle versioni arcade, il secondo nella versione console (dove sono stati mantenuti alcuni dei precedenti doppiatori ed altri sono stati sostituiti) ed il terzo inglese, anche questo distribuito per console ma nelle versioni americane ed europee, dove \u00e8 stato utilizzato solo per alcuni personaggi che non sono originari di territori asiatici, come Siegfried Schtauffen, Sophitia Alexandra, Rock e Cervantes de Leon, i restanti sono rimasti con il secondo doppiaggio giapponese. Le uniche voci ad essere rimaste uguali in tutte e tre le varianti sono quelle di Barry Gjerde, il quale fa da narratore, oltre che a prestare la voce a Cervantes de Leon nell'edizione inglese, Fujiko Takimoto e Jin Yamanoi che doppiano corrispettivamente Taki e Li Long."}
{"id": "103968", "revid": "830939", "url": "https://it.wikipedia.org/wiki?curid=103968", "title": "Tom Regan", "text": "\u00c8 autore di quattro libri sull'argomento, tra cui \"The Case for Animal Rights\", considerato uno dei testi chiave del movimento per la liberazione degli animali.\nTeorie.\nLa tesi fondamentale di Regan \u00e8 che gli animali non-umani sono \"soggetti di vita\", esattamente come gli esseri umani, e che, se si accetta l'idea di dare valore alla vita di un essere umano a prescindere dal grado di razionalit\u00e0 che questi dimostra, allora si deve dare un valore simile anche a quella degli animali non-umani.\nSecondo l'autore, solo gli esseri con valore intrinseco hanno diritti (il valore intrinseco \u00e8 il valore di un soggetto al di l\u00e0 del suo valore in rapporto con altre persone); solo soggetti-di-vita hanno valore intrinseco; solo esseri autocoscienti, con desideri e speranze, attori deliberati con possibilit\u00e0 di pensare un futuro, sono soggetti-di-vita; tutti i mammiferi mentalmente normali sopra l'anno d'et\u00e0 sono soggetti-di-vita ed hanno quindi diritti. Trattare un animale come un mezzo per un fine significa violare i suoi diritti. Come scrive l'autore nel 1985: \u00ab[...] gli animali sono trattati, di routine e sistematicamente, come se il loro valore fosse riducibile alla loro utilit\u00e0 per gli altri, di routine e sistematicamente sono trattati con mancanza di rispetto, e anche i loro diritti vengono di routine e sistematicamente violati.\u00bb\nQuesta posizione pone alcuni problemi. A parte quello concernente lo status ontologico dei diritti, la posizione \u00e8 tendenzialmente assolutista; ogni pratica che non rispetta i diritti degli animali che hanno diritti (mangiare animali, cacciarli, sperimentare su di essi ecc.) \u00e8 sbagliata, a prescindere da bisogni, contesto o cultura. Non a caso Regan critica la posizione utilitarista di Peter Singer, argomentando che essa si concentra sul soggetto sbagliato, gli interessi, invece di pensare al vero soggetto, gli individui che sono portatori di tali interessi.\nUno dei problemi della posizione dei diritti animali \u00e8 legato ai conflitti tra diritti (a parit\u00e0 di diritti, come deve essere operata una scelta eticamente valida?) ed al fatto che Regan pone l'egualitarismo a livello del soggetto per s\u00e9 e in maniera assoluta, slegato dal contesto. In questo modo si pu\u00f2 arrivare a delle conclusioni controintuitive e difficilmente accettabili, come ad esempio che la vita di un cane, \"ceteris paribus\", vale quanto quella di un uomo. Per risolvere questo problema Regan deve accettare soluzioni non logicamente implicate dalla sua posizione di partenza. Egli deve, infatti, accettare che in caso di conflitto d'interessi, il diritto di uno dei soggetti dovr\u00e0 essere sacrificato, anche se sar\u00e0 nostro dovere fare in modo di minimizzare questo sacrificio; ma, aggiunge Regan, non possiamo sacrificare il diritto di qualcuno solo perch\u00e9 facendolo massimizzeremmo il benessere generale, sacrificando quindi i diritti per l'utilit\u00e0.\nRegan conclude quindi che tutte le pratiche che implicano l'utilizzo degli animali come mezzi per un fine sono sbagliate: allevamento di qualsiasi tipo, caccia, esperimenti di qualsiasi tipo, a prescindere da possibili risultati importanti ecc.\nRiconoscimenti.\nNel 2009 ha vinto l'Empty Cages Prize."}
{"id": "103969", "revid": "8489", "url": "https://it.wikipedia.org/wiki?curid=103969", "title": "SoulBlade", "text": ""}
{"id": "103970", "revid": "8489", "url": "https://it.wikipedia.org/wiki?curid=103970", "title": "Soulblade", "text": ""}
{"id": "103971", "revid": "8489", "url": "https://it.wikipedia.org/wiki?curid=103971", "title": "Souledge", "text": ""}
{"id": "103974", "revid": "8489", "url": "https://it.wikipedia.org/wiki?curid=103974", "title": "Soul Edge", "text": ""}
{"id": "103978", "revid": "1494169", "url": "https://it.wikipedia.org/wiki?curid=103978", "title": "Apotema", "text": "Apotema, parola derivante dal greco \"apotheema\", \"abbassamento\", viene usata con pi\u00f9 significati."}
{"id": "103980", "revid": "125427052", "url": "https://it.wikipedia.org/wiki?curid=103980", "title": "Epica (disambigua)", "text": ""}
{"id": "103982", "revid": "1801349", "url": "https://it.wikipedia.org/wiki?curid=103982", "title": "Tommaso Grossi", "text": "Biografia.\nFiglio di Francesco e di Elisabetta Tarelli, fece i primi studi a Treviglio, poi al Seminario di Lecco, a Rezzonico e a Milano. Laureatosi in giurisprudenza nel 1810 all'Universit\u00e0 di Pavia, fece pratica in uno studio legale di Milano e ottenne l'abilitazione di avvocato nel 1815.\nVoltosi a interessi letterari, nel 1816 diffuse anonimamente a Milano la \"Prineide\", un poemetto satirico in milanese e in sestine di endecasillabi; il poema \u00e8 incentrato su un'immaginaria conversazione con il fantasma del ministro delle Finanze del Regno d'Italia, Giuseppe Prina, che fu linciato dalla folla il 20 aprile 1814 perch\u00e9 accusato ingiustamente di malversazione; nel testo, definito da Stendhal \u00abla maggiore satira che la letteratura abbia prodotto nell'ultimo secolo\u00bb, si biasimava la situazione della citt\u00e0 sotto il regno Lombardo-Veneto, con termini offensivi verso l'imperatore. Il Grossi, sospettato, fu arrestato dalla polizia austriaca e confesso di esserne l'autore; fu rilasciato senza ulteriori conseguenze.\nSegu\u00ec la pubblicazione della novella \"La fuggitiva\", in 59 ottave e ancora in dialetto milanese, che l'anno dopo il Grossi traspose in lingua italiana, con un risultato di minore efficacia per l'uso di forme retoriche e auliche inappropriate alla resa del soggetto. Si narra, in prima persona, la vicenda di una ragazza che abbandona la famiglia per seguire segretamente il fidanzato e il fratello, arruolati nella Grande Armata impegnata nella campagna di Russia. I due militari muoiono in battaglia - ma il fidanzato avr\u00e0 il tempo di riconoscerla - e la giovane, tornata in Italia, muore a sua volta nella sua casa, chiedendo perdono ai genitori.\nL'amicizia con Carlo Porta fu di grande importanza per la scelta del dialetto e del genere satirico - col poeta milanese scrisse nel 1818 il \"Giovanni Maria Visconti\" e le \"Sestinn per el matrimoni del sur cont don Gabriel Verr con la sura contessina donna Giustina Borromea\" nel 1819 - oltre ad avere in comune il rifiuto del classicismo. Quando il Porta mor\u00ec, Grossi lo ricord\u00f2 con una breve biografia e con le sestine \"In morte di Carlo Porta\", pubblicate nell'edizione del 1821 delle poesie di Carlo Porta.\nIl successo de \"La fuggitiva\" - dovuto al favore di cui godeva allora presso il pubblico borghese il genere sentimentale e avventuroso - stimol\u00f2 nel 1820 il Grossi a scrivere in italiano un'altra novella in 326 ottave, \"Ildegonda\". Ambientata in un Medioevo di maniera, \u00e8 la vicenda dell'amore di Ildegonda, contrastata dal padre e dal fratello, per il nobile cavaliere Rizzardo; Ildegonda muore in un convento.\nIl Grossi successivamente and\u00f2 ad abitare a casa di Alessandro Manzoni, che lo cit\u00f2 ne I promessi sposi.\nLa \"diavoleria\" citata dal Manzoni era il poema storico nazionale \"I Lombardi alla prima crociata\", pubblicato nel 1826; in esso Grossi tent\u00f2, pur senza sortire l'effetto sperato, di effettuare una sorta di \"rivisitazione\", secondo i propri intendimenti pi\u00f9 scorrevole e aggiornata, della \"Gerusalemme liberata\" di Tasso. Con le sue 3500 copie risult\u00f2 l'opera letteraria con pi\u00f9 alta tiratura del tempo e ispir\u00f2, alcuni decenni pi\u00f9 tardi, il melodramma omonimo di Giuseppe Verdi (1843). L'imitazione tassiana incontr\u00f2 le critiche stilistiche di De Sanctis, che rimprover\u00f2 al poema la mancanza dell'eroico, dimensione caratteristica della \"Gerusalemme\" .\nSuccessivamente si dedic\u00f2 al romanzo storico di ambientazione trecentesca \"Marco Visconti\" (1834), che ebbe subito delle traduzioni in francese, inglese, tedesco e spagnolo.\nNel 1838 si spos\u00f2 e divenne notaio; lasci\u00f2 la casa di Manzoni e si dedic\u00f2 alla scrittura solo occasionalmente.\nNel 1848 scrisse un \"Cantico\" per la vittoria delle Cinque giornate di Milano e fu direttore generale dei Ginnasi per il governo provvisorio. Come notaio stese inoltre l'atto ufficiale con i risultati del plebiscito delle province lombarde per l'unione al Regno di Sardegna. Al ritorno degli austriaci fugg\u00ec per pochi mesi a Lugano.\nMor\u00ec a Milano per una meningite il 10 dicembre 1853 e venne tumulato nel Cimitero di San Gregorio. Il 22 dicembre 1874, essendo il precedente cimitero destinato alla dismissione, venne traslato nella cripta del Famedio del Cimitero Monumentale di Milano.\nMonumenti.\nUna statua di Tommaso Grossi, opera di Vincenzo Vela del 1858, si trova nel cortile d'onore del palazzo di Brera. Fu finanziata con sottoscrizione pubblica presieduta da Alessandro Manzoni.\nUn monumento a Tommaso Grossi, realizzato su disegno di Antonio Tantardini e inaugurato nel 1876, si trova a Bellano, suo paese natale."}
{"id": "103985", "revid": "120945134", "url": "https://it.wikipedia.org/wiki?curid=103985", "title": "Coito interrotto", "text": "Il coito interrotto (in latino coitus interruptus), \u00e8 una pratica contraccettiva, che consiste nella tempestiva estrazione del pene dalla vagina prima dell'eiaculazione, nel tentativo di evitare il contatto diretto dello sperma con la vagina. Questa pratica ha un'efficacia molto scarsa ed \u00e8 pertanto reputata un metodo contraccettivo inaffidabile e non sicuro. Non assicura inoltre alcun tipo di difesa dalle malattie sessualmente trasmissibili.\nAspetti medici.\nLa fuoriuscita \"pre-eiaculatoria\" di liquido seminale durante il rapporto sessuale \u00e8 possibile sia a seguito di precedenti eiaculazioni, sia precedentemente alla prima eiaculazione, in modo quindi totalmente involontario per il soggetto maschile. Infatti, il liquido lubrificante pre-eiaculatorio costantemente emesso in modo automatico durante la penetrazione e prodotto dalle ghiandole di Cowper, \u00e8 risultato contenere spermatozoi nel 41% dei soggetti e nel 37% di questi una ragionevole proporzione dello sperma era dotato di motilit\u00e0 e quindi in grado di fecondare..\nL'emissione spermatica \u00e8 costituita da tre flussi, emessi con tre getti durante l'eiaculazione: nel primo si ha una prevalente componente prostatica lubrificante; nel secondo e nel terzo \u00e8 preponderante la componente seminale, in una situazione solitamente individuabile dai suoi prodromi sintomatici, come calore e piacere diffuso e crescente; la terza parte svolge un'azione di pulizia all'interno dei tubuli, eliminando residui di liquido seminale eventualmente presenti. L'emissione patologica di sperma in assenza di orgasmo \u00e8 detta invece spermatorrea.\nL'autocontrollo del soggetto maschile \u00e8 pertanto largamente insufficiente e, al contrario, aggiunge una variabile di rischio ulteriore non adeguatamente controllabile. Non si pu\u00f2 pertanto considerare il coito interrotto un metodo in grado di offrire una sufficiente sicurezza anticoncezionale.\nQuesti fattori sono tali da motivare il largo insuccesso di questa pratica contraccettiva.\nEfficacia.\nL'efficacia contraccettiva del coito interrotto \u00e8 stimata in 22% di gravidanze indesiderate con un \"uso tipico\" (una donna su cinque) e 4% in caso di \"uso perfetto\" (continuativo e corretto). Il rischio di gravidanza pu\u00f2 giungere sino oltre al 25% (una donna su quattro). Come paragone, con l'utilizzo della pillola contraccettiva le gravidanze indesiderate con uso tipico sono del 9% e dello 0,3% con uso perfetto..\nL'efficacia del coito interrotto come metodo contraccettivo \u00e8 pertanto in assoluto tra le pi\u00f9 scarse.\nAspetti psico-sessuali.\nIl coito interrotto pu\u00f2 comportare problemi dal punto di vista psicologico e sessuologico, sia a livello individuale, sia nella relazione di coppia. Questi problemi si possono sintetizzare in due aspetti principali:\nDisparit\u00e0 fra uomo e donna.\nNella coppia che adopera il metodo del coito interrotto, la gestione della contraccezione viene rimessa interamente al soggetto maschile. Perci\u00f2 la parte femminile, ovvero il soggetto fisicamente esposto alla possibilit\u00e0 della fecondazione, risulta esclusa da ogni possibilit\u00e0 gestionale, ossia in posizione passiva (fatta salva l'eventuale adozione di posizioni che consentano alla donna di estrarre velocemente il membro maschile). Allo stesso tempo, mentre la parte femminile pu\u00f2 teoricamente compiere l'atto sessuale senza particolari limitazioni pratiche, il coito interrotto costringe il soggetto maschile a una completa responsabilit\u00e0 contraccettiva e a un rapporto sessuale non pienamente spontaneo. Ci\u00f2 pu\u00f2 comportare un rapporto sessuale non soddisfacente o solo parzialmente soddisfacente, ansia da prestazione, perdita dell'erezione, eiaculazione precoce, eiaculazione ritardata.\nEffetti negativi sul piacere.\nNel soggetto femminile la ridotta durata dell'atto e la brusca interruzione dello stesso, pu\u00f2 determinare difficolt\u00e0 nell'eccitazione, ansia, dispareunia e dolori vaginali, associati, in alcuni casi, alla mancata lubrificazione del tratto vaginale. Freud si era occupato di questa conseguenza del coito interrotto, ad esempio in uno scritto del 1895, dove collegava lo sviluppo della nevrosi d'angoscia, fra le altre cause, all'uso di questo metodo contraccettivo, in particolare laddove \"il marito (...) interrompe il contatto (...) senza preoccuparsi dello stato di eccitazione della moglie\". Nel soggetto maschile, invece, al quale \u00e8 rimesso il pieno controllo del proprio piacere e la contraccezione nella sua interezza, oltre ai succitati problemi sessuologici pu\u00f2 verificarsi stress, ansia da prestazione e una soddisfazione solo parziale anche qualora si raggiunga l'orgasmo."}
{"id": "103986", "revid": "1652635", "url": "https://it.wikipedia.org/wiki?curid=103986", "title": "Duma", "text": "Una Duma () \u00e8 ogni diversa assemblea rappresentativa della Russia moderna e della Russia storica. La Duma di stato nell'Impero russo e quella della Federazione Russa corrisponde alla camera bassa ed elettiva del Parlamento russo; le Duma municipali erano consigli comunali, anch'essi elettivi. Duma \u00e8 anche il nome del consiglio dei primi governatori della Russia (Duma di Boyar), come anche dei consigli cittadini della Russia imperiale (\"Dume municipali\").\nDuma all'inizio della storia della Russia o Duma dei Bojari.\nIl termine viene dalla parola russa \u0434\u0443\u043c\u0430\u0442\u044c (\"dumat\u2019\"), \"pensare\" o \"considerare\". La Duma dei Bojari fu un gruppo di consiglieri del Gran Principe di Moscovia. La Duma fu sospesa da Pietro il Grande, che trasfer\u00ec le sue funzioni al Senato Governante nel 1721. Tuttavia, la Duma fu successivamente reintrodotta nella storia russa dallo zar Nicola II, nel periodo pre-rivoluzionario, con l'aiuto di molti suoi consiglieri tra i quali Stolypin, Snyder\u010da (tradotto da \u0421\u0491\u0452\u0434\u0435).\nDuma municipale.\nDal 1870 le municipalit\u00e0 della Russia europea hanno istituzioni come gli zemstvo. Tutti i possessori di immobili, i mercanti, gli artigiani e i lavoratori sono iscritti a liste secondo il loro reddito. La valutazione totale \u00e8 poi suddivisa in tre parti uguali, che rappresentano tre gruppi di elettori molto diversi in numero, ognuno dei quali elegge un ugual numero di delegati alla duma municipale. L'esecutivo \u00e8 nelle mani di un sindaco eletto e di una \"uprava\", che consiste di diversi membri eletti dalla duma. Con Alessandro III e le sue leggi promulgate nel 1892 e 1894, tuttavia, la duma municipale era subordinata ai governatori nello stesso modo degli zemstvo. Nel 1894 le istituzioni municipali, con poteri ancora pi\u00f9 ristretti, furono assegnate a diverse citt\u00e0 della Siberia e nel 1895 ad alcuni centri della Caucasia.\nDuma di Stato nella Russia imperiale.\nSotto la pressione della Rivoluzione russa del 1905, il 6 agosto 1905 Sergej Witte scrisse un manifesto sulla convocazione della Duma, inizialmente pensata come organo consultivo. Nel successivo Manifesto di ottobre, lo zar acconsent\u00ec all'introduzione delle libert\u00e0 civili di base, ad aumentare la partecipazione alla Duma di Stato e a dotarla di Potere legislativo.\nTuttavia, Nicola II fu determinato a mantenere il proprio potere autocratico. Appena prima della creazione della Duma nel maggio 1906, lo zar promulg\u00f2 la Costituzione che contraddisse il Manifesto di ottobre in diversi punti. Stabiliva, per esempio, che i ministri dello zar non potevano essere nominati e non erano responsabili davanti alla Duma, negando pertanto la responsabilit\u00e0 di governo a livello esecutivo. Inoltre, lo zar aveva il potere di sciogliere la Duma e indire nuove elezioni ogniqualvolta lo ritenesse opportuno.\nLa Duma di Stato imperiale fu eletta quattro volte: nel 1906, due volte nel 1907 e nel 1912.\nDuma di Stato nella Federazione russa.\nLa Duma di Stato (, \"Gosudarstvennaya Duma\", abbreviato comunemente in: \u0413\u043ec\u0434\u0443\u043c\u0430, \"Gosduma\") in Russia rappresenta la camera bassa dell'Assemblea federale, mentre la camera alta \u00e8 il Consiglio federale. \nCon la Costituzione della Federazione Russa, ci sono 350 deputati nella Duma di Stato (Articolo 95), ognuno eletto per un mandato di sette anni (Art. 86). \nNelle elezioni del 1993, 1995, 1999 e 2005, met\u00e0 dei deputati erano eletti con il sistema proporzionale e met\u00e0 era eletta nei singoli distretti."}
{"id": "103987", "revid": "117702247", "url": "https://it.wikipedia.org/wiki?curid=103987", "title": "Commissario politico", "text": "Un commissario politico \u00e8 un ufficiale incaricato da un partito politico di supervisionare un'unit\u00e0 militare.\nLa prima volta in cui tale figura fu utilizzata fu nell'Armata Rossa, e fu introdotta da Lev Trockij, il quale affront\u00f2 il problema d'integrare gli ufficiali e le truppe zariste nella nuova Armata Rossa, assicurandosene la lealt\u00e0. La figura, peraltro, trova un antecedente storico nel \"repr\u00e9sentant en mission\" all'epoca della Rivoluzione francese.\nIn Unione Sovietica.\nNell'Armata Rossa i commissari politici erano assegnati dal Partito Comunista dell'Unione Sovietica alle unit\u00e0 militari con lo scopo di effettuare propaganda politica \"in loco\", e accertarsi che le decisioni del Partito fossero seguite. In questo sistema, ogni unit\u00e0 aveva un ufficiale politico che non rientrava nella normale catena di comando militare, ma rispondeva ad una catena separata all'interno del Partito. L'obiettivo di tale struttura era quello di garantire negli anni immediatamente successivi alla Rivoluzione russa la lealt\u00e0 dei comandanti dell'esercito (in gran parte provenienti dalle file del vecchio esercito zarista), e prevenire la possibilit\u00e0 di un golpe \"bonapartista\". Il commissario politico aveva l'autorit\u00e0 per condizionare qualunque decisione dell'ufficiale militare regolare, ma questo non accadde praticamente mai - la sola presenza di un commissario solitamente significava che il comando militare non avrebbe riservato sorprese e che le direttive di massima sarebbero state seguite senza problemi, consentendo al ruolo del commissario di gestire la propaganda e tenere alto il morale della truppa.\nDopo il 1942, i commissari politici dell'esercito non furono pi\u00f9 chiamati \"commissari\", ma \"politruk\" (\u043f\u043e\u043b\u0438\u0442\u0440\u0443\u0301\u043a, abbr. \u043f\u043e\u043b\u0438\u0442\u0438\u0301\u0447\u0435\u0441\u043a\u0438\u0439 \u0438\u043d\u0441\u0442\u0440\u0443\u0301\u043a\u0442\u043e\u0440, \"istruttore politico\") e in seguito \"zampol\u00ect\" (\u0437\u0430\u043c\u043f\u043e\u043b\u0438\u0301\u0442, abbr. \u0437\u0430\u043c\u0435\u0441\u0442\u0438\u0301\u0442\u0435\u043b\u044c \u043a\u043e\u043c\u0430\u043d\u0434\u0438\u0301\u0440\u0430 \u043f\u043e \u043f\u043e\u043b\u0438\u0442\u0440\u0430\u0431\u043e\u0301\u0442\u0435, \"addetto del comandante sui lavori politici\"), un cambiamento che riflette il cambio di ruolo e lo sviluppo dell'autorit\u00e0 loro conferita: lo zampolit non aveva diritto di interferire negli ordini operativi di un ufficiale militare.\nLa posizione di controllo politico nelle forze armate \u00e8 stata riformata dopo il crollo dell'Unione Sovietica nel 1991. Oggi vengono chiamati \"\u0417\u0430\u043c\u0435\u0441\u0442\u0438\u0301\u0442\u0435\u043b\u044c \u043a\u043e\u043c\u0430\u043d\u0434\u0438\u0301\u0440\u0430 \u043f\u043e \u0432\u043e\u0441\u043f\u0438\u0442\u0430\u0301\u0442\u0435\u043b\u044c\u043d\u043e\u0439 \u0440\u0430\u0431\u043e\u0301\u0442\u0435\", \"addetti del comandante ai lavori educativi\", ma sfugge ancora spesso il termine \"zampolit\" per riferirsi a loro.\nNella guerra civile russa, Stalin era commissario politico del Fronte occidentale contro l'Armata Bianca del barone Vrangel'.\nNella Resistenza italiana.\nCommissari politici erano presenti anche nelle unit\u00e0 della Resistenza italiana, principalmente nelle \"Brigate Garibaldi\" ed in quelle di \"Giustizia e Libert\u00e0\". Anche in altre formazioni esistevano delle figure analoghe, come i \"delegati politici\" delle \"Brigate Osoppo\".\nIn Cina.\nLa posizione del commissario politico \u00e8 esistita ed esiste tuttora nell'Esercito Popolare di Liberazione.\nDi solito, il commissario politico \u00e8 un ufficiale in uniforme militare, anche se spesso si \u00e8 trattato di un espediente per dare agli ufficiali di partito civili una qualche esperienza di comando militare. Il commissario politico era capo di una cellula di partito all'interno della struttura militare; comunque, l'appartenenza al partito di personalit\u00e0 militari \u00e8 stata limitata per i gradi pi\u00f9 bassi sin dagli anni ottanta.\nOggigiorno, il commissario politico \u00e8 sostanzialmente responsabile per questioni amministrative e relazioni con l'autorit\u00e0 civile."}
{"id": "103988", "revid": "247222", "url": "https://it.wikipedia.org/wiki?curid=103988", "title": "Gianni Ravera", "text": "Biografia.\nIscritto dai genitori all'anagrafe come Lenin Ravera, fu costretto dalla burocrazia fascista a cambiare il proprio nome in Giandomenico Ravera, poi abbreviato in Gianni.\nNel 1942, a vent'anni, partecip\u00f2 in coppia a una ventunenne Nilla Pizzi a un concorso amatoriale di musica indetto dall'EIAR vincendolo con la canzone \"T'ho vista piangere\".\nNel dopoguerra entr\u00f2 alla RAI cantando con le orchestre dirette da Angelini, Barzizza, Trovajoli, e Savina, come rappresentante dello stile all'italiana. Partecip\u00f2 alle trasmissioni radiofoniche \"Le canzoni della fortuna\" e \"Voci e volti della fortuna\", antenati di \"Canzonissima\" e a tre edizioni del Festival di Sanremo: nel 1954 con \"Gioia di vivere\", nel 1955 con \"Un cuore\" e con \"Non penser\u00f2 che a te\", e nel 1957 con \"Un certo sorriso\" e, insieme al Duo Fasano, \"Venezia mia\") nonch\u00e9 alla prima edizione di \"Canzonissima\".\nCur\u00f2 anche varie altre gare canore, legate a doppio filo con la radio, dal Festival di Castrocaro al \"Disco per l'estate\", concludendo la propria carriera come consulente della RAI, e collaborando a trasmissioni televisive come \"Fantastico\" e \"Serata d'onore\".\nDivent\u00f2 organizzatore del Festival di Sanremo nel 1962 e dopo organizz\u00f2 ben 16 edizioni della manifestazione da solo, comprese due con Ezio Radaelli e una in trio con Elio Gigante e Vittorio Salvetti.\nPort\u00f2 in Italia personaggi come Louis Armstrong, Stevie Wonder, Dionne Warwick, Paul Anka e Wilson Pickett, e lanci\u00f2 personaggi come Iva Zanicchi, Bobby Solo e Gigliola Cinquetti, ma anche Eros Ramazzotti e Zucchero Fornaciari.\nNel 1963 ide\u00f2 il Festival di Castrocaro per voci nuove; nacque quindi il Festival i cui cantanti vincitori avrebbero poi partecipato di diritto al Festival di Sanremo l'anno successivo.\nRavera fu anche il patron della Mostra Internazionale della musica leggera di Venezia, della Vela d'Oro di Riva del Garda e di Saint Vincent Estate (meglio conosciuto come Un disco per l'estate).\nNel 1974 fond\u00f2 la societ\u00e0 di produzione televisiva Publispei, che poi i figli Marco e Luca Ravera portarono avanti insieme a Carlo Bixio.\nNel 1982 ebbe un acceso scontro con Claudio Villa in occasione del Festival di Sanremo, dopo che il cantante fu eliminato alla prima serata .\nAlla sua morte, avvenuta nel 1986 per un male incurabile, il ruolo di organizzatore del Festival di Sanremo passa al figlio Marco."}
{"id": "103993", "revid": "590", "url": "https://it.wikipedia.org/wiki?curid=103993", "title": "Apotema (geometria)", "text": "In geometria, con riferimento ai poligoni regolari, l'apotema (indicato con a) \u00e8 il raggio della circonferenza inscritta e corrisponde alla distanza fissa tra l'incentro e ciascuno dei lati. Il rapporto tra apotema e lato \u00e8 specifico (e fisso) per ciascun poligono regolare e dipende dal numero dei lati. Il suo utilizzo principale \u00e8 nel calcolo delle aree, combinato al perimetro, in quanto coincide pure con l'altezza degli \"n\" triangoli isosceli congruenti in cui \u00e8 divisibile il poligono.\nAnalogamente, nella geometria solida, il termine indica: nelle piramidi regolari, la distanza del vertice dal lato alla base; nei coni retti, la distanza del vertice da un qualsiasi punto della circonferenza di base.\nNei poligoni regolari.\n In ogni poligono regolare con \"n\" lati l'area totale pu\u00f2 essere divisa in \"n\" triangoli isosceli congruenti, le cui basi coincidono con i lati del poligono stesso e i lati obliqui con i segmenti che congiungono i vertici con l'incentro dello stesso. L'apotema tocca il lato del poligono sempre nel punto medio ed, essendo il raggio dell'incerchio rispetto a questo sempre perpendicolare, coincide con l'altezza del triangolo isoscele, la cui ampiezza al vertice misura una frazione esatta dell'angolo giro fratto \"n\".\nSe ne pu\u00f2 ricavare, quindi, che il rapporto fra l'apotema e il lato di un poligono regolare \"n\"-agonale \u00e8 sempre costante, e pu\u00f2 essere ricavato a priori semplicemente sapendo il numero di lati attraverso le relazioni trigonometriche che legano gli elementi del triangolo. In questo caso trattandosi di un triangolo isoscele, l'apotema corrisponde a un cateto di un triangolo rettangolo avente come altro cateto il semilato (formula_1) del poligono e per ipotenusa il circumraggio e angolo adiacente \"\u03b1\" pari a \"\u03c0/n\". \nConsiderando quindi formula_2 come raggio della circonferenza circoscritta al poligono, formula_3 la lunghezza di un lato del poligono e formula_4 l'apotema (formula_5 nell'immagine a lato), si ottengono i seguenti rapporti:\nInoltre, grazie alla divisione in triangoli, \u00e8 anche possibile capire come l'apotema faciliti notevolmente il calcolo delle aree in questi casi; basta infatti calcolare l'area del singolo triangolo e poi moltiplicarla per il numero dei lati.\ndove \"s\" rappresenta il semiperimetro.\nNumeri fissi.\nDall'apotema derivano classicamente anche due numeri fissi, che sono vere e proprie costanti tipiche di ciascun poligono regolare e dipendenti unicamente dal numero dei lati."}
{"id": "103995", "revid": "958185", "url": "https://it.wikipedia.org/wiki?curid=103995", "title": "Rumore", "text": "Il rumore \u00e8 un segnale di disturbo rispetto all'informazione trasmessa in un sistema. In fisica, come i suoni, il rumore \u00e8 costituito da onde di pressione sonora.\nIl rumore \u00e8 un fenomeno oscillatorio che consente la trasmissione di energia attraverso un mezzo. Nel vuoto non \u00e8 possibile la trasmissione di rumori o di vibrazioni. Il rumore viene definito come una somma di oscillazioni irregolari, intermittenti o statisticamente casuali. Dal punto di vista fisiopatologico, facendo riferimento all'impatto sul soggetto che lo subisce, il rumore pu\u00f2 essere meglio definito come un suono non desiderato e disturbante.\nStoria.\nIl rumore acustico \u00e8 collegato da sempre coi concetti di \"fastidio\" e di danno. L'interesse al rumore, e quindi la nascita di studi e ricerche per comprenderne la genesi e gli effetti e tentarne una limitazione, ha un primo impulso con lo sviluppo delle citt\u00e0, in particolare Roma, e successivamente con lo sviluppo delle realt\u00e0 industriali.\nIl problema del rumore urbano fu oggetto di legiferazione anche da parte di Giulio Cesare, che a questo scopo promulg\u00f2 la \"Lex Julia Municipalis\", che impediva il passaggio dei carri fino al pomeriggio inoltrato, spostando e concentrando di fatto il problema la sera e la notte. \nQuinto Orazio Flacco, nella sua \"Epistola XVII\" (I v7) si lamenta del rumore cittadino e consiglia a Sceva di dormire nel Ferentino.\nAnche Seneca si lamenta del chiasso indiavolato che lo circonda: l'abbaiare dei cani, le urla degli schiavi frustati, il vociare delle persone che frequentavano le terme che stavano sotto casa sua, e \"la caratteristica inflessione della voce\" dei venditori di bibite, dei salsicciai, dei pasticcieri.\nPlinio il Vecchio, nel suo \"Naturalis Historia\" (V, X, 54) accenna alla possibilit\u00e0 che rumori prodotti da fiumi e rapide possano provocare sordit\u00e0.\nDi rumore e disturbo della quiete pubblica a Roma parla il poeta satirico Giovenale:\na suo dire il vociar dei mercanti, il chiasso al passaggio dei carri, il baccano delle mandrie, avrebbero svegliato anche Druso (e in questo starebbe la satira) e le foche (a suo dire la foca era l'animale pi\u00f9 sonnolento). Si legge nella sua \"Satira terza\", di come i romani dovevano sopportare non solo il disturbo arrecato dal rumore perenne, ma anche i danni alla salute ad esso connessi.\nBisogna aspettare Bernardino Ramazzini (1633-1714) per uno studio approfondito della relazione professionale \"rumore-danno\", nel suo \"De Morbis Artificium Diatriba\".\nFisica.\nIl rumore \u00e8 prodotto da innumerevoli fonti naturali ed artificiali. In generale le sorgenti di rumore (o di suono) sono:\nAnche in condizioni di apparente silenzio l'aria \u00e8 attraversata da onde sonore che non vengono percepite perch\u00e9 troppo deboli oppure al di fuori del campo udibile. Onde sonore di frequenza inferiore ai 20 Hz (infrasuoni) e superiori a 20\u00a0kHz (ultrasuoni) non sono percepite dall'orecchio umano. \nGeneralmente i rumori sono suoni caratterizzati da un andamento di pressione non periodico e armonicamente molto complesso, ma a volte la percezione di suono oppure di rumore \u00e8 soggettiva.\nPer la propagazione \u00e8 necessario un mezzo elastico (il suono/rumore non si propaga nel vuoto), nel quale la sorgente crea una successione di onde di rarefazione e compressione, che si muovono con una velocit\u00e0 dipendente solo dalle condizioni del mezzo. Tale successione porta le particelle del mezzo a vibrare attorno alla posizione di equilibrio lungo la direzione di propagazione dell'onda (quindi le onde sonore sono onde longitudinali). Vale la \"legge di Ohm acustica\": \u0394 p = \u03c10 c v, cio\u00e8 la pressione sonora \u00e8 proporzionale alla velocit\u00e0 di oscillazione delle particelle. Da questa formula si pu\u00f2 poi ricavare:\nche, se valutata lungo una trasformazione adiabatica infinitesima (quindi isoentropica), quale \u00e8 la trasformazione che si pu\u00f2 supporre avvenga per il passaggio del mezzo di propagazione tra la zona di compressione e la zona di rarefazione di un'onda sonora, porta ad esprimere la velocit\u00e0 del suono come:\nIn particolare per il gas ideale: formula_3.\nSi ricorda che nell'aria la velocit\u00e0 del suono dipende fortemente anche dalla temperatura: in particolare aumenta all'aumentare della temperatura.\nSi pone solitamente una distinzione importante tra \"rumore aereo\" e \"rumore impattivo\": il primo si diffonde nell'aria, il secondo non solo nell'aria, ma anche in corpi solidi vicini alla sorgente.\nCriteri di valutazione del rumore.\nIn relazione alle sue specifiche modalit\u00e0 di emissione, un rumore pu\u00f2 essere definito come continuo o discontinuo (se intervallato da pause di durata apprezzabile), stazionario o fluttuante (se caratterizzato da oscillazioni rapide del suo livello di pressione sonora superiori a 1 dB), aleatorio (o casuale) quando presenta una completa irregolarit\u00e0 dei tempi e dei livelli di emissione. Un rumore viene definito impulsivo quando \u00e8 rappresentato da un fenomeno temporale che presenta un massimo di pressione sonora di durata compresa fra 1 ms e 1 s.\nPer prescrivere criteri di tollerabilit\u00e0 al rumore, bisogna studiarne la forma dello spettro sonoro, la durata e il rumore di fondo. Se ci si basa solo sulla cosiddetta pesatura A, si rischia di porre sullo stesso piano rumori con spettro sonoro differente e quindi diversamente disturbanti.\nSi \u00e8 creato allora un metodo di attribuzione di indice al rumore: si sovrappone lo spettro sonoro ad una serie di curve di riferimento (assomiglianti alle curve isofoniche) e si attribuisce al rumore l'indice di valutazione della prima curva sotto la quale rimane l'intero spettro. Come curve di valutazione si usano le NC (Noise Criteria) negli USA e le NR (Noise Ratings) suggerite dall'ISO.\nUtilizzi del rumore.\nI ricercatori, poich\u00e9 il rumore contiene energia, e pu\u00f2 contenere\ninformazione, sono alla ricerca di applicazioni utili del rumore.\nSi sfruttano elementi bistabili non lineari (per esempio un pendolo con una molla che crea due posizioni stabili).\nSe il rumore ha sufficiente energia pu\u00f2 riuscire a commutare la posizione del pendolo dall'una all'altra posizione stabile. \nDel materiale piezoelettrico ricava energia da queste oscillazioni.\nUn'applicazione del rumore \u00e8 nella diagnostica polmonare. Si esamina il rumore prodotto dall'aria nell'attraversamento di bronchi e trachea.\nUn'altra applicazione \u00e8 il controllo della combustione.\nEffetti sulla salute.\nL'esposizione al rumore \u00e8 associata a diversi esiti negativi per la salute. A seconda della durata e del livello di esposizione, il rumore pu\u00f2 causare o aumentare la probabilit\u00e0 di perdita dell'udito, ipertensione, cardiopatia ischemica, disturbi del sonno e persino un calo del rendimento lavorativo o scolastico. Quando il rumore \u00e8 prolungato, possono essere attivate le risposte allo stress del corpo; che pu\u00f2 includere un aumento del battito cardiaco e una respirazione rapida. Esistono anche relazioni causali tra rumore ed effetti psicologici come fastidio, disturbi psichiatrici ed effetti sul benessere psicosociale. \nL'esposizione al rumore \u00e8 stata sempre pi\u00f9 identificata come un problema di salute pubblica, soprattutto in ambito lavorativo, come dimostrato con la creazione di programmi di prevenzione del rumore e della perdita dell'udito da parte degli organismi nazionali ed internazionali di tutela della salute. Il\u00a0rumore si \u00e8 rivelato un rischio professionale, in quanto \u00e8 l'inquinante correlato ai lavori pi\u00f9 comuni. La\u00a0perdita dell'udito indotta dal rumore, quando associata all'esposizione al rumore sul posto di lavoro, \u00e8 anche chiamata perdita dell'udito professionale. Ad esempio, alcuni studi hanno mostrato una relazione tra chi \u00e8 regolarmente esposto a rumore superiore a 85 decibel ed una pressione sanguigna pi\u00f9 alta rispetto a chi non \u00e8 esposto. \nAmbito professionale.\nL'esposizione al rumore in ambito professionale \u00e8 un rischio fisico previsto dal D.Lgs.81/2008 al Titolo VIII (art. 180-220), Capo II - Protezione dei lavoratori contro i rischi di esposizione al rumore durante il lavoro.\nI diversi articoli che compongono questo capo menzionano:\nIl Datore di Lavoro ha l'obbligo di fare la valutazione del rischio, di provvedere alla riduzione del livello di rumore, prima con dispositivi di protezione collettiva, poi (se necessario) fornendo ai suoi dipendenti i Dispositivi di Protezione Individuale (D.P.I.) adatti alle mansioni da loro svolte. Inoltre deve provvedere all'informazione, alla formazione ed all'addestramento dei dipendenti.\nL'ISPESL (Istituto Superiore per la Prevenzione E la Sicurezza del Lavoro) ha emanato delle Linee Guida sulla prevenzione e protezione dai rischi dovuti all'esposizione ad agenti fisici nei luoghi di lavoro nelle quali \"Richiamato che l'obbligo alla valutazione e alla gestione di ogni rischio per la salute e sicurezza ricade su tutte le aziende nelle quali si applica integralmente il D.Lgs.81/2008, l'obiettivo di queste note \u00e8 di fornire una prima serie di indicazioni operative che orienti gli attori aziendali della sicurezza ad una risposta corretta al provvedimento legislativo\"."}
{"id": "103996", "revid": "125666311", "url": "https://it.wikipedia.org/wiki?curid=103996", "title": "Gianni Nazzaro", "text": "Biografia.\nGli inizi.\nFiglio dell'artista Erminio Nazzaro, il suo debutto artistico avviene nel 1965, con lo pseudonimo di Buddy, imitando con successo le voci di Bobby Solo, Adriano Celentano, Gianni Morandi e altri artisti in alcune incisioni per la casa discografica KappaO. Nel 1967 partecipa ai Festival di Napoli con il brano \"Sulo ppe mme e ppe te\", non accedendo per\u00f2 alla finale. Dopo il passaggio alla Fans, si fa notare ad Un disco per l'estate 1968 con il brano \"Solo noi\". \nIl successo.\nL'anno successivo partecipa con \"Incontri d'estate\" al Cantagiro. Vince il Festival di Napoli 1970 con \"Me chiamme ammore\", in coppia con Peppino Di Capri. Nel 1971 partecipa a Canzonissima con due brani dal titolo \"Far l'amor con te\" e \"Miracolo d'amore\", mentre l'anno dopo si classifica al primo posto ad Un disco per l'estate 1972 con \"Quanto \u00e8 bella lei\" e due anni dopo ad Un disco per l'estate 1974 con \"Questo s\u00ec che \u00e8 amore\". Sempre nel 1974 \u00e8 anche uno dei protagonisti dell'operetta \"Al Cavallino Bianco\", nella versione prodotta dalla RAI.\nTra i suoi successi, concentrati soprattutto negli anni settanta: \"L'amore \u00e8 una colomba\" (1970, di Giancarlo Bigazzi e Tot\u00f2 Savio), \"Bianchi cristalli sereni\" (1971, di Don Backy), \"Non voglio innamorarmi mai\" (1972, musica di Giancarlo Bigazzi; testo di Moreno Signorini), \"A modo mio\" (1974, scritta da Claudio Baglioni ed Antonio Coggio), tutte presentate al Festival di Sanremo, ed \"In fondo all'anima\" (musica di Emilio Campassi e Antonio Iglio; testo di Armando Ambrosino). Partecipa al Festival di Sanremo 1983 con il brano \"Mi sono innamorato di mia moglie\", (musica di Michele Russo con il testo di Daniele Pace). \nNel 1987 tenta nuovamente di partecipare al Festival ma il brano da lui proposto, \"Perdere l'amore\", viene scartato alle selezioni. Ironia della sorte, lo stesso brano viene ripresentato l'anno successivo da Massimo Ranieri, e questa volta non solo viene selezionato, ma addirittura vincer\u00e0 la manifestazione.\nLa carriera d'attore e la maturit\u00e0.\nNel 1979 \u00e8 tra i protagonisti della commedia musicale di Renato Rascel \"In bocca all'Ufo\". In occasione del Festival di Sanremo 1994 fa parte del gruppo Squadra Italia, costituito per l'occasione, cantando il brano \"Una vecchia canzone italiana\". Nel 1998 ha ricoperto il ruolo del padre di Sara De Vito nella soap opera \"Un posto al sole\".Nel 1999 partecipa con grande successo al musical \"Hello Dolly\" con Loretta Goggi e Paolo Ferrari. \u00c8 tra i protagonisti di altri due musical di successo nel 2003 e 2006 rispettivamente con \"Victor Victoria e Sweet Charity.\" Nel 2007 ha anche recitato nella soap \"Incantesimo\". Nel 2009 \u00e8 nel cast principale di \"Un posto al sole d'estate\" e protagonista di un episodio di \"R.I.S. 5\" nel ruolo di Lorenzo Di Bella, titolare di un'agenzia di modelle ucciso da un fotografo che lavorava per lui.\nDal 2010 al 2016 partecipa assiduamente, anche come presentatore, alla trasmissione musicale \"MilleVoci\" del suo amico Gianni Turco, in onda su un circuito di emittenti regionali, su Sky e canale 68 nazionale oltre che nel web dove \u00e8 stato pubblicato uno speciale che ricorda l'artista con performance eseguite a MilleVoci..\nDal 16 novembre 2011 \u00e8 impegnato nello spettacolo musicale \"Noi che, gli anni migliori\" di Carlo Conti al Teatro Salone Margherita (Roma).\nNel 2014 partecipa al programma Tale e quale show, condotto da Carlo Conti in prima serata su Rai 1, vincendo una puntata interpretando proprio \"Perdere l'amore\" di Massimo Ranieri.\nNel novembre 2018 esce il singolo \"Campo di grano\" accompagnato da un elegante videoclip creato dalla collaborazione del regista romano Michele Vitiello, che anticipa la produzione di un intero album da titolo \"70 anni a modo mio...\" prodotto dall'etichetta Clodio Music, album travagliato a seguito di un grave incidente stradale. La Rai gli ha dedicato una retrospettiva attraverso il programma Techetechete' \"Numeri Uno\" trasmesso domenica 9 agosto 2021.\nConclude le apparizioni in TV partecipando nuovamente al format MilleVoci con l'esecuzione di brani di successo ed un bellissimo, emozionante duetto cantato assieme a Daphne Barillaro: \"I grandi sentimenti\"\nVita privata.\nGianni Nazzaro \u00e8 stato sposato con Nada Ovcina, che gli ha dato due figli, Giovanni Junior (1973) e Giorgia (1976). Dopo la separazione, si \u00e8 legato a Catherine Frank (vero nome Pleite Armonia Del Carmen), una ex indossatrice francese che gli ha dato altri due figli, David e Mattia. Il 15 settembre 2016 rimase coinvolto con la Ovcina in un grave incidente stradale in Francia. Poche ore prima di morire, ha risposato in ospedale Nada Ovcina.\nMuore il 27 luglio 2021 al policlinico Gemelli di Roma per un tumore ai polmoni a 72 anni. Versando in gravi difficolt\u00e0 economiche al momento della scomparsa, il funerale \u00e8 stato organizzato da alcuni artisti a lui vicini tra cui Maurizio Costanzo, Pippo Franco, Lino Banfi, Sandro Giacobbe, Martufello e Pinuccio Pirazzoli.\nDiscografia parziale.\nAlbum in studio.\nCD"}
{"id": "104002", "revid": "124561111", "url": "https://it.wikipedia.org/wiki?curid=104002", "title": "Marco Armani", "text": "Biografia.\nAnni 80-presente.\nMarco Armani, il cui vero nome \u00e8 Marco Antonio Armenise, nasce nel capoluogo pugliese nel quartiere San Marcello e frequenta il Conservatorio Niccol\u00f2 Piccinni di Bari, diretto dal Maestro Nino Rota. All'et\u00e0 di 14 anni forma il suo primo gruppo musicale chiamato \"I Parsifal\". Inizia la carriera nel 1982 a \"Domenica in\" con il brano \"Domani\". Partecipa al Festival di Sanremo 1983 con \"\u00c8 la vita\" (di Paolo e Marco A. Armenise), classificandosi al 10\u00ba posto. L'anno dopo \u00e8 2\u00ba nel girone Nuove Proposte con \"Solo con l'anima mia\" di Luca Carboni e Ron.\nNel 1985, sempre a Sanremo con \"Tu dimmi un cuore ce l'hai\" (di Paolo e Marco A. Armenise), ottiene un 11\u00ba posto , e sar\u00e0 il brano di spicco della sua carriera. Segue nel 1986 \"Uno sull'altro\", scritta ancora insieme al fratello Paolo, che si piazza all'11\u00ba posto. Nel 1991 \u00e8 uscito l'album \"Posso pensare a te?\", con dieci brani scritti interamente da Marco stesso ed arrangiati insieme a Massimo Id\u00e0. La partecipazione al Cantagiro \u00e8 dello stesso anno.\nNel 1994 prende parte per la quinta volta al Festival di Sanremo, presentando \"Esser duri\", da lui scritto interamente sul piano della composizione musicale, mentre il testo \u00e8 composto con la collaborazione artistica di Luca Carboni, brano che si classifica al 9\u00ba posto. Nello stesso anno Armani ha partecipato a \"Viva Napoli\" interpretando \"'O surdato 'nnammurato\" (Aniello Califano - Enrico Cannio).\nDel 1997 l'album \"13\" con i testi di Pasquale Panella.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1985 \"Tu dimmi un cuore ce l'hai\" ed arriva in semifinale.\nNel 2004 ha partecipato alla prima edizione del reality show \"Music Farm\". Alla fine del 2005 ha pubblicato il singolo \"Nessuna ragione\", in duetto con Lighea.\nNel 2007, Armani ha pubblicato l'album \"Parlami d'amore\", in cui ha reinterpretato 10 brani di Cesare Andrea Bixio, classici della canzone italiana che vanno da \"Parlami d'amore Mari\u00f9\" a \"Mamma\". Insegna canto in una nota scuola di Roma.\nDal 7 giugno 2015 canta tutte le sigle finali della trasmissione Techetechet\u00e8 in onda su Rai 1, techetechizzando vari brani presi dall'Hit Parade di 60 anni di canzoni e sostituendo tutte le parole del testo con un unico vocabolo, cio\u00e8 il nome della trasmissione.\nNel 2018 \u00e8 concorrente del programma \"Ora o mai pi\u00f9\", trasmesso su Rai 1 con la conduzione di Amadeus.\nIn ottobre 2018 pubblica un nuovo cd dal titolo \"Con le mie parole\" , con brani inediti e alcuni dei suoi successi principali, duettando con Ron, Luca Carboni e Red Canzian."}
{"id": "104009", "revid": "88740", "url": "https://it.wikipedia.org/wiki?curid=104009", "title": "Timpano", "text": ""}
{"id": "104018", "revid": "766408", "url": "https://it.wikipedia.org/wiki?curid=104018", "title": "Domenica in", "text": "Domenica in \u00e8 un programma televisivo italiano di intrattenimento in onda su Rai 1 dal 1976. \nAttualmente giunto alla 46\u00aa edizione (st. 2021-2022), \u00e8 il contenitore domenicale pi\u00f9 longevo della televisione italiana.\nStoria.\nIl contesto storico e le origini.\nIl programma nasce durante l'austerity, un periodo nel quale, a causa dei rincari petroliferi decisi dai paesi arabi negli anni settanta, il governo italiano vuole mettere un freno all'abitudine delle famiglie italiane, nata dopo il boom economico, di fare le gite domenicali con l'automobile. A tal fine, la Rai viene incaricata di creare un programma che convincesse a passare i pomeriggi domenicali in casa per non usare l'automobile; cos\u00ec viene creato un \"programma-fiume\" che coprisse l'intera fascia pomeridiana. \u00c8 una novit\u00e0 assoluta per la televisione italiana, dove nessun programma prima di allora ha mai superato l'ora di durata. Per ideare la trasmissione viene incaricato uno dei personaggi di punta della Rai dell'epoca, Corrado.\nAnni settanta.\nIl titolo \"Domenica in\" viene inventato da Corrado che, dopo varie riunioni con gli altri autori, propone di modificare l'iniziale \"Domenica insieme\" troncandone la seconda parola, in modo che, gi\u00e0 dal titolo, il programma consentisse la possibilit\u00e0 di aggiunte creative; inoltre, come dichiara in un'intervista, il gioco linguistico permette di leggere \"in\" come contrario di \"out\", ed evoca varie sfumature di significato. \nIl programma inizia il 3 ottobre 1976 alle 14:00 sulla Rete 1, diventando il secondo contenitore domenicale della televisione italiana dopo \"L'altra domenica\", gi\u00e0 in onda a partire da marzo dello stesso anno sulla Rete 2.\nOgni puntata della trasmissione prevede ben sei ore di diretta (fino alle 20:00) in onda dallo Studio 5 di Via Teulada in Roma, con all'interno vari eventi in studio e in collegamento esterno: concerti, manifestazioni (come la Regata storica di Venezia), due telefilm, uno spazio dedicato nel primo trimestre dell'anno sociale alla Lotteria Italia (\"Chi?\" nel 1976 e \"Secondo voi\" nel 1977 condotti da Pippo Baudo ed \"Io e la Befana\" nel 1978 condotto da Sandra Mondaini e Raimondo Vianello), un programma musicale ideato e condotto da Gianni Boncompagni, \"Discoring\", eventi sportivi, come il secondo tempo della partita di calcio pi\u00f9 importante della giornata, in collaborazione con la redazione sportiva del TG1, che cura anche la rubrica \"90\u00ba minuto\" (in onda gi\u00e0 dal 1970), con il giornalista Paolo Valenti che riepiloga tutti i gol della giornata calcistica appena conclusasi. \nVisto il buon riscontro di pubblico il programma viene proposto, ancora una volta con la guida di Corrado, per una seconda stagione (1977-1978), rimasta sostanzialmente uguale alla precedente, ma segnata dal passaggio dell'emissione a colori. \nLa terza edizione, in onda nella stagione 1978-1979, \u00e8 l'ultima condotta da Corrado. Il conduttore romano chiude un triennio nel quale registra ascolti elevati, arrivando ad una media di circa 15 milioni di telespettatori a puntata ed un altissimo indice di gradimento. Memorabile, fra le innumerevoli altre partecipazioni, \u00e8 l'intervista di Corrado al prof. Christiaan Barnard. Come affermato da Franca Valeri nell'ultima puntata della terza stagione, viene a crearsi uno stile, il \"domenicainismo\", che tiene inchiodati gli spettatori per un cospicuo numero di ore davanti al video, cosa mai avvenuta prima.\nAnni ottanta.\nA seguito di un disaccordo tra Corrado e l'allora presidente della Rai, Paolo Grassi, nella gestione di alcune puntate, nell'autunno 1979 viene chiamato a condurre Pippo Baudo, che, pur continuando sulla scia del predecessore, apporta nel corso degli anni molte novit\u00e0: gli spazi esterni diminuiscono notevolmente, senza mai per\u00f2 scomparire del tutto. Il triennio 1979-1982 \u00e8 l'ultimo ad ospitare i telefilm, mentre la Lotteria Italia torna in prima serata con \"Fantastico\" (anche se ancora per alcuni anni all'interno del contenitore ne verr\u00e0 trasmessa un'appendice intitolata \"Fantastico bis\"). Vengono infine introdotte numerose rubriche dedicate a musica, cinema, teatro e libri. \nParecchio scalpore provoca, nella puntata del 14 dicembre 1980, l'ospitata dell'allora esordiente ed ancora misconosciuto Vasco Rossi, che, in collegamento dal Motor Show di Bologna, canta il brano \"Sensazioni forti\", attirando gli strali del giornalista Nantas Salvalaggio, che in un articolo sul settimanale \"Oggi\" si scaglia contro la Rai, colpevole, a suo dire, di aver mandato in onda nel suo pi\u00f9 popolare programma domenicale \u00ab\"un tale esempio di sballato, capace d'influenzare con i suoi messaggi negativi, il pubblico pi\u00f9 giovane\"\u00bb.\nIl 26 febbraio 1984, per la prima volta nella sua storia, la trasmissione non va in onda, a causa di uno sciopero improvviso di parte del personale del Centro di Produzione TV di Roma (in precedenti casi del genere, precisamente il 18 febbraio 1979, il 14 febbraio 1982 e il 13 novembre 1983, fu trasmesso in edizione ridotta). Dalla settima edizione (1983-1984), il programma lascia lo Studio 5 e trasloca allo Studio 2 di Via Teulada, dove vi rester\u00e0 fino alla decima (1986-1987).\nCon Baudo il programma mantiene un buon indice di gradimento, pur diminuendo negli ascolti per la nascita di molteplici televisioni private e l'arrivo della contro-programmazione di Canale 5 con il contenitore \"Buona Domenica\" (tenuto a battesimo da Maurizio Costanzo e dallo stesso ideatore di \"Domenica in...\", Corrado, nel frattempo passato alla tv commerciale). Baudo rimarr\u00e0 al timone del programma per sei stagioni consecutive, fino al giugno 1985, quando lascer\u00e0 la conduzione per dedicarsi a nuovi impegni lavorativi in prima serata. \nLa stagione 1985-1986 passa nelle mani del giornalista Mino Damato, coadiuvato da Elisabetta Gardini. Il programma assume un taglio pi\u00f9 giornalistico, dando maggiore risalto all'attualit\u00e0 e al costume, pur non escludendo il puro intrattenimento con gli interventi comici del Trio formato da Massimo Lopez, Anna Marchesini e Tullio Solenghi. A questa edizione prende parte anche Gina Lollobrigida, nel ruolo d'intervistatrice d'eccezione di celebri personalit\u00e0 internazionali (interviste spesso parodiate dal Trio all'interno dello stesso programma).\nGli ascolti non esaltanti portano la Rai a tornare sui propri passi, puntando sull'intrattenimento e su un personaggio popolare. Nella stagione 1986-1987, che corrisponde al decennale della trasmissione, viene pertanto scelta come padrona di casa Raffaella Carr\u00e0, prima donna a condurre il programma. Degno di nota un celebre sfogo in diretta della conduttrice contro un articolo apparso in una rivista di gossip, in cui viene accusata di trascurare la madre morente (al quale seguir\u00e0 anche una causa giudiziaria).\nNella stessa stagione, \"Discoring\" passa al sabato pomeriggio su Rai 2 come programma autonomo e si slega dal contenitore domenicale. Al suo posto viene introdotto un segmento intitolato \"Pinky\", a cura di Red Ronnie, che per\u00f2 non ottiene lo stesso successo e viene cancellato dopo poche settimane. Divenuto un variet\u00e0, differente dagli altri solo per via della lunghezza, la trasmissione viene divisa in due parti (pomeridiana e preserale), inframezzate da \"90\u00ba minuto\", ormai unico spazio esterno ancora \"in vigore\". La serie chiude domenica 24 maggio 1987, con una settimana di anticipo sulla data annunciata, a causa degli scioperi dei lavoratori Rai che paralizzano la programmazione in quel periodo.\nLe successive quattro edizioni, dal 1987 al 1991, sono affidate a Gianni Boncompagni, che ne firma la regia per i primi tre anni (la quarta vede al suo posto Simonetta Tavanti) e ne stravolge totalmente lo schema. Spostatosi nello Studio 5 del Centro Nomentano Dear in Roma, la scenografia viene ridotta ad un unico grande spazio essenziale e minimalista, aumentano i giochi telefonici (tra cui il celebre \"Cruciverbone\") e debutta un numeroso gruppo di giovani ragazze che fungono sia da pubblico che da soubrette del programma. Tale formula viene poi ripresa in gran parte, \"Cruciverbone\" compreso, dallo stesso Boncompagni sulle reti Fininvest per \"Non \u00e8 la Rai.\" \nLe edizioni realizzate sotto la sua gestione hanno come volti principali alla guida Lino Banfi (1987-1988), che sostituisce all'ultimo momento Enrica Bonaccorti, Marisa Laurito (1988-1989), Edwige Fenech (1989-1990) e Gigi Sabani (1990-1991). Il programma mantiene intatta la sua leadership domenicale, pur essendo dapprima tallonato, nella 15\u00aa edizione, e poi battuto diverse volte, durante la stagione successiva, da \"Ricomincio da due\", condotto da Raffaella Carr\u00e0 su Rai 2 nella medesima fascia oraria.\nAnni novanta.\nNella stagione 1991-1992 Pippo Baudo riprende le redini della trasmissione, proponendo una formula pi\u00f9 vicina al suo stile di conduzione, con interviste, quiz e rubriche dedicate all'arte e allo spettacolo, in una scenografia che cita esplicitamente il quadro \"Une dimanche \u00e0 la Grande Jatte\" di Georges Seurat. Al timone dell'annata successiva (1992-1993), durante la quale il programma lascia la sede romana e viene trasmesso dallo Studio 2 del Centro di produzione Rai di Napoli, \u00e8 presente la coppia composta da Toto Cutugno ed Alba Parietti (all'epoca in cattivi rapporti e per questo motivo protagonisti di svariati battibecchi ed attriti). \nEntrambe le edizioni sopracitate non sono fortunate dal punto di vista degli ascolti: per la prima volta, la concorrenza di \"Buona Domenica\", tornata in onda dopo diversi anni di assenza con l'aggiunta della diretta e la conduzione di Marco Columbro e Lorella Cuccarini, riesce infatti a superare stabilmente il contenitore domenicale della rete ammiraglia Rai. \nSoltanto a partire dall'edizione successiva (1993-1994), il programma recupera terreno dal punto di vista dell'audience e torna a tenere testa al diretto competitor di Canale 5. La trasmissione torna nuovamente a Roma (nello Studio 4 del Centro Nomentano Dear) e vede alla conduzione il giornalista Luca Giurato e Mara Venier. Quest'ultima, dimostratasi particolarmente a suo agio nella conduzione, viene promossa come conduttrice principale delle successive tre edizioni, dal 1994 al 1997, entrate nell'immaginario collettivo degli italiani grazie ad uno stile particolarmente familiare, empatico e festoso, nonch\u00e9 caratterizzate da un nutrito cast di presenze fisse, tra cui si ricordano i comici Stefano Masciarelli e Andrea Roncato, don Antonio Mazzi, l'illusionista Giucas Casella e il giornalista sportivo Giampiero Galeazzi, gi\u00e0 conduttore di \"90\u00ba minuto\" dal 1992 (segmento che viene cos\u00ec direttamente trasmesso dallo studio di \"Domenica in\", dal 1994 al 2000 e successivamente dal 2001 al 2004). \nLa Venier riporta il contenitore ai fasti del passato e a vincere spesso nella sfida con la concorrenza della sempre pi\u00f9 agguerrita tv privata, consacrandosi al pubblico e guadagnandosi l'appellativo di \"signora della domenica\". Non mancano le polemiche, che tengono alta l'attenzione mediatica sul programma e raggiungono il culmine nell'ultima stagione (1996-1997), per via di una truffa verificatosi nel corso di uno dei numerosi giochi telefonici presenti all'interno della trasmissione.\nNella stagione successiva la Venier lascia la Rai per passare a Mediaset. A sostituirla per la 22\u00aa edizione (1997-1998) subentra Fabrizio Frizzi, con la regia di Michele Guard\u00ec. Al fianco del presentatore anche Antonella Clerici (al suo esordio in un programma d'intrattenimento, dopo molti anni di carriera come giornalista sportiva), un'inedita Donatella Raffai (che per\u00f2 lascia la trasmissione dopo poche puntate) ed un'esordiente Mara Carfagna come valletta. Non vengono apportate grandi modifiche alla struttura del programma rispetto alle edizioni targate Venier, riuscendo quasi a bissarne gli stessi risultati. \nNonostante il successo, Frizzi decide di lasciare il programma nella stagione successiva (1998-1999), che passa cos\u00ec nelle mani di Giancarlo Magalli e Tullio Solenghi; l'inedito duo viene coadiuvato da tre volti femminili: Elisabetta Ferracini (figlia di Mara Venier), Lorenza Mario e Valeria Mazza (quest'ultima in seguito sostituita da Anna Falchi, memore di rapporti molto difficili con il resto del cast, in particolare con Magalli). L'edizione si riveler\u00e0 per\u00f2 poco riuscita e registra ascolti inferiori alle aspettative rispetto alle stagioni precedenti. \nL'edizione seguente (1999-2000), coincidente con l'inizio del nuovo millennio, viene rinominata per l'occasione \"Domenica in 2000\" ed \u00e8 affidata ad Amadeus, affiancato inizialmente dall'attrice Romina Mondello, ed in seguito dalla modella slovacca Adriana Sklena\u0159\u00edkov\u00e1 Karembeu e dalla showgirl uruguaiana Natalie Kriz. Anche stavolta il contenitore perde la sfida degli ascolti contro la concorrenza di \"Buona Domenica\", qui gestita da Maurizio Costanzo.\nAnni 2000.\nNelle successive due stagioni il contenitore viene condotto principalmente da Carlo Conti. \nNella sua venticinquesima edizione (2000\u20132001), il programma si sposta al Teatro delle Vittorie in Roma e vede Conti condurre in coppia con la cantante Iva Zanicchi. A completare il cast sono presenti Matilde Brandi, Rosita Celentano, Sabrina Marinangeli e Paolo Fox, ma la trasmissione, diretta da Jocelyn, anche in questa annata non riesce a contrastare gli ascolti di Maurizio Costanzo e la sua \"Buona Domenica\". \nL'edizione 2001-2002 abbandona il Delle Vittorie (considerato un luogo non adatto alla domenica pomeriggio e ancora legato al variet\u00e0 di prima serata) e torna allo Studio 4 degli Studi Dear in Roma. Il titolo della trasmissione viene eccezionalmente modificato in \"Dom&amp;Nika in\", in riferimento al cane \"Dom\" e alla gattina \"Nika\", pupazzi-mascotte ideate dal regista Jocelyn, sulla scia del lupo \"Giorgetto\" presente nel preserale \"In bocca al lupo!\". Il conduttore toscano sceglie al suo fianco tre presentatrici: Antonella Clerici (gi\u00e0 co-conduttrice dell'edizione presidiata da Frizzi), Ela Weber e Mara Venier. \nLa stessa Venier, di ritorno nel contenitore dopo quattro anni, riprende le redini in solitaria nella successiva edizione del programma (2002-2003), senza per\u00f2 riuscire a ripetere i fasti delle quattro edizioni da lei condotte a met\u00e0 del decennio precedente.\nNella stagione seguente (2003-2004) approda alla conduzione Paolo Bonolis, fresco di rientro in Rai dopo svariati anni, coadiuvato da un nutrito cast di ospiti fissi tra cui Heather Parisi, Franco Oppini, Giancarlo Magalli, Dan Peterson, Rosanna Lambertucci, Claudio Lippi (\"strappato\" al contenitore rivale \"Buona Domenica\"), Patrizia De Blanck e, per i collegamenti esterni, Daniele Piombi. \nGrandi novit\u00e0 anche per \"90\u00ba minuto\", la cui conduzione viene affidata per la prima volta ad una donna, la giornalista sportiva Paola Ferrari. Questa edizione, pur suscitando numerose polemiche di varia natura, riesce di nuovo a superare negli ascolti il contenitore domenicale di Canale 5. Tuttavia, la riconferma da parte della Rai anche per la stagione successiva non basta a Bonolis, che rifiuta di condurre un'altra edizione del programma, preferendogli il pi\u00f9 prestigioso impegno del \"55\u00ba Festival di Sanremo\".\nDopo numerose ipotesi sfumate, la scelta della conduzione della 29\u00aa edizione (2004-2005) cade nuovamente su Mara Venier, questa volta insieme a Massimo Giletti (che porta al debutto la rubrica \"L'arena\", destinata ad avere grande successo e spazio negli anni seguenti), con cui ha burrascosi rapporti, e Paolo Limiti. \u00c8 l'ultima edizione ad ospitare la storica rubrica \"90\u00ba minuto\" (a causa del \"passaggio\" sulle reti Mediaset dei diritti televisivi della Serie A di calcio dall'annata seguente) e ad avere il classico formato di trasmissione-fiume.\nInfatti, dall'autunno 2005, il pomeriggio domenicale di Rai 1 subisce un radicale cambiamento, acquisendo una nuova impaginazione a pi\u00f9 stili di conduzione. La trasmissione viene pertanto divisa in tre parti, tre blocchi distinti tra loro, per altrettante fasce orarie, corrispondenti al primo pomeriggio, tardo pomeriggio e preserale. \nTre trasmissioni differenti, unite solo formalmente dal titolo \"Domenica in...\", con una desinenza diversa per ogni spazio. A condurre questi segmenti nella trentesima edizione (2005-2006) si susseguono Mara Venier (dalle 14 alle 16, con \"Domenica in...TV\", ricordato per un violento diverbio tra Antonio Zequila e Adriano Pappalardo che porter\u00e0 alla sospensione della conduttrice per un breve periodo) e Massimo Giletti (dalle 16 alle 18, con \"Domenica in...L'arena\", che progressivamente si trasformer\u00e0 in talk show d'approfondimento politico e di cronaca), entrambi conduttori dell'edizione precedente, seguiti dal ritorno di Pippo Baudo (dalle 18 alle 20, con \"Domenica in...Ieri Oggi Domani\") a tredici anni dall'ultima edizione da lui condotta.\nPer le tre annate seguenti il contenitore viene principalmente guidato, nei tre rispettivi segmenti e in maniera pressoch\u00e9 immutata \u2013 seppur variando in orari e titoli \u2013 dai confermati Giletti e Baudo e da Lorena Bianchetti, dapprima subentrata alla Venier nello slot del primo pomeriggio (nella stagione 2006-2007) e poi insediatasi nella fascia centrale (dal 2007 al 2009) con l'ampio segmento intitolato \"Domenica in...Insieme\". Questo spazio viene condiviso con altrettanti volti femminili, impegnate in molteplici sotto-segmenti, come Luisa Corna in \"Domenica in...Musica\", Rosanna Lambertucci per \"Domenica in...Salute\" e Monica Setta con \"Domenica in...Politica\" e \"Domenica in...Attualit\u00e0\". \nNella stagione 2009-2010 le fasce vengono ridotte a due, presidiate da Massimo Giletti con \"Domenica in...L'arena\" e, per la quinta e ultima volta consecutiva, da Pippo Baudo con \"Domenica in...7 giorni\". La fascia preserale, dalle 18:50 alle 20, viene ceduta al quiz feriale \"L'eredit\u00e0\", su decisione dell'allora direttore di rete, Mauro Mazza, per migliorare i dati d'ascolto e contrastare la diretta concorrenza di \"Chi vuol essere milionario?\" su Canale 5 anche nel weekend, privando cos\u00ec il programma domenicale della sua storica durata di 6 ore.\nAnni 2010.\nL'edizione 2010-2011 \u00e8 segnata dall'arrivo di Lorella Cuccarini al posto di Baudo, alla conduzione dell'ultima parte del contenitore (che torna a essere diviso in tre blocchi, pur mantenendo il formato di 290 minuti), intitolata quest'anno \"Domenica in...Onda\" e dedicata totalmente allo spettacolo e all'intrattenimento. A precederla \u00e8 presente un breve spazio, dalla durata di circa venti minuti, incentrato sul gossip e condotto da Sonia Grey, accompagnata da Luca Giurato, dal titolo \"Domenica in...Amori\". Gli ascolti non sono soddisfacenti, tanto che i segmenti condotti dalla Grey e dalla Cuccarini vengono regolarmente battuti dal programma rivale \"Domenica Cinque\".\nNell'annata seguente (2011-2012), complice la cancellazione di \"Domenica in...Amori\", i blocchi tornano ad essere due. \"Domenica in... L'arena\" di Giletti, dal successo crescente, aumenta la sua durata includendo pi\u00f9 segmenti all'interno (\"Due contro tutti\" e \"Protagonisti\"), mentre il secondo spazio, appartenente alla Cuccarini, viene ripensato e rinominato \"Domenica in - Cos\u00ec \u00e8 la vita\", uno spin-off domenicale de \"La vita in diretta\", in cui sono raccontate storie di gente comune attraverso apposite mini-fiction, vengono trattate tematiche di costume, attualit\u00e0, cronaca nera e spettacolo. Tale rimodulazione migliora la situazione sul fronte Auditel e il programma riesce a battere con entrambi i segmenti la concorrenza dell'ammiraglia Mediaset. \nLa stessa identica struttura e la medesima coppia di conduttori, Giletti e Cuccarini, viene perci\u00f2 confermata anche per la trentasettesima edizione (2012-2013), in cui i due riescono nuovamente ad avere la meglio sul diretto concorrente, il neonato contenitore \"Domenica Live\", condotto inizialmente da Alessio Vinci e Sabrina Scampini, sostituiti dopo tre settimane da Barbara D'Urso.\nDall'autunno 2013, \"L'arena\" diventa un programma autonomo ed indipendente, slegandosi definitivamente dal marchio \"Domenica in\", che a sua volta torna ad essere un'unica trasmissione senza segmenti. \nDopo ben 38 stagioni, il pomeriggio domenicale di Rai 1 viene presidiato da due programmi diversi e non comunicanti. Il contenitore viene preceduto dal talk show di Massimo Giletti, ma \u00e8 ulteriormente abbreviato in termini di durata: si passa da 290 a 130 minuti circa, per poco pi\u00f9 di due ore, dalle 16:35 alle 18:45. In questa stagione (2013-2014) il programma \u00e8 formalmente descritto come rotocalco televisivo ed \u00e8 presentato per la nona volta da Mara Venier, che per\u00f2 non ottiene il successo previsto e non viene riconfermata alla conduzione dell'edizione successiva. \nLa conduzione passa a Paola Perego, in coppia con Pino Insegno nell'annata 2014-2015 (stagione in cui la trasmissione si sposta nello Studio 3 del Centro di produzione Rai di Via Teulada in Roma) e con Salvo Sottile nella 40\u00aa edizione (2015-2016), realizzata nel Teatro 18 degli studi di Cinecitt\u00e0 e con la partecipazione straordinaria, in qualit\u00e0 di capo progetto, di Maurizio Costanzo.\nCon l'edizione 2016-2017, l'allora direttore di Rai 1, Andrea Fabiano, opta a rendere omaggio ad un volto storico della trasmissione e dell'azienda, in concomitanza con il compimento dei suoi ottant'anni di et\u00e0 e i quarant'anni esatti dal debutto del programma. Viene pertanto richiamato \u2013 nella duplice veste di direttore artistico e conduttore \u2013 Pippo Baudo, giunto alla sua tredicesima stagione (mantenendo imbattuto il record assoluto di edizioni condotte) ed accompagnato dalla cantante Manuela Zero e dall'attrice Chiara Francini; quest'ultima, a causa di impegni gi\u00e0 presi in precedenza, prende parte alla trasmissione solo per la prima met\u00e0 della stagione, per poi tornarvi occasionalmente come semplice ospite.\nLa quarantunesima edizione \u00e8 anche la pi\u00f9 breve di sempre, contrassegnata da una riduzione della durata a soli 100 minuti (dalle 17:05 alle 18:45), a causa dell'allungamento de \"L'arena\". Solo in seguito alla chiusura di questa nella stagione successiva, per scelta editoriale dell'allora direttore generale della Rai Mario Orfeo, la trasmissione riacquista spazio nel pomeriggio domenicale della prima rete, a partire sin dal primo pomeriggio.\nLa quarantaduesima edizione (2017-2018), trasferitasi al Teatro 3 di Cinecitt\u00e0, \u00e8 affidata alle sorelle Cristina e Benedetta Parodi. La formula iniziale riprende la struttura di un vero e proprio contenitore di tre ore e mezza, dalle 14 alle 17:30, scenograficamente sviluppato in un ampio ambiente casalingo. Risulter\u00e0 sin da subito un'edizione particolarmente travagliata e discussa, unita ad un crollo d'ascolti senza precedenti (\u00e8 attualmente l'edizione meno vista di sempre), facendosi superare dalla concorrenza e calando vertiginosamente rispetto al predecessore Giletti. Ci\u00f2 comporter\u00e0 un continuo stravolgimento del programma nel corso delle puntate, tra cui il declassamento della sorella minore Benedetta, che da co-conduttrice viene relegata ad una piccola rubrica culinaria in esterna, e numerose variazioni di durata.\nL'edizione 2018-2019 conserva l'orario e la durata di 210 minuti, come all'inizio della stagione precedente, ma si rinnova completamente nella conduzione, ancora una volta nelle mani di Mara Venier, di ritorno in Rai dopo alcuni anni di assenza, e nello studio (si sposta nello Studio 3 della Dear, gi\u00e0 ribattezzati studi televisivi Fabrizio Frizzi in Roma). Il programma beneficia della ritrovata presenza della Venier, tanto da riuscire a superare frequentemente negli ascolti il rivale \"Domenica Live\", che dal gennaio 2019 viene ridotto a poco pi\u00f9 di un'ora di durata (dalle 17:20 alle 18:45), evitando cos\u00ec il confronto diretto con il contenitore domenicale di Rai 1. \nMara Venier viene quindi confermata per l'edizione 2019-2020, che mantiene inalterata la stessa formula dell'edizione precedente, basata principalmente sulla presenza di ospiti protagonisti di lunghe interviste, spesso contornate da performance musicali. \nDalla primavera in poi, il programma subisce radicali cambiamenti legati all'emergenza sanitaria da COVID-19: il 15 marzo 2020 il programma non va in onda e riprende dalla settimana successiva in forma limitata, a causa delle restrizioni in atto durante il periodo di pandemia: viene eliminato il pubblico in studio e gli ospiti sono presenti in video collegamento (torneranno in studio solo nelle ultime puntate). Nonostante ci\u00f2, la trasmissione prosegue con immutato consenso, tale da essere procrastinata fino all'ultima domenica di giugno, un mese dopo rispetto al termine inizialmente previsto.\nAnni 2020.\nLa 45\u00aa edizione (2020-2021), prolungata fino alle ultime domeniche di giugno come avvenuto per la precedente, vede saldamente alla guida Mara Venier, presente allo stesso modo anche nella successiva stagione (2021-2022), con la quale la conduttrice veneta eguaglia il record di edizioni condotte, ben tredici, fin qui appartenuto solo a Pippo Baudo. \nQuest'ultima edizione, la quarantaseiesima, attualmente in onda, \u00e8 caratterizzata dal ritorno del pubblico in studio dopo un anno e mezzo di assenza (seppur distanziato e in numero ridotto) e si scontra con consolidato successo con la duplice proposta di Canale 5, formata dal talent show \"Amici\" di Maria De Filippi e il talk \"Verissimo\", con Silvia Toffanin.\nProgrammazione.\nIl programma abitualmente inizia la stagione la prima domenica di ottobre e - dagli anni '70 alla prima met\u00e0 degli anni '80 - si conclude la terza domenica di giugno mentre, dalla seconda met\u00e0 degli anni '80 e fino al 2003, inizia l'ultima o la penultima domenica di settembre, tranne che nel 1983, nel 1988 e nel 1989, quando inizia la prima domenica di ottobre (come per le altre edizioni dal 2003). Nell'edizione 2002-2003 il programma si conclude la prima domenica di giugno. Solo nella stagione 2011-2012 la trasmissione \u00e8 partita nella seconda domenica di ottobre a causa di alcuni ritardi tecnici. La 38\u00aa edizione \u00e8 invece iniziata l'ultima domenica di settembre e si \u00e8 conclusa la penultima domenica di maggio. L'edizione 2017-2018 \u00e8 iniziata la terza domenica di ottobre. Dall\u2019edizione 2018-2019 all'edizione 2019-2020 e nuovamente dall'edizione 2021-2022 la trasmissione \u00e8 iniziata la terza domenica di settembre. L'edizione 2020-2021 \u00e8 iniziata la seconda domenica di settembre.\nAlcune edizioni sono state trasmesse in HDTV sul canale Rai 1 HD.\nSpeciale Festival di Sanremo.\nDal 1994, nella domenica successiva alla finale del Festival di Sanremo, il programma va in onda dal Teatro Ariston ed \u00e8 completamente dedicato alla kermesse canora appena conclusa, con commenti, interviste ed esibizioni degli artisti che vi hanno partecipato, i quali cantano in playback o con la base preregistrata anzich\u00e9 con l'orchestra (nel cui spazio si accomodano pubblico, ospiti e opinionisti). \nDal 1995 al 2008 la trasmissione si trasferiva nella citt\u00e0 ligure anche la domenica precedente alla manifestazione, andando in onda dal Teatro del Casin\u00f2 di Sanremo. La scenografia per alcuni cantanti mostra le stesse immagini utilizzate durante le esibizioni alla kermesse, per altri invece presenta il video ufficiale e, spesso, i cantanti vengono inquadrati diversamente rispetto a quanto avveniva durante le serate del Festival. \nNel 2017 lo speciale non \u00e8 andato in onda a causa di sopraggiunti problemi di salute del conduttore dell'edizione, Pippo Baudo, sostituito da una puntata speciale de \"L'Arena\", condotta da Massimo Giletti, sempre dedicata alla gara canora."}
{"id": "104020", "revid": "124647872", "url": "https://it.wikipedia.org/wiki?curid=104020", "title": "Richard Powers", "text": "Le sue opere esplorano gli effetti della scienza moderna e della tecnologia sulle vite umane, mantenendosi lontano dai toni estremi sia dell'esaltazione acritica che del Luddismo intellettuale.\nNato a Evanston in Illinois e interessato alle scienze durante l'adolescenza, si \u00e8 iscritto a un corso di laurea in fisica alla University of Illinois. Presto per\u00f2 \u00e8 stato sedotto dalla letteratura, riuscendo a ottenere una laurea in questa materia nel 1979. Dopo la laurea, ha lavorato a Boston come programmatore finch\u00e9 un incontro con un fotografo al Museum of Fine Arts lo ha affascinato talmente da spingerlo a lasciare il suo lavoro e trascorrere i due anni successivi a scrivere il suo primo romanzo, \"Tre contadini che vanno a ballare\", pubblicato nel 1985.\nIn seguito Powers si trasfer\u00ec temporaneamente nei Paesi Bassi, dove scrisse \"Il dilemma del prigioniero\", un lavoro che giustappone Disney e l'armamento nucleare, e poi il suo lavoro pi\u00f9 conosciuto, \"The Gold Bug Variations\" una storia che unisce genetica, musica, e informatica.\nInsegna scrittura creativa alla University of Illinois at Urbana-Champaign."}
{"id": "104022", "revid": "1986605", "url": "https://it.wikipedia.org/wiki?curid=104022", "title": "Bellaria (Peschiera Borromeo)", "text": "Bellaria (\"B\u00e8laria\" in dialetto milanese) \u00e8 un quartiere della citt\u00e0 lombarda di Peschiera Borromeo.\nPosizione.\nBellaria \u00e8 geograficamente delimitata a nord dalla strada provinciale ex SS 415 Paullese, che collega i comuni a Est di Milano con il capoluogo. A sud, invece, Bellaria confina con l'adiacente frazione di Robbiano del comune di Mediglia. A est e a ovest, infine, Bellaria \u00e8 delimitata da campi agricoli.\nStoria.\nLa localit\u00e0 di Bellaria \u00e8 una delle pi\u00f9 recenti di Peschiera Borromeo. Infatti, Linate \u00e8 attestata gi\u00e0 dal 1100. Zeloforamagno \u00e8 nato nel 1832 dall'unione di Zelo e Foramagno. Mezzate era un comune a s\u00e9 stante e anche San Bovio fino alla fine dell'800 costituiva un borgo autonomo rispetto a Peschiera.\nLa crescita urbanistica e demografica di Peschiera iniziata negli anni '80 del secolo scorso ha riguardato prima le localit\u00e0 di San Bovio, Zeloforamagno e Bettola. Solo verso la fine del 900, lo sviluppo immobiliare e, di conseguenza, anche demografico ha riguardato la localit\u00e0 di Bellaria, fino ad allora prevalentemente agricola e con poche unit\u00e0 produttive.\nL'espansione urbanistica e demografica.\nLa consistente e recente espansione urbanistica e demografica di Bellaria ha portato le autorit\u00e0 regionali a riesaminare il Piano di Intervento Integrato del Comune di Peschiera, relativo a Bellaria, riconfermandolo nella sua sostanza. In particolare, il 24 marzo 2011 il TAR (Tribunale Amministrativo Regionale) ha respinto un ricorso presentato da un'azienda chimica di Mediglia. A giugno del 2011, inoltre, \u00e8 arrivato anche il parere definitivo del CTR (Comitato Tecnico di valutazione dei Rischi) della direzione regionale della Lombardia."}
{"id": "104025", "revid": "2124234", "url": "https://it.wikipedia.org/wiki?curid=104025", "title": "TV Nation", "text": "Con il titolo TV Nation ci si pu\u00f2 riferire a diversi documentari del regista statunitense Michael Moore:"}
{"id": "104026", "revid": "801208", "url": "https://it.wikipedia.org/wiki?curid=104026", "title": "Locomotiva FS 940", "text": "Le locomotive a vapore del gruppo 940 sono delle locotender a vapore delle Ferrovie dello Stato italiane, oggi quasi tutte fuori servizio, costruite per i servizi gravosi sulle linee appenniniche dell'Italia centrale.\nLe \"940\" sono il prodotto della rielaborazione del precedente progetto del \"gruppo 740\", a cui \u00e8 stata modificata la distribuzione dei pesi per rendere la locomotiva simmetrica, cio\u00e8 in grado di sviluppare la medesima velocit\u00e0 sia in marcia avanti che in marcia indietro. Ci\u00f2 consentiva di non dover girare la locomotiva nelle piccole stazioni di testa delle linee.\nCon un rodiggio 1-4-1, una potenza di 980 CV, sviluppavano una velocit\u00e0 di circa 65\u00a0km/h.\nAlcuni esemplari hanno ricevuto un rialzo della carbonaia che ha permesso di aumentare la capacit\u00e0 di carbone da 3.5 tonnellate a circa 5.\nVennero costruite in 50 esemplari tra il 1922 ed il 1923."}
{"id": "104028", "revid": "1924342", "url": "https://it.wikipedia.org/wiki?curid=104028", "title": "Wayne Shorter", "text": "Biografia.\nIl padre lo inizia involontariamente alla musica jazz ascoltando la radio al ritorno dal lavoro: grazie alla trasmissione quotidiana di Martin Block, il giovane Wayne scopre infatti Bud Powell, Thelonious Monk, Charlie Parker, il bebop, Coleman Hawkins e Lester Young.\nStudia musica per quattro anni alla New York University, dopodich\u00e9 parte militare fra il 1956 e il 1958. Durante questo periodo, suona per un po' con Horace Silver, quindi, congedatosi in ottobre, entra dapprima nell'orchestra di Nat Phipps e poi, nel luglio-agosto 1959, in quella di Maynard Ferguson ove incontra Joe Zawinul.\nIl suo primo album lo incide in novembre, quando Lee Morgan, presentatogli da Charlie Persip, lo fa scritturare da Art Blakey come sostituto di Hank Mobley, avendo questi abbandonato il gruppo proprio nel corso di una tourn\u00e9e internazionale.\nRimarr\u00e0 nell'organico dei Jazz Messengers sino al 1964, svolgendo persino mansioni di direttore musicale in virt\u00f9 dei suoi talenti di arrangiatore e compositore.\nCon la formazione effettua numerose tourn\u00e9e attraverso l'Europa e il Giappone.\nNell'estate del 1964 si unisce al quintetto di Miles Davis per una collaborazione che si protrarr\u00e0 fino al 1970. In questi anni si avvicina definitivamente al sax soprano e si dimostrer\u00e0 quanto pi\u00f9 sensibile all'apertura del jazz ai nuovi orizzonti musicali. Anche nel quintetto davisiano la sua influenza musicale \u00e8 notevole con molte composizioni, autentiche gemme del jazz moderno. \nNel frattempo, incide ora in qualit\u00e0 di leader, ora di \"sideman\", insieme a Freddie Hubbard, Lee Morgan, Grachan Moncur III, Bobby Timmons. Nel 1970 si separa da Davis. \nUn anno dopo, si unisce a Zawinul, Miroslav Vitous, quindi Jaco Pastorius, nei Weather Report. Nel corso degli anni ottanta incide con artisti provenienti da altre esperienze musicali, non propriamente jazzistiche: Joni Mitchell, Pino Daniele, Carlos Santana, Milton Nascimento, il complesso Steely Dan. Dopo aver messo fine, nel dicembre del 1986, al sodalizio con i Weather Report, porta infine avanti una carriera principalmente da \"leader\", dedicandosi nella fattispecie alla scoperta di nuovi talenti soprattutto femminili:\nle percussioniste Marilyn Mazur e Terri Lyne Carrington, e le pianiste Geri Allen e Renee Rosnes. \nIl suo attuale quartetto, con Danilo P\u00e9rez, John Patitucci e Brian Blade, ha segnato il ritorno di Shorter alla musica acustica, oltre che il passo definitivo nella free improvisation.\nStile.\nSimilmente a molti altri sassofonisti della generazione formatasi alla scuola di Coltrane, anche per Wayne Shorter sono dovuti trascorrere diversi anni prima che potesse esprimere al meglio il suo talento.\nL'influenza coltraniana degli esordi (nitidezza nell'attacco delle note, lunghe frasi, contrasti, ricorso al parossismo) \u00e8 quanto pi\u00f9 sensibile in un ambiente sonoro che non differisce di molto da quello del suo primo maestro. Eppure, alcuni indizi (note tronche, punteggiatura in falsetto, roca sonorit\u00e0 appena marcata, dolce lirismo) lasciano gi\u00e0 supporre una prossima evoluzione che la vicinanza di Miles Davis avr\u00e0 solo il potere di accelerare.\nInoltre, l'uso sempre pi\u00f9 frequente del sax soprano (e del lyricon, sax computerizzato ancora pi\u00f9 acuto del soprano), unito alle sue preoccupazioni d'organizzatore del suono, lo immetteranno sulla via d'una creazione plurivocale in cui l'accompagnamento e l'assolo, senza smettere la loro interdipendenza, sembrano tuttavia diventare autonomi. L'impostazione perfetta e l'introduzione di strumenti elettrici, quindi elettronici, culminano in alcune composizioni per i Weather Report, mentre il discorso di Shorter strumentista si fa conciso. Nondimeno, il suo lirismo nostalgico innerva costantemente una musica che, sull'esempio della produzione davisiana, persegue l'unione di bellezza e modernit\u00e0."}
{"id": "104033", "revid": "1974468", "url": "https://it.wikipedia.org/wiki?curid=104033", "title": "Locomotiva FS 880", "text": "La locomotiva a vapore del gruppo 880 \u00e8 una \"locotender\" a 3 assi con asse anteriore portante a vapore surriscaldato e a semplice espansione a 2 cilindri esterni.\nStoria.\nLe locomotive a vapore del gruppo 880 furono ideate per l'utilizzo su linee secondarie, evolvendo il progetto del precedente gruppo 875, passando dal vapore saturo a quello surriscaldato, cosa che caus\u00f2 la sostituzione dei cassetti di distribuzione con cilindri di distribuzione.\nAvevano la caratteristica di un ridotto carico assiale e le modeste dimensioni, che permetteva il loro utilizzo anche su tratte di linea particolarmente dissestate e dotate di piattaforma di giratura.\nProprio le piccole dimensioni e l'uso su linee secondarie, con frequenti soste e partenze, fecero del progetto del gruppo 880 una scommessa, in quanto non si era certi che si sarebbe riusciti a sfruttare i vantaggi del vapore surriscaldato. La scommessa fu ampiamente vinta.\nVennero costruite in 60 esemplari tra il 1916 e il 1922. Altre macchine, numerate dal 102 al 217, sono unit\u00e0 che derivano dalla trasformazione del gruppo 875 effettuata tra il 1931 e il 1933.\nQueste locomotive erano molto adatte al servizio su linee pianeggianti con treni passeggeri e merci con modesto numero di carri.\nFurono utilizzate in servizio in quasi la totalit\u00e0 dell'Italia peninsulare e il maggior numero di esemplari fu assegnato ai depositi di Cremona, Novara e Cuneo.\nPer la loro versatilit\u00e0 furono anche noleggiate ad alcune ferrovie in concessione (Ferrovie del Sud Est, La Ferroviaria Italiana). L'ultimo utilizzo continuativo di questa locomotiva \u00e8 datato 1978 su una linea ferroviaria merci piemontese.\nAlcuni esemplari sopravvivono presso musei e collezioni private:\nCaratteristiche.\nLe 880 riprendono la maggior parte delle soluzioni tecniche delle precedenti locomotive 875. Si differenziano per l'adozione del surriscaldatore che date le caratteristiche del servizio svolto, con frequenti fermate, dovette essere del tipo ad ampia superficie di surriscaldamento. Pu\u00f2 apparire una differenza di poco conto, ma la 880 ha una caldaia pi\u00f9 grande e cilindri di distribuzione al posto del cassetto, quindi la conversione delle 115 locomotive dal gruppo 875 al gruppo 880 richiese una nuova caldaia, una nuova sella di appoggio per la caldaia e un nuovo blocco dei cilindri. Per il resto le locomotive mantennero le stesse prestazioni di potenza e velocit\u00e0 massima delle 875. Alcune macchine in seguito ricevettero una modifica che aument\u00f2 la scorta di carbone da 1.700 a 3.300\u00a0kg."}
{"id": "104034", "revid": "190427", "url": "https://it.wikipedia.org/wiki?curid=104034", "title": "Zincatura", "text": "La zincatura \u00e8 il processo con cui viene applicato un rivestimento di zinco su un manufatto metallico generalmente di acciaio per proteggerlo dalla corrosione galvanica: esso infatti limita la formazione di micro-celle elettrolitiche ad azione anodica nei bordi di grano.\nLo zinco \u00e8 meno elettronegativo (cio\u00e8 meno nobile) dell'acciaio, quindi, in caso di rotture o porosit\u00e0 del film protettivo, esso stesso diventa l'anodo sacrificale nella corrosione elettrolitica e si consuma se c'\u00e8 chiusura delle linee di campo.\nIl processo di zincatura pu\u00f2 avvenire secondo queste metodologie:\nVa fatta attenzione al fatto che gli impianti che effettuano i trattamenti a caldo sono detti zincherie mentre quelli galvanici sono detti zincature.\nStoria.\nIn Italia il primo impianto di zincatura a caldo viene aperto nel 1883 a Milano per volere di Luigi Origoni. Origoni intu\u00ec per primo la necessit\u00e0 di preservare l'acciaio dalla corrosione per aiutare l'industria lombarda a svilupparsi. Per riuscire nel progetto dovette chiamare dall'Inghilterra tecnici in grado di avviare l'impianto.\nZincatura a caldo.\nCon zincatura a caldo si intende generalmente l'immersione di manufatti in acciaio in un bagno di zinco fuso tenuto mediamente alla temperatura di 450\u00a0\u00b0C il che determina la ricopertura dell'acciaio con un sottile e resistente strato di zinco , l'acciaio \u00e8 ricoperto dallo zinco con uno spessore molto superiore alla zincatura elettrolitica, questo \u00e8 dovuto al metodo di somministrazione dello strato protettivo.\nIl processo pu\u00f2 essere suddiviso nelle seguenti fasi, separate una dall'altra:\nL'immissione in piccole e precise dosi di nichel, o ancor meglio di alluminio, nella vasca di zincatura conferiscono al trattamento un migliore controllo sulla reattivit\u00e0 dell'acciaio, sul rivestimento applicato e sugli spessori minimi di zinco richiesti dalle normative del settore. L'aggiunta di alluminio permette inoltre di migliorare la resistenza alla corrosione del rivestimento zincato e le sue qualit\u00e0 funzionali ed estetiche. La sostituzione del piombo presente nel bagno di zincatura con il bismuto (basso - fondente) ci preserva da un inquinamento precoce del pianeta, preservando le qualit\u00e0 protettive della zincatura e la nostra salute.\nLa vasca che contiene lo zinco fuso \u00e8 soggetta a un lento e costante processo di erosione, a causa dell'elevata temperatura raggiunta e degli agenti chimici (tra cui fosforo, silicio, zolfo) sprigionati durante le fasi operative, venuti in contatto con le pareti. Lo stato di corrosione \u00e8 valutabile attraverso tecnologie diagnostiche che elaborano i parametri di spessore della vasca con una sonda ultrasonora rivestita di alluminio e collegata a un computer esterno.\nZincatura a caldo continua.\nIl processo continuo (Sendzimir) \u00e8 molto simile a quello a caldo, ma viene effettuato su nastri o fili d'acciaio, permettendo di trattare in maniera continua e rapida grosse quantit\u00e0 di materiale. \nIl materiale viene srotolato, fatto passare in vasche che effettuano i cicli di preparazione dello stesso, introdotto in un forno che lo porta a una temperatura uniforme ed infine fatto passare per una vasca contenente una lega di zinco ed alluminio, quest'ultimo in percentuale dello 0,17-0,20%, fuso. La vasca pu\u00f2 essere riscaldata in vari modi: con le resistenze elettriche, con una cappa e la fiamma a contatto dello zinco oppure con dei bruciatori immersi. \nPer rimuovere il materiale in eccesso ed uniformare la distribuzione dello zinco ci sono due metodi:\nIl materiale viene successivamente raffreddato e riavvolto in bobine (per il filo) o coils (per il nastro).\nLa continuit\u00e0 del processo viene ottenuta saldando la coda di un nastro alla testa di quello successivo.\nZincatura elettrolitica.\nCome in precedenza, innanzitutto il materiale da trattare \u00e8 adeguatamente preparato (pre-sgrassato, decapato e sgrassato). Subito dopo (e da qui il processo si differenzia di molto dai due precedenti) il materiale \u00e8 immerso in una soluzione elettrolitica contenente sali di zinco. Viene infine creato un passaggio di corrente tra il pezzo e la soluzione che fa depositare lo zinco metallico sulla superficie del pezzo stesso.\nZincatura a freddo.\nLa zincatura a freddo non \u00e8 una zincatura nel senso stretto del termine. Mentre per le sopracitate zincature si ottiene uno strato di zinco metallico, che con le dovute cautele, si pu\u00f2 considerare puro, questa tecnica \u00e8 pi\u00f9 assimilabile a una verniciatura. \nInfatti si parla di vernice a base di resine sintetiche e zinco metallico, in cui la resina fa la parte del legante, mantenuto fluido fino all'applicazione da solventi in genere alifatici.\nLa zincatura a freddo viene applicata come una normale vernice di fondo con il potere antiossidante sempre legato all'azione galvanica dello zinco. \nLa preparazione del supporto da zincare avviene, quindi, come per ogni normale supporto da verniciare:\nEssendo considerata una vernice di fondo su di essa viene poi passata un'altra verniciatura detta di finitura con cui si d\u00e0 anche il colore finale alla struttura.\n\u00c8 importante che occhi e pelle non vengano in contatto con il prodotto, non respirarne i vapori e prendere quindi le opportune precauzioni, soprattutto usando bombolette spray in presenza di vento.\nZincatura a spruzzo.\nLa zincatura a spruzzo consiste nello spruzzare lo zinco fuso, finemente polverizzato, sulla superficie dell'acciaio preventivamente sabbiato a metallo bianco. La caratteristica dello zinco \u00e8 quella di formare uno strato denso ed aderente che ha una bassissima velocit\u00e0 di corrosione. Lo zinco \u00e8 anodico rispetto al ferro o all'acciaio di base e si corrode sacrificandosi al loro posto proteggendoli dalla ruggine quando il rivestimento viene danneggiato.\nEssa viene eseguita con pistole aventi un dispositivo di fusione e polverizzazione ed uno di alimentazione del filo di zinco. La fusione \u00e8 assicurata da un arco elettrico oppure da una pistola a gas (meno usata). Con tale processo si spruzzano anche fili di zinco, alluminio, rame, ottone, bronzo e fili di acciaio inossidabile."}
{"id": "104041", "revid": "767487", "url": "https://it.wikipedia.org/wiki?curid=104041", "title": "Mary Hopkin", "text": "La carriera.\nDurante una cena nel maggio del 1968, la modella Twiggy segnal\u00f2 a Paul McCartney una ancora sconosciuta diciassettenne gallese Mary Hopkin che aveva partecipato alla trasmissione TV \"Opportunity Knocks\"; e valutandone le straordinarie doti canore ne pronostic\u00f2 la vittoria nella puntata della settimana successiva. Il Beatle, incuriosito, segu\u00ec la puntata del programma rimanendo affascinato dalla voce eccezionale della cantante, e perci\u00f2 decise di contattarla e di offrirle un provino che si svolse negli studi di New Oxford Street.\nLa Hopkin entr\u00f2 cos\u00ec a far parte della scuderia Apple Records, e le fu scelto un brano adatto alle sue caratteristiche vocali e interpretative, \"Those Were the Days\", che venne inciso negli studi di Abbey Road. McCartney qualche tempo prima aveva sentito al Blue Angel la canzone cantata dai suoi autori, Gene e Francesca Raskin e, convinto delle potenzialit\u00e0 della melodia, l'aveva suggerita prima ai Moody Blues e poi a Donovan, ma in entrambi i casi il consiglio era stato ignorato.\nL'incisione di Mary Hopkin raggiunse una popolarit\u00e0 inaspettata. \nPeraltro, anche Sandie Shaw nello stesso periodo si esibiva in \"Those Were the Days\"; con un'astuta mossa propagandistica, Paul McCartney consigli\u00f2 agli ascoltatori di sentire entrambe le versioni e poi decidere quale fosse la migliore. \nIl pubblico decret\u00f2 la superiorit\u00e0 della versione di Mary Hopkin che nel mondo vendette in quattro mesi quattro milioni di copie e che raggiunse in breve la vetta della classifica discografica inglese scalzando \"Hey Jude\" dei Beatles, in Svizzera, Germania, Canada, Danimarca, Finlandia, Irlanda, Giappone, Polonia, Spagna, Svezia, in Francia per cinque settimane, nei Paesi Bassi per due settimane ed in Norvegia per due settimane e arriv\u00f2 al secondo posto in quella statunitense ed austriaca.\nRaggiunto il successo, la Hopkin si indirizz\u00f2 anche al mercato europeo, incidendo la canzone in italiano (\"Quelli erano giorni\"), francese, spagnolo e tedesco. In Italia partecip\u00f2 al Festival di Sanremo in coppia con Sergio Endrigo, giungendo seconda, interpretando una canzone del cantautore istriano destinata diventare una cover eterna \"Lontano dagli occhi\", e per quello francese \"Prince en Avignon\". Per promuovere la cantante, fu organizzato un tour negli Stati Uniti e in Canada, dove si esib\u00ec ai Maple Leaf Gardens di Toronto. Grazie all'intercessione di Paul McCartney, venne inoltre ospitata nel celebre \"Ed Sullivan Show\" e successivamente in patria al \"David Frost Show\". Sempre per la Apple incise il primo LP, \"Post Card\", il cui lancio promozionale fu organizzato al Post Office Tower di Londra; in quella circostanza la Hopkin era supportata dalle chitarre di Paul McCartney e di Donovan, artista che lei amava particolarmente poich\u00e9 ne condivideva il retroterra e le sonorit\u00e0 folk; qualche tempo dopo, venne pubblicato un altro singolo di successo, \"Goodbye\".\nMa la piega folk intrapresa scoraggi\u00f2 l'interesse del suo produttore e cos\u00ec nel 1972 Mary Hopkin abbandon\u00f2 la Apple, e la carriera cominci\u00f2 a declinare anche a causa del fatto che la cantante spos\u00f2 Tony Visconti, ebbe da lui un figlio, Morgan, e una figlia, Jessica, e decise per questo di ritirarsi dalle scene. Di lei rimangono le occasionali collaborazioni nel 1977 al disco \"Low\" di David Bowie (prodotto dal marito) e all'album in lingua gallese \"The Welsh World of Mary Hopkin\" del 1979."}
{"id": "104045", "revid": "80598", "url": "https://it.wikipedia.org/wiki?curid=104045", "title": "Fred Bongusto", "text": "Molto popolare negli anni Sessanta e Settanta, grazie alla sua vocalit\u00e0 calda e suadente \u00e8 considerato, insieme a Bruno Martino, il \"cantante confidenziale\" per antonomasia della musica leggera italiana. Tra i suoi maggiori successi discografici vi sono \"Frida\", \"Doce doce\", \"Amore fermati\", \"Una rotonda sul mare\", \"Spaghetti a Detroit\", \"Balliamo\", \"Tre settimane da raccontare\", \"Malaga\".\nDalla fine degli anni Sessanta \u00e8 stato inoltre tra i pi\u00f9 ricercati autori italiani di musica da film, soprattutto nel genere della commedia all'italiana, vincendo per due volte il Nastro d'Argento per la migliore colonna sonora.\nHa collaborato nel corso della sua lunga carriera con artisti internazionali tra cui Chet Baker, Don Costa, Toquinho, Vinicius de Moraes e Antonio Carlos Jobim.\nBiografia.\nGli inizi.\nNato nel centro storico di Campobasso, in Via Marconi, si fa notare per le sue doti musicali gi\u00e0 da studente nella sua citt\u00e0 natale in vari complessi locali e nella formazione musicale del suo Liceo. I suoi modelli sono Frank Sinatra, Bing Crosby, Nat King Cole.\nAlla met\u00e0 degli anni Cinquanta si trasferisce a Padova per studiare Legge ed entra nell'orchestrina del Caff\u00e8 Pedrocchi con altri compagni di universit\u00e0: un'esperienza che Bongusto ricorder\u00e0 vent'anni dopo nella canzone \"Carissimo Maestro di Padova\". Decide quindi di abbandonare gli studi e di dedicarsi a tempo pieno alla carriera musicale. Fa la gavetta come cantante e chitarrista al seguito di varie orchestre. Con l'orchestra di Vittorio Buffoli, che comprende anche un giovane Sergio Endrigo (voce e contrabbasso), va in tourn\u00e9e in Germania, Grecia e Libano.\nDopo un periodo di pausa nel quale tenta di riprendere gli studi, ritorna definitivamente alla musica: nel 1959 entra nel gruppo I 4 Loris (con , Loris Boresti, Luciano Bigoni e Nini Mezzet) nel ruolo di voce solista e chitarrista. I 4 Loris ottengono un contratto discografico con la Primary di Giovanni Battista Ansoldi e debuttano nel 1959 con il 45 giri \"Tu sei l'orizzonte/Stringimi e baciami\", cui fa seguito nel 1961 il 45 giri \"Madison Italiano/Notte d'amore,\" reinterpretazione di \"Jealous Lover\" di Charles Williams, canzone inserita nella colonna sonora del film \"L'appartamento\" di Billy Wilder, il cui testo italiano fu curato da Misselvia.\nGli anni Sessanta e il successo.\nAnsoldi intuisce il potenziale di Bongusto come solista. Il suo esordio discografico in solitaria arriva anche grazie all'amicizia che lo lega al compagno di etichetta Ghigo Agosti, che gli scrive il brano \"Bella bellissima\", uscito per la Primary su 45 giri nel gennaio del 1962, accompagnato, come in tutti i suoi primi singoli, dall'orchestra di Piero Soffici. Ma a riscuotere le prime attenzioni \u00e8 la struggente canzone sul lato B, \"Doce, doce...\", scritta da Bongusto stesso a 18 anni in napoletano. Altro lato B e altra raffinata canzone napoletana da lui composta da giovanissimo \u00e8 la languida \"Frida\", pubblicata quattro mesi dopo e che conferma il suo talento come cantante e autore. Si accorge di lui il maestro Gorni Kramer, che lo vuole come interprete per \"Amore fermati\", sigla dello suo show televisivo Leggerissimo (1963). Grazie anche alla ribalta televisiva il singolo arriva nel maggio 1963 al quarto posto in hit parade e fa conoscere Bongusto al grande pubblico. Nell'aprile del 1963 esce la spagnoleggiante \"Malaga\", destinata a diventare un altro suo classico, reinterpretato trent'anni dopo dal maestro della bossa nova Joao Gilberto. In luglio esce il suo primo 33 giri omonimo che raccoglie i suoi primi singoli e con il quale Bongusto si conferma tra i big della canzone italiana del periodo. Sempre del 1963 \u00e8 il suo primo tour in Sud America, in Uruguay.\nIl repertorio di Bongusto miscela sapientemente swing, jazz, bossa nova, canzone napoletana e chanson d'autore, legando il tutto con lussureggianti orchestrazioni a cura dei migliori direttori d'orchestra della musica leggera del periodo, mentre la sua suadente voce da crooner canta amori romantici e appassionati, non di rado con toni nostalgici e spesso e volentieri legati al mare e all'estate. Una formula che lo impone come uno dei protagonisti indiscussi della scena dei night degli anni Sessanta e Settanta.\nLa consacrazione per Bongusto arriva con quello che \u00e8 il suo manifesto in musica: \"Una rotonda sul mare\" (1964), il suo maggiore successo e una delle canzoni-simbolo dell'Italia del boom economico. Il brano viene anche scelto da Luchino Visconti per una scena del suo film Vaghe stelle dell'Orsa. Sempre nel 1964 esce il film \"Matrimonio all'italiana\" di Vittorio De Sica con Sofia Loren e Marcello Mastroianni, due volte candidato agli Oscar; nel film Bongusto canta il tema della sigla di coda \"'O cielo ce manna 'sti ccose\", di cui \u00e8 co-autore con Armando Trovajoli, autore della colonna sonora della pellicola. Nello stesso anno partecipa al Festival di Napoli, mentre l'anno dopo, nel '65, sar\u00e0 per la prima volta al Festival di Sanremo con \"il brano Aspetta domani\" in coppia con Kiki Dee.\nNel settembre dello stesso anno Bongusto, insieme a Vittorio Gassman e Paola Pitagora, \u00e8 in Sudamerica con lo spettacolo \"Solitudine. Serata di teatro, poesia e canzoni\", una tourn\u00e9e di 22 date patrocinata dal Ministero del Turismo e dello spettacolo che tocca le maggiori citt\u00e0 dell'America Latina.\nLa sua seconda apparizione a Sanremo avviene nel 1967 con \"Gi,\" ma la canzone, cantata in coppia con Anna German, non si qualifica per la serata finale. Tre mesi dopo, nel maggio 1967, pubblica il singolo dal sapore r\u00e9tro \"Spaghetti a Detroit\" che diventer\u00e0 presto un altro suo cavallo di battaglia. Il motivo di \"Spaghetti a Detroit\" sar\u00e0 il tema portante della prima colonna sonora per il cinema firmata da Bongusto, quella per il film \"Il tigre\" di Dino Risi (1967) vincitore di due David di Donatello. In carriera Bongusto firmer\u00e0 in tutto 28 colonne sonore.\nIn questi anni Bongusto con la sua orchestra suona nei pi\u00f9 noti locali italiani del periodo, a cominciare dalla Bussola in Versilia, di cui diventa una delle principali attrazioni. Proprio alla Bussola il suo nome \u00e8 in cartellone con Shirley Bassey in occasione del Gala di Capodanno del 1968: all'inizio della serata, tuttavia, il locale diviene teatro di un drammatico scontro tra la polizia e il Movimento Studentesco che pregiudicher\u00e0 l'evento.\nCuriosamente, alla grande popolarit\u00e0 del personaggio e delle sue canzoni non corrispondono exploit nelle classifiche di vendita: una anomalia che caratterizza tutta la sua carriera. La stessa Una rotonda sul mare non va oltre l'ottavo posto in hit parade.\nI temi delle sue canzoni lo rendono una presenza fissa alla rassegna Un disco per l'estate che vince nel 1966 con \"Prima c'eri tu\", dopo aver partecipato nel 1964 con \"Mare non cantare\" e nel 1965 con \"Il mare quest'estate.\" Sar\u00e0 protagonista della stessa manifestazione anche nel 1969 con \"Una striscia di mare\", nel 1972 con \"Questo nostro grande amore\", scritta insieme a Franco Califano\",\" e nel 1974 con \"Perdonami amore\".\nGli anni Settanta.\nTra gli anni Sessanta e Settanta compare spesso nei variet\u00e0 televisivi della Rai a proporre le sue canzoni, anche dal vivo con l'orchestra. Partecipa a quattro edizioni consecutive di Canzonissima, tra il '68 e il '71, ma entra definitivamente nell'immaginario popolare cantando il divertissment \"Quando mi dici cos\u00ec\" in coppia con Minnie Minoprio nella sigla di coda del programma Speciale per noi, andato in onda sulla rete nazionale tra gennaio e febbraio del 1971 (la voce femminile che canta nella canzone \u00e8 in realt\u00e0 di Giulia De Mutiis).\nL'anno successivo Bongusto \u00e8 ancora protagonista in televisione di un duetto con Mina, con la quale canta dal vivo un \"medley\" dei propri successi in una puntata dello show Teatro 10, con l'orchestra diretta dal Maestro Gianni Ferrio. Le canzoni cantate nel medley sono, in sequenza: \"Quando mi dici cos\u00ec, Frida, Sei tu sei tu, Doce doce, Spaghetti a Detroit.\"\nSempre nel 1972 la Rai per la prima volta gli ritaglia un programma televisivo da protagonista e conduttore: Amabile Fred va in onda a luglio in 3 puntate sul Secondo Canale, con i testi di Giancarlo Bertelli e Giorgio Calabrese.\nNegli anni Settanta Bongusto consolida il suo status di cantante confidenziale e mattatore dei nightclub con altri successi come \"Tre settimane da raccontare\" (1973), \"La mia estate con te\" (1976) (Albertelli - Colonnello, #12 in classifica) e soprattutto \"Balliamo\" (1977) (Di Francia - Iodice - Di Francia), che grazie anche all'arrangiamento del produttore americano Jimmie Haskell diverr\u00e0 il suo maggiore successo del decennio. Tradotto in spagnolo come \"Bailemos\", il brano conquister\u00e0 anche il Sud America, specie nell'interpretazione di Manolo Otero.\nBongusto tuttavia non ha frequentato solamente la scena dei nightclub. Nel 1971 partecipa al Palermo Pop Festival sotto le mentite spoglie di rocker americano. In quel frangente Bongusto vince le resistenze della giovane platea cantando classici blues accompagnandosi con la chitarra. Solo alla fine del suo show Bongusto rivela la sua identit\u00e0, guadagnandosi gli applausi del pubblico. A ricordare l'episodio, il fumettista Stefano Disegni presente all'evento.\nProlifica la sua attivit\u00e0 discografica nel corso del decennio, con la pubblicazione spesso di due album a cadenza annuale che propongono ora canzoni originali nel suo ormai collaudato stile di sofisticato crooner, ora interpretazioni personali di classici della canzone italiana e internazionale. Non mancano neppure gli omaggi alla sua amata canzone napoletana, con gli album \"Napoli alla mia maniera\" (1975) e \"Flash Back\" (1975), quest'ultimo in parte registrato live con la sua orchestra allo Sporting Club di Montecarlo.\nBongusto si avventura anche nel mondo soul e rhythm&amp;blues, pubblicando nel 1973 una cover del celebre brano di Stevie Wonder \"Superstition,\" adottando per l'occasione scherzosamente lo pseudonimo di \"Fred Goodtaste\", traduzione inglese del proprio nome.\nDalla seconda met\u00e0 degli anni Settanta, Bongusto arricchisce e rinnova il suo repertorio con influenze funky e discomusic, come testimoniano la colonna sonora di Conviene far bene l'amore (1975) e i suoi album Il giorno e la notte (1977), Professionista di notte (1978) e Luned\u00ec (1979), realizzati, come per tutte le sue produzioni di quegli anni, con alcuni tra i pi\u00f9 famosi arrangiatori della musica leggera dell'epoca: da Toto Torquati a Ruggero Cini, da Rodolfo Grieco al suo storico collaboratore Jos\u00e8 Mascolo, per arrivare a Don Costa, arrangiatore e produttore per Paul Anka e Frank Sinatra. Sul finire degli anni '70 partecipa anche a due edizioni consecutive del Festivalbar: nel 1977 con \"Pietra su Pietra\", nel 1978 con \"Carissimo maestro di Padova\".\nNegli stessi anni Bongusto fortifica il suo rapporto con la musica brasiliana: nel suo album Fred Brasil (1979) interpreta vari classici del repertorio carioca e rivisita alcuni suoi vecchi successi in chiave samba e bossanova. Tra i brani presenti nel disco anche \"Quien eres tu\", versione rivisitata e tradotta in brasiliano di \"Ma tu chi sei\" dell'amico Bruno Martino. Comincia a frequentare il Brasile nelle sue tourn\u00e9e per poi collaborare nel corso degli anni con Toquinho (con il quale far\u00e0 dischi e tour insieme), Vin\u00edcius de Moraes e Ant\u00f4nio Carlos Jobim. Il suo interesse verso i maestri della bossa nova verr\u00e0 ricambiato dall'interpretazione di \"Malaga\" da parte di Jo\u00e3o Gilberto nel suo disco \"Jo\u00e3o\" (1991). Lo stesso Gilberto ebbe a valutare musicalmente il brano definendolo \"una composizione perfetta\".\nDagli anni Ottanta alla fine della carriera.\nNegli anni Ottanta Bongusto, di fronte all'arrivo di nuove mode e tendenze musicali, rimane fedele al suo stile e al suo personaggio continuando a pubblicare dischi perlopi\u00f9 di slowtempo e ballate romantiche come \"Come t'aggia fa\" (1982), \"Attento disc-jockey\" (1983) o \"Ammore scumbinato\" (1985) che riscuotono attenzione specialmente nell'ambiente dei piano-bar.\nAd accompagnare l'uscita del disco Freddissimo (1982), Bongusto conduce per tre settimane tra marzo e aprile di quell'anno su Rai2 la striscia quotidiana preserale \"Buonasera con...\", per l'occasione ribattezzata \"Buonasera con... Freddissimo ma con Bongusto\", con diversi ospiti e uno studio trasformato in una mega-discoteca con l\u2019orchestra diretta dal Maestro Jos\u00e8 Mascolo. L'anno successivo, con \"Attento disc-jockey\", fa parte del cast della gara canora a squadre Azzurro 1983 in onda in tre serate su Rai2. In squadra con lui, tra gli altri, anche Domenico Modugno, Diana Est e Heaven 17.\nA met\u00e0 degli anni Ottanta si trova fortuitamente a cantare per Ella Fitzgerald, guadagnandosi i complimenti da parte della cantante americana, ospite speciale in una serata d'onore a St.Vincent organizzata dalla famiglia Agnelli; un episodio poco conosciuto, che Bongusto ha ricordato con entusiasmo in pi\u00f9 interviste.\nPartecipa altre due volte al Festival di Sanremo: nel 1986 con \"Cantare\" (Di Francia-Iodice-Bongusto), arrivato all'ottavo posto e uno dei brani pi\u00f9 eseguiti dalle orchestre in quell'anno, e nel 1989 con \"Scusa\". Sempre nel 1989 pubblica l'album Le donne pi\u00f9 belle, contenente \"'E fantasme\", una collaborazione con Il Giardino dei Semplici. Continua la sua attivit\u00e0 live nei nightclub e nei dancing e intensifica i tour in Sudamerica e soprattutto in Brasile, ormai diventato la sua seconda patria artistica.\nNel 1989 fa parte del cast del programma televisivo revival \"Una rotonda sul mare\" andato in onda su Canale 5, il cui titolo \u00e8 ispirato al suo maggiore successo.\nNegli anni Novanta rimangono significative le due tourn\u00e9e fatte insieme a Toquinho, anche lui di origini molisane, in Italia nel 1993 e ancora in Brasile nel 1996, dopo aver inciso insieme il singolo \"Brasiliando\". Da ricordare anche la tourn\u00e9e amarcord \"Due ragazzi cos\u00ec\" realizzata in coppia con l'amico-rivale di sempre Peppino di Capri e che verr\u00e0 quindi immortalata nell'omonimo album live (1996).\nBongusto si congeda discograficamente con l'album E io le canto accuss\u00ec (1997) in cui canta alcuni dei suoi evergreen internazionali preferiti in versione riarrangiata e dopo averne tradotti i testi in napoletano: una sorta di omaggio a fine carriera verso i suoi modelli artistici. Per la realizzazione del disco si avvale di noti musicisti jazz come Lino Patruno, Geg\u00e8 Munari, Vittorio Sonsini e Riccardo Biseo.\nRenato Sellani, gi\u00e0 pianista in alcuni dischi di Bongusto dalla fine degli anni Ottanta, gli dedica nel 2001 con il suo Trio il disco tributo in jazz Per Fred Bongusto / Trilogia italiana Vol.3 dopo analoghi tributi a Gino Paoli e a Bruno Martino nei due precedenti volumi.\nDal 5 al 16 dicembre 2007 la sua ultima tourn\u00e9e in Sudamerica, nel corso della quale si esibisce in Uruguay e Argentina. In questi anni comincia ad accusare problemi di udito, una patologia che si aggrava progressivamente tanto da compromettere nell'ultimo periodo la sua attivit\u00e0 musicale.\nIl 18 marzo del 2005 il Presidente del Consiglio Silvio Berlusconi consegna a Fred Bongusto una targa d'argento per i 50 anni di carriera, che verranno poi festeggiati il 30 maggio del 2007 al Gilda Club di Roma. Il 26 maggio dello stesso anno viene insignito dal presidente della Repubblica Carlo Azeglio Ciampi dell'onorificenza di Commendatore ordine al merito della Repubblica italiana.\nL'ultima delle sue apparizioni pubbliche risale al 22 aprile 2013, in occasione del concerto in ricordo di Franco Califano, quando canta il brano\"Questo nostro grande amore\", scritto insieme al \"Califfo\" . Nello stesso anno duetta con Iva Zanicchi nel brano \"Amore fermati\" inserito nel disco della cantante intitolato \"In cerca di te\". Tale brano verr\u00e0 interpretato da Fiorello nella serata finale del Festival di Sanremo 2020 come omaggio a Bongusto dopo la scomparsa.\nLa morte.\nBongusto muore all'alba dell'8 novembre 2019 a 84 anni al Policlinico Umberto I di Roma a causa di una malattia respiratoria. I funerali si sono celebrati l'11 novembre nella Chiesa degli Artisti a piazza del Popolo con amici e colleghi in diretta. La salma venne poi cremata per sua volont\u00e0 e le ceneri custodite alla famiglia.\nColonne sonore per il cinema.\nMolto intenso il rapporto tra Fred Bongusto e il cinema italiano lungo tutta la sua carriera. Nella prima met\u00e0 degli anni Sessanta Bongusto partecipa a un paio di film musicali molto in voga nel periodo, i cosiddetti musicarelli: \"Obiettivo ragazze\" (1963) dove ha modo di eseguire con il suo complesso la sua hit del momento, \"Malaga\", e \"Questi pazzi, pazzi italiani\" (1965), nel quale canta il brano \"Vierno\".\nIl suo primo contributo al cinema risale al 1964, data di uscita di \"Matrimonio all'italiana\" di Vittorio De Sica, pluri-candidato agli Oscar, nel quale Bongusto canta il tema \"'O cielo ce manna 'sti ccose\", di cui \u00e8 co-autore con Armando Trovajoli, autore del resto della colonna sonora del film.\nBongusto d\u00e0 voce nello stesso periodo anche ai due temi musicali principali per altrettanti spaghetti-western: \"A man, a story\" (1965) con l\u2019orchestra di Gianni Ferrio (dal film Un dollaro bucato) e \"Gringo\" (1965) con l\u2019orchestra di Benedetto Ghiglia (dal film Adios Gringo), entrambi pubblicati su 45 giri.\nDalla fine degli Sessanta Bongusto comincia a scrivere autonomamente colonne sonore per film, soprattutto per quelli riconducibili al filone della commedia all'italiana, spesso assistito negli arrangiamenti per orchestra dal suo storico collaboratore Jos\u00e8 Mascolo. Le sue colonne sonore, come tante del periodo, mescolano vari stili di moda all'epoca: dal beat allo shake, dallo swing al jazz, dalla bossa nova al funky, fino alla musica vocale a cappella. Spesso e volentieri i temi composti per il cinema diventeranno canzoni centrali dei suoi album.\nLa prima colonna sonora musicata \u00e8 per il film \"Il tigre\" di Dino Risi (1967), vincitore di due David di Donatello, nel quale il tema portante \u00e8 il motivo di \"Spaghetti a Detroit\". Dopo \"Il tigre\", Bongusto firmer\u00e0 le musiche per altri importanti film italiani del periodo come \"Un Detective\" e \"Il Divorzio\" di Romolo Guerrieri, \"Il furto \u00e8 l'anima del commercio\" di Bruno Corbucci, \"All'onorevole piacciono le donne\" di Lucio Fulci, \"Gli Ordini sono ordini\" di Franco Giraldi con Monica Vitti, \"Conviene fa bene l'amore\" di Pasquale Festa Campanile, \"Malizia\" (candidato al Nastro d'argento) e \"Peccato veniale\" di Salvatore Samperi.\nSe Piero Piccioni instaurer\u00e0 un sodalizio duraturo con Francesco Rosi e Alberto Sordi e Ennio Morricone con Sergio Leone, il vero sodalizio di Fred avverr\u00e0 con un altro grande maestro del cinema, Alberto Lattuada, per il quale realizzer\u00e0 le musiche di \"Venga a prendere il caff\u00e8 da noi\", \"Bianco Rosso e\", \"Le far\u00f2 da padre\", \"Oh Serafina\" e \"La cicala\". Con gli ultimi due film Bongusto vince il Nastro d'argento per la migliore colonna sonora dell'anno.\nNegli anni Ottanta Bongusto musicher\u00e0, tra gli altri, altri tre fortunati film di Paolo Villaggio (\"Fantozzi contro tutti, Fracchia la belva umana e Superfantozzi\"), Sesso e Volentieri (nuovamente al fianco di Dino Risi), e la pellicola \"Kamikazen\" di Gabriele Salvatores (1988).\nLe canzoni cantate da Bongusto, sia in qualit\u00e0 di solo interprete sia anche come autore, compaiono anche come sigle di programmi televisivi: da \"Amore fermati\", sigla del variet\u00e0 Leggerissimo con Gorni Kramer (1963), a \"Io non si chi sei\" per il popolare show del sabato sera Scala reale (1966); dalla celebre \"Quando mi dici cos\u00ec\", sigla di coda eseguita in coppia con Minnie Minoprio per Speciale per noi (1971), a \"Quattro colpi per Petrosino\", tema di coda dello sceneggiato televisivo Joe Petrosino di Daniele D'Anza (1972). Bongusto \u00e8 stato inoltre autore di vari temi strumentali utilizzati come sigle televisive.\nNegli anni Novanta la produzione di Fred Bongusto per il cinema conoscer\u00e0 un piccolo revival di culto a livello internazionale grazie all'affermarsi di generi come l'exotica e la lounge music e alla ristampa di molti dischi di colonne sonore del periodo, che riportano in auge presso un pubblico pi\u00f9 giovane anche altri storici compositori italiani di musiche da film come Piero Piccioni, Piero Umiliani, Riz Ortolani, Armando Trovaioli e Stelvio Cipriani.\nVita privata.\nBongusto nacque a Campobasso da padre partenopeo e madre veneta e crebbe nel rione popolare di Sant'Antonio. Ebbe un'infanzia e adolescenza difficile: il padre, sottufficiale di marina, mor\u00ec sul fronte greco durante la Seconda Guerra Mondiale, lasciandolo orfano a 7 anni. Come sfollato di guerra trascorse qualche anno nel Nord Italia a Cerea, ospite di una zia, dove frequent\u00f2 le elementari, per tornare nella sua citt\u00e0 natale in Molise.\nFu il padre, cantante e chitarrista amatoriale, a trasmettergli la passione per la musica. Le influenze musicali decisive furono quelle della radio delle Forze Armate Americane in Europa. Nacque cos\u00ec il suo amore per il jazz, lo swing di Frank Sinatra, Bing Crosby, Nat King Cole.\nNel periodo d'oro della sua carriera, Bongusto si spos\u00f2 nel 1967 con l'attrice e showgirl Gabriella \"Gaby\" Palazzoli, scomparsa nel 2016, che recit\u00f2 in teatro con Macario e nel cinema con Alberto Sordi nel film \"Buonanotte... avvocato!\". Nel 1960 la Palazzoli per un breve periodo fu sposata con l'attore americano John Drew Barrymore dal quale ebbe Blyth, sin da piccola cresciuta con Bongusto; John Barrymore Jr. con la moglie successiva ebbe poi come figlia Drew Barrymore.\nNel 1979 i Bongusto furono vittime di un fatto di cronaca: in sua assenza, due terroristi armati, Cristiano Fioravanti e Alessandro Alibrandi dei NAR, si introdussero nell'abitazione spacciandosi per fattorini e dopo avere legato, imbavagliato e malmenato la moglie e la governante, rubarono denaro, gioielli e il disco d'oro di Bongusto, per un valore complessivo di diverse centinaia di milioni.\nBongusto trascorreva buona parte del suo tempo ad Ischia, che amava profondamente e nella quale aveva stabilito una sorta di \"buen retiro\" nel borgo marinaro di Sant'Angelo, dove trov\u00f2 l'ispirazione per alcune canzoni.\nNegli anni Novanta fu anche Consigliere Comunale dal 1990 al 1992 a Bari, eletto nel Partito Socialista Italiano. Fu simpatizzante del Partito Radicale, al quale si iscrisse nel 1987.\nBongusto si \u00e8 dato al calcio agonistico in varie squadre a livello giovanile, e al tennis. Tra le sue grandi passioni anche l'antiquariato e le arti grafiche, il mare e la nautica.\nCitazioni.\nLa musica di Bongusto \u00e8 stata occasionalmente sfruttata dalla musica hip hop. \nCarosello.\nFred Bongusto partecip\u00f2 a due serie di \"sketch\" della rivista pubblicitaria televisiva \"Carosello\": nel 1964, con Edoardo Vianello, Little Tony, Marie Lafor\u00eat, Gene Pitney, Pino Donaggio e Sylvie Vartan, pubblicizz\u00f2 il gelato Concertino della Tanara; negli anni 1973 e 1974 pubblicizz\u00f2 l'aperitivo Gancia americano, il Gancia americanissimo e il Top 21, della Gancia."}
{"id": "104048", "revid": "92723", "url": "https://it.wikipedia.org/wiki?curid=104048", "title": "H\u00fasav\u00edk", "text": "H\u00fasav\u00edk \u00e8 una piccola citt\u00e0 che si trova nel comune islandese di Nor\u00f0ur\u00feing, nella regione di Nor\u00f0urland eystra, nell'estremo nord dell'Islanda, a circa 70\u00a0km stradali da Akureyri.\nCollocata sulla baia Skj\u00e1lfandi, che in islandese significa \"baia dei tremori\" a causa dei continui sommovimenti tellurici, H\u00fasav\u00edk vive di pesca e turismo. La cittadina \u00e8 conosciuta per l'osservazione dei cetacei \u00e8 addirittura soprannominata la \"capitale mondiale dell'osservazione dei cetacei\": le uscite in barca per ammirare le balene hanno praticamente sempre successo in quanto la baia di Skj\u00e1lfandi \u00e8 un vero e proprio crocevia per i cetacei. La baia ospita sempre diversi esemplari di passaggio di differenti specie di balena, dalle comuni balenottere rostrate e capodogli, alle megattere che compiono impressionanti acrobazie fuori dall'acqua, fino alle rare balenottere azzurre, gli animali pi\u00f9 grandi del mondo.\nMonumenti e luoghi d'interesse.\nIn citt\u00e0 \u00e8 presente anche un \"whale center\" dove sono conservati scheletri di molte specie di balene, oltre ad informazioni sulla vita dei cetacei che abitano la baia. C'\u00e8 poi un museo della civilt\u00e0 islandese. H\u00fasav\u00edk era anche sede dell'unico museo al mondo di falli di tutte le specie animali, il Museo fallologico islandese, ma dall'autunno 2011 \u00e8 stato spostato a Reykjav\u00edk. Al museo di storia naturale, fondato nel 1966, \u00e8 presente invece un orso bianco imbalsamato, cacciato sull'isola di Gr\u00edmsey dove era approdato nell'inverno 1969 dopo essere andato alla deriva su un iceberg.\nLa chiesa cittadina, disegnata dall'architetto Rognvaldur Olafsson, fu costruita a forma di croce con legname proveniente dalla Norvegia e consacrata nel 1907. Il campanile \u00e8 alto 26 m. Non c'\u00e8 il tradizionale pulpito. L'artista Freymodur Johannesson dipinse e decor\u00f2 gli interni nel 1924. Sveinn Thorarinsson, artista proveniente dalla fattoria Kilakot, nella contea di Kelduhverfi, dipinse una rappresentazione della risurrezione di Lazzaro per l'altare, nel 1930-31. L'organo fu consacrato nel 1964. Lo scultore Johann Bjornsson di H\u00fasav\u00edk intagli\u00f2 il fonte battesimale e altre decorazioni in legno per la chiesa.\nNella cultura di massa.\nH\u00fasav\u00edk \u00e8 stata l'ambientazione e l'ispirazione di una canzone nel film di Netflix del 2020 \"Eurovision Song Contest - La storia dei Fire Saga\". Il film \u00e8 una storia comica di due nativi di H\u00fasav\u00edk che rappresentano l'Islanda nell'Eurovision Song Contest; il film ha portato ad un incremento del numero di turisti da tutto il mondo."}
{"id": "104049", "revid": "247222", "url": "https://it.wikipedia.org/wiki?curid=104049", "title": "Marina Rei", "text": "Biografia.\nGli esordi.\nFiglia di Vincenzo \"Enzo\" Restuccia, batterista dell'orchestra di Ennio Morricone e turnista, e di Anna Giordano, violista dell'orchestra sinfonica di Roma, Marina Restuccia \u00e8 cresciuta con la passione per l'arte, per la musica e le percussioni in particolare grazie anche all'influenza dei genitori che la abituano al jazz, al soul, ma anche alla musica classica.\nA diciotto anni si stacca dalla famiglia per dedicarsi alla musica dal vivo, esibendosi in alcuni tra i pi\u00f9 noti locali romani.\nAnni '90.\nInizia a incidere dischi dance con lo pseudonimo di Jamie Dee, ottenendo una discreta notoriet\u00e0 anche all'estero (specialmente in Giappone). Nel 1991 firma un contratto discografico con la Flying Records e prodotta da Roberto Ferrante pubblica il primo singolo: \"Burnin' up\". Si avvale della collaborazione di Max &amp; Frank Minoia per il secondo singolo \"Memories memories\" e nel 1992 pubblica \"Two time baby\". \"Different moods\" \u00e8 il suo primo album ed esce in Giappone (\"Special love\", il singolo estratto).\nNel 1993 viene pubblicato \"Get ready\", ultimo singolo per la Flying. Nel 1994 passa alla X Energy e pubblica \"Don't be shy\", singolo pubblicato anche in molti paesi europei. Contemporaneamente in Giappone esce il secondo album (\"Don't be shy\"), che spazia dalla dance all'acid jazz.\nIl nuovo singolo \"People (everybody needs love)\" viene pubblicato sia in Europa che negli Stati Uniti.\nIntanto prende parte a progetti e collaborazioni con i Blunero, JFM Project, Mistral, PF Sound. Il 1995 si apre con il nuovo singolo \"So good\", sempre con la produzione e la supervisione di Frank &amp; Max Minoia.\nIl singolo \"Dreaming blue\" pubblicato a fine '95 e \"U\", pubblicato nel 1996, sono gli ultimi due brani incisi come Jamie Dee. Infatti, nel 1994 la cantante aveva firmato per la Virgin Records, continuando la collaborazione col musicista Frank Minoia intrapresa gi\u00e0 qualche anno prima.\nNell'aprile del 1995 esce il brano \"Sola\", inciso con un nuovo pseudonimo, Marina Rei: anche il genere \u00e8 nuovo e si discosta dalla precedente produzione, imponendosi subito nelle radio grazie ai ritmi soul ed acid jazz. Nell'autunno dello stesso anno \u00e8 la volta di un altro singolo di successo, \"Noi\" e pubblica il primo omonimo album \"Marina Rei\", da lei interamente scritto (autrice dei testi) con Frank Minoia (compositore e arrangiatore delle musiche).\nLa consacrazione avviene per\u00f2 l'anno successivo al Festival di Sanremo: Marina partecipa nella sezione giovani col brano \"Al di l\u00e0 di questi anni\" (pubblicato per il mercato anglosassone con il titolo \"Just like an Angel\") e si classifica terza vincendo anche il premio della critica. Il brano viene apprezzato soprattutto per aver lanciato in Italia il genere dell'acid jazz, che in quel periodo andava diffondendosi nel continente australiano. Si fa anche notare per l'esibizione a piedi nudi, quasi ricalcando Sandie Shaw. Attribuisce questa scelta alla volont\u00e0 di sentirsi maggiormente a proprio agio. L'album d'esordio viene ripubblicato con l'aggiunta del brano sanremese e in poche settimane si aggiudica il disco di platino superando di gran lunga le 130.000 copie vendute e confermandosi come l'album d'esordio di maggior successo nel '96, grazie anche agli altri singoli estratti quali \"Pazza di te\", \"Odio e amore\", \"I sogni dell'anima\" (remixato da Todd Terry). Nello stesso anno si aggiudica il Telegatto d'oro nel concorso musicale Vota la voce nella categoria migliore rivelazione. Alla partecipazione sanremese seguono una serie di concerti che culminano con l'esibizione in Piazza San Giovanni a Roma, in occasione della tradizionale festa del Primo Maggio.\nNel 1997 partecipa nuovamente al Festival di Sanremo col brano \"Dentro me\" (nel video appare il famoso ballerino Daniel Ezralow). Il secondo album \u201c\"Donna\"\u201d si distacca di poco dal precedente, mantenendo le sonorit\u00e0 black della collaborazione con Frank Minoia, e risulta impreziosito da un'altra collaborazione col celebre sassofonista Michael Brecker, totalizzando le oltre 200.000 copie vendute. L'album \u00e8 trainato da un singolo di enorme successo, \"Primavera\", cover di \"You to Me Are Everything\" dei The Real Thing, con cui Marina Rei vinse il Disco per l'Estate. Il videoclip della canzone vede la partecipazione di Margherita Buy. Il tour che segue ottiene un ottimo successo di pubblico: durante la Festa dell'Unit\u00e0 di Reggio Emilia canta di fronte ad un pubblico di 20.000 persone. \u201c\"Donna\"\u201d \u00e8 anche il titolo di un cd uscito in Spagna che raccoglie il meglio dei due album di Marina unitamente a tre versioni in spagnolo. Seguono numerosi concerti dal vivo in tutta Italia, esibendosi sia come vocalist che come percussionista.\nMalgrado ci\u00f2 l'artista avverte l'esigenza di concedersi pi\u00f9 tempo e pi\u00f9 spazio per arrivare ad esprimere se stessa nelle sue canzoni, ed il primo segno di questo cambiamento si ha a partire dall'album \u201c\"Animebelle\"\u201d (1998), col quale Marina abbandona la collaborazione con Frank Minoia per un nuovo team di produzione dove Pietro e Paolo Micioni si impegnano in un progetto comunque di stampo prettamente soul, ma pi\u00f9 aperto al pop internazionale, di cui \"T'innamorer\u00f2\" (lanciato nel mercato anglosassone con il titolo \"Heal me with your love\", primo singolo estratto, \u00e8 l'esempio pi\u00f9 efficace. Al disco partecipano tra gli altri anche Trilok Gurtu e Ashley Ingram, bassista della band Imagination e produttore della cantante soul Des'ree.\nLa partecipazione al Festival di Sanremo 1999, con il brano \"Un inverno da baciare\" segna uno spartiacque nella carriera dell'artista. Tale brano, caratterizzato da arrangiamenti elettronici, arriva fino ai primi posti delle classifiche grazie anche ad un video molto trasmesso in cui la cantante appare computerizzata sulla falsariga di Lara Croft. La ristampa di \"Animebelle\" rimane per diverse settimane in classifica, trainato anche dalle hit \"Cuore a met\u00e0\" (anche questa molto trasmessa dalle radio) e \"L'allucinazione\" con cui partecipa al Festivalbar, conquistando un disco di platino. La canzone \"Fortunata\" contenuta nel medesimo disco si ispira al libro \"La gabbianella e il gatto\" di Sepulveda, ma non fa parte della colonna sonora dell'omonimo film di animazione.\nAnni 2000.\nNell'ottobre del 2000 arriva \"Inaspettatamente\", album dalle sfumature rock e che lascia ampio spazio anche all'elettronica. Le canzoni, quasi tutte scritte e composte dalla stessa Marina Rei, esprimono, attraverso racconti di rabbia e delusione, tutto il suo vissuto in un momento particolare della sua esistenza che si ripercorre inevitabilmente sulle scelte musicali. L'artista sembra avvicinarsi sempre di pi\u00f9 al rock romano come quello dei Tiromancino, di cui Federico Zampaglione firma infatti il brano \"La mia felicit\u00e0\", mentre I miei complimenti, \"Maestri sull'altare\" e l'omonima Inaspettatamente sono i singoli estratti. Ma nonostante il grande successo della canzone \"I miei complimenti\", l'album sembra non ottenere lo stesso riscontro dei lavori precedenti: il cambiamento \u00e8 forte, anche il suo modo di cantare \u00e8 diverso rispetto ai primi successi, e le nuove scelte artistiche vengono dunque apprezzate pi\u00f9 dalla critica, che dal pubblico. Nello stesso anno compone la musica per la canzone di Syria \"Maledetto il giorno\".\nMarina lascia la Virgin e approda, nel 2002 alla BMG. La nascita di suo figlio Nico, avuto dall'ex compagno Daniele Sinigallia (fratello di Riccardo, ex-Tiromancino) ispira un lavoro ancora pi\u00f9 maturo quale \u00e8 \"L'incantevole abitudine\", prodotto e arrangiato proprio da Daniele Sinigallia. \"Il giorno della mia festa\" \u00e8 il brano pi\u00f9 immediato, subito di grande riscontro in radio, anche se non rende giustizia ad un album poetico che rappresenta il sopraggiungere di un nuovo equilibrio, una nuova dimensione artistica ed esistenziale che si colloca nella delicatezza di brani come \"Verr\u00e0 il tempo\", singolo che apre il disco, o \"Lasciati guardare\". Degni di nota anche \"La parte migliore di me\", \"Cos\u00ec lontani\", \"Qualcuno con cui restare\". \"La parte migliore di me\" \u00e8 inoltre stata inclusa nella colonna sonora del film \"Ricordati di me\". A proposito di questo disco Ennio Morricone ha dichiarato: \u201cHo ascoltato con molto interesse il disco di Marina Rei e debbo dire che sono stato felice che le sue qualit\u00e0 e il suo talento fossero cos\u00ec decisamente confermate... ora la sua personalit\u00e0 \u00e8 pi\u00f9 forte, il suo stile, i pezzi, gli arrangiamenti, sono arrivati al massimo. Ma fra qualche tempo dove arriver\u00e0? Sento che la sua evoluzione non \u00e8 finita.\u201d\nNel 2004 Marina partecipa al CD-tributo a Franco Battiato \"Voli imprevedibili\", dove interpreta il brano \"La stagione dell'amore\", e successivamente compare nella colonna sonora del film Fino a farti male per il quale scrive il brano \"And I close my eyes\" con cui otterr\u00e0 la nomination al Nastro d'argento per la miglior canzone originale e compare inoltre in una scena del film.\nPer l'uscita di un nuovo lavoro bisogna aspettare il Festival di Sanremo del 2005, dove Marina avrebbe dovuto presentare \"Song'je\", prima sua esperienza col napoletano in cui \u00e8 stata affiancata da Francesco Di Bella dei 24 Grana. Ma il regolamento ha fatto s\u00ec che la scelta cadesse su \"Fammi entrare\", brano ipnotico ma non particolarmente immediato: non arriva in finale, anche se l'artista riesce comunque ad esibirsi con Riccardo Sinigallia, coautore del brano assieme a Daniele e la stessa Marina Rei. Inoltre il brano risulta uno dei pi\u00f9 trasmessi in assoluto seppur limitatamente al solo periodo sanremese: a partire da questo momento la cantante gestisce infatti la propria attivit\u00e0 da sola, chiudendo i ponti con le major e affidandosi (come altre artiste) alla OPM 2000, etichetta indipendente che per\u00f2 non riesce ovviamente ad assicurarle la visibilit\u00e0 di un tempo. Viene pubblicato l'album \"Colpisci\": produzione e arrangiamenti ancora di Daniele Sinigallia. La title-track \u00e8 il risultato di un'altra collaborazione con Cristiano Godano dei Marlene Kuntz, il resto \u00e8 soprattutto opera dell'abilit\u00e0 compositiva della Rei.\nDopo l'ennesimo tour estivo, tra il 2005 e il 2006 Marina provvede alla realizzazione teatrale di un nuovo progetto live che \u00e8 \"L'Acustico in 7\", in cui i brani principali del suo repertorio acquisiscono una nuova veste grazie alle esecuzioni unplugged con ampio utilizzo di archi.\nSempre nel 2006 la canzone \"Song'je\" viene inclusa nella colonna sonora del film \"Anche libero va bene\", esordio alla regia di Kim Rossi Stuart. Collabora inoltre con D. RaD nella canzone \"Sparks\", contenuta nel disco \"Il lato D\".\nIl 9 febbraio 2007 esce \"Al di l\u00e0 di questi anni\", album inciso in presa diretta al Forum Music Village di Roma, che racchiude le atmosfere dei suoi ultimi concerti, basati sul contrasto tra strumenti come chitarre elettriche e tastiere ed elementi pi\u00f9 acustici, come le sue affezionate percussioni. La scaletta dell'album \u00e8 rivolta al passato, come in un best: da \"I miei complimenti\" a \"Un inverno da baciare\", da \"T'innamorer\u00f2\" a \"Noi\", passando per la stessa \"Al di l\u00e0 di questi anni\" e la pi\u00f9 recente \"Fammi entrare\". Ma le canzoni ne escono totalmente reinventate, come anche \"Quello che non c'\u00e8\", cover degli Afterhours (mai incisa prima), e stravolta nella sua struttura musicale dalla creativit\u00e0 di Marina Rei e Anton Giulio Frulio. L'album \u00e8 edito dalla On the Road Music Factory.\nNel luglio dello stesso anno intraprende, assieme ai colleghi cantautori romani, Paola Turci e Max Gazz\u00e8, un tour denominato \"Di comune accordo\", dove Marina \u00e8 alle percussioni, Paola Turci alla chitarra, Max Gazz\u00e8 al basso e Andrea Di Cesare al Violino con effetti vari. Il tour ha toccato molte piccole localit\u00e0 italiane ed una tappa estera a Losanna, oltre ai pi\u00f9 grandi capoluoghi italiani.\nNel 2008 partecipa con Paola Turci al Festival di Sanremo, come ospiti nella serata dei duetti, per l'esecuzione del brano in gara \"Il solito sesso\" di Max Gazz\u00e8, riproponendo cos\u00ec lo schema del tour in trio.\nSi intitola \"Musa\", il nuovo album di inediti uscito l'8 maggio 2009 su etichetta OTRlive (distribuzione Universal), anticipato dall'omonimo singolo uscito in radio e nei circuiti digitali il 3 aprile. Un disco interamente scritto e prodotto da Marina che si sviluppa intorno ad un universo femminile fatto di figure di donne forti nel lavoro, nella famiglia e nella societ\u00e0. Donne per un certo senso rivoluzionarie e fuori dagli schemi, che trovano la loro natura anche insieme agli uomini ma che sanno mostrare il loro lato pi\u00f9 fragile. Il disco \u00e8 molto pi\u00f9 eterogeneo dei lavori precedenti. Da segnalare \"Donna che parla in fretta\", l'intensa cover \"Il mare verticale\" di Paolo Benvegn\u00f9, la ballad \"Sorrido\", e l'intimissima \"Un volo senza fine\" (impreziosita dalla chitarra acustica di Carmen Consoli).\nSempre nel 2009, partecipa dopo molti anni al Concerto del Primo Maggio, in piazza San Giovanni a Roma, presentando al pubblico \"Donna che parla in fretta\" (canzone per la quale riceve nel 2010 la nomination al Premio Amnesty Italia), e omaggiando anche Gabriella Ferri con un'inedita reinterpretazione del brano \"Sempre\".\nIl 22 giugno 2009 prende parte all'iniziativa Amiche per l'Abruzzo tenutasi a Milano a favore della raccolta fondi per le vittime del terremoto in Abruzzo. Nel mese di luglio partecipa a Italia Wave, dove propone alcuni brani dell'ultimo disco e graffianti versioni di \"Piece of My Heart\" di Janis Joplin e Strawberry Fields Forever dei Beatles, insieme a Paolo Benvegn\u00f9, incluse nella compilation dedicata all'intero festival.\nAnni 2010.\nNel 2010 firma \"Il cielo sopra di noi\", canzone cantata da Paola Turci nel suo album \"Giorni di rose\" (quasi tutto scritto da donne).\nIl 2011 segna il passaggio di Marina alla Big Fish Entertainment per l'organizzazione dei suoi concerti. In estate \u00e8 impegnata nel nuovo progetto live \"Black Beauty\" in duo con Andrea Normanno, dj di fama internazionale.\nNello stesso anno firma il brano \"Passer\u00e0 l'estate\", cantato da Giorgia nel suo album \"Dietro le apparenze\".\nIl 27 aprile 2012 \u00e8 entrato in rotazione radiofonica un nuovo singolo intitolato \"E mi parli di te\", in cui ha collaborato Pierpaolo Capovilla, front-man della band Il Teatro degli Orrori.\nL'artista si \u00e8 inoltre esibita per la terza volta al concerto del Primo Maggio di Piazza di Porta San Giovanni a Roma, presentando i nuovi brani \"E mi parli di te\" e \"Qui \u00e8 dentro\" (canzone sul tema del sovraffollamento delle carceri che ha ricevuto una nomination al Premio Amnesty Italia 2013), unitamente ad una cover di \"Move over\", in omaggio a Janis Joplin.\nIl 24 agosto 2012 esce in radio \"L'errore\", brano scritto insieme ad Andrea Appino degli Zen Circus, nonch\u00e9 secondo singolo estratto dall'album di inediti \"La conseguenza naturale dell'errore\", in uscita il 18 settembre. Questo lavoro vanta numerose collaborazioni: Paolo Benvegn\u00f9, Cristina Don\u00e0, Valerio Mastandrea, Ennio Morricone, Riccardo Sinigallia, oltre ai gi\u00e0 citati Andrea Appino degli Zen Circus e Pierpaolo Capovilla de Il Teatro degli Orrori.\nSempre nel 2012 collabora con gli Epo nel brano \"Un fuoco\" e suona la batteria nel brano in \"Ali sporche\" del rapper Coez.\nNel 2014 partecipa come ospite alla serata del venerd\u00ec del Festival di Sanremo, dedicata alla canzone d'autore italiana, duettando con Riccardo Sinigallia nel brano \"Ho visto anche gli zingari felici\" di Claudio Lolli.\nIl 17 luglio dello stesso anno annuncia che il suo decimo lavoro discografico, prodotto da Giulio Ragno Favero (bassista della band Il Teatro degli Orrori), si intitoler\u00e0 Pareidolia. L'album, distribuito a partire dal 30 settembre e pubblicato sull'etichetta dell'artista stessa, la Perenne, viene anticipato dal singolo \"Lasciarsi andare\".\nNel 2016 \u00e8 uscito il singolo \"Portami a ballare\" .\nAnni 2020.\nIl 14 gennaio 2020 esce \"Per essere felici\", brano che anticipa il nuovo omonimo album, originariamente previsto per il 17 aprile e in seguito posticipato al 26 giugno.\nDal novembre 2021 a gennaio 2022 partecipa al tour di Carmen Consoli \"Volevo fare la rockstar\" come batterista."}
{"id": "104051", "revid": "767487", "url": "https://it.wikipedia.org/wiki?curid=104051", "title": "Udo J\u00fcrgens", "text": "Pratic\u00f2 con successo il genere schlager.\nBiografia.\nFamosissimo in patria ed in Germania, rappresent\u00f2 tre volte il suo Paese all'Eurovision Song Contest; nel 1964 con \"Warum nur warum\" (incisa anche in italiano con testo di Franco Migliacci e pubblicata il 17 aprile del 1964 con il titolo \"Peccato che sia finita cos\u00ec\"), nel 1965 con \"Sag ihr ich lass sie gr\u00fcssen\" e vincendolo nel 1966 con \"Merci Ch\u00e9rie\". Tra i successi in lingua tedesca da ricordare, \"Griechischer Wein\" (che ebbe poi diverse cover, non solo in tedesco), \"Aber bitte mit Sahne\", \"Mit 66 Jahren\", \"Vielen Dank f\u00fcr die Blumen\" e \"Ich war noch niemals in New York\".\nIn Italia partecip\u00f2 al Festival di Sanremo due volte, nel 1965 con \"Abbracciami forte\" in coppia con Ornella Vanoni e nel 1968 con \"Per vivere\" in coppia con Iva Zanicchi. Sempre nel 1968 incise in italiano \"Adagio\" di Alberto Testa- W.Brandin. Risale invece al 1990 un altro suo duetto, quello con Belen Thomas in \"Sempre Roma\".\nCome attore egli prese parte ad alcuni film, come \"Questo pazzo, pazzo mondo della canzone\", del 1965, in cui canta \"Peccato che sia finita\".\nUdo J\u00fcrgens mor\u00ec in Svizzera, paese in cui da tempo risiedeva, il 21 dicembre del 2014 a causa di un collasso, lasciando quattro figli: John (cantante, attore e deejay), Jenny (cantante e attrice), Gloria e Sonja.\nDue mesi prima della dipartita, il 18 ottobre, la TV tedesca aveva voluto festeggiare il suo ottantesimo compleanno dedicandogli una serata con ospiti illustri: nell'occasione fu anche presentato un disco (\"Mitten Im Leben \u2013 Das Tribute Album\") con i suoi successi eseguiti da Annette Louisan, Chris de Burgh, Christina St\u00fcrmer, Helene Fischer, Jamie Cullum, Jos\u00e9 Carreras, Lang Lang, Otto Waalkes, Orchester Pepe Lienhard, Santiano, Schiller, Tim Bendzko, Yvonne Catterfeld."}
{"id": "104053", "revid": "1305772", "url": "https://it.wikipedia.org/wiki?curid=104053", "title": "Omar Pedrini", "text": "Biografia.\nPrimi anni.\nNato a Brescia da Roberto, meccanico, e Daria, ha una sorella, Paola. \u00c8 cresciuto in una famiglia dalla forte tradizione musicale, tramandata di generazione in generazione: uno dei bisnonni materni era un liutaio, la nonna materna suonava la chitarra e la madre, vicina al movimento hippy, era solita portare i figli con s\u00e9 ai concerti dei cantautori, quali Roberto Vecchioni, Pierangelo Bertoli, Francesco De Gregori e Francesco Guccini.\nViene indirizzato dal padre verso gli studi classici, che egli aveva a suo tempo intrapreso: finite le scuole medie, Omar si iscrive al liceo classico \"Arnaldo da Brescia\", diplomandosi nel 1987, con un anno di ritardo per via di una bocciatura subita in quarta ginnasio. Gli anni del liceo classico si rivelano fondamentali per Pedrini, che dopo la bocciatura trova come compagno di banco Carlo Alberto Pellegrini e conosce Diego Galeri ed Enrico Ghedi, futuri componenti dei Timoria.\nSuccessivamente frequenta la facolt\u00e0 di Scienze Politiche all'Universit\u00e0 di Milano, ma abbandona gli studi per intraprendere la carriera musicale a tempo pieno.\nTimoria.\nNel 1985 form\u00f2 i Sigma Six, gruppo che cambio nome in Precious Time l'anno seguente. Proprio nel 1986 la formazione vinse il Deskomusic, concorso musicale per gruppi formati da giovani studenti delle scuole bresciane, e \"Rock Targato Italia\", una rassegna nazionale per gruppi emergenti: queste vittorie fruttano al gruppo un provino per la PolyGram, con cui nell'ottobre del 1988 presenta l'EP \"Macchine e dollari\".\nIl primo album pubblicato con i Timoria \u00e8 stato \"Colori che esplodono\", uscito nel 1990 e il cui titolo \u00e8 un omaggio di Pedrini verso i grandi artisti del passato come Van Gogh che hanno esaltato lo stretto legame tra le varie espressioni artistiche. Nel corso degli anni novanta il gruppo ha pubblicato ulteriori sei album, tra cui il concept album \"Viaggio senza vento\" e \"Eta Beta\".\nTra il 5 e il 7 giugno 1998 l'artista ha ricoperto il ruolo di direttore artistico del Brescia Music Art, evento incentrato su musica, pittura, scrittura, poesia e installazioni video che ha portato nel capoluogo lombardo vari artisti come 883, Jovanotti, CSI, Alberto Fortis, Mark Kostabi, Enrico Ruggeri e Marco Lodola; con quest'ultimo Pedrini intraprende una collaborazione artistica per la realizzazione dell'album \"1999\" dei Timoria.\nNel 2001 il gruppo ha pubblicato il concept album \"El Topo Grand Hotel\" e l'anno successivo ha partecipato al Festival di Sanremo con il brano \"Casa mia\", inserito nell'album \"Un Aldo qualunque sul treno magico\", colonna sonora del film \"Un Aldo qualunque\", diretto da Dario Migliardi e in cui Pedrini ricopre il ruolo di Don Luigi, uno scatenato prete rock. Il 2003 \u00e8 uscito l'album dal vivo \"\", volto a concludere l'attivit\u00e0 del gruppo..\nCarriera solista.\nGi\u00e0 nel 1996, parallelamente all'attivit\u00e0 con i Timoria, Pedrini pubblic\u00f2 il primo album come solista, ovvero \"Beatnik - Il ragazzo tatuato di Birkenhead\", dedicato ai suoi miti della Beat Generation e stampato in sole copie. Nel 2001 contribuisce musicalmente alla realizzazione dell'album \"Canto di spine - versi italiani del '900 in forma di canzone\" dei Altera.\nNel 2004 ha partecipato al Festival di Sanremo con il brano \"Lavoro inutile\", ricevendo il premio per il miglior testo Il brano ha anticipato l'uscita del secondo album \"Vidom\u00e0r\", uscito nello stesso anno; nel giugno 2002 l'attivit\u00e0 promozionale legata al disco \u00e8 stata interrotta a causa di una delicata operazione a cuore aperto subita dopo un aneurisma aortico. Dopo l'estate 2004 torna al lavoro e a fine anno incomincia a collaborare con la Rai come autore del programma sperimentale \"Robin Hood\".\nDal 2005 \u00e8 docente di \"Laboratorio di composizione e realizzazione di una canzone pop\" e \"Creazione e comunicazione artistica della musica\" presso il master in Comunicazione musicale per la discografia e i media dell'Universit\u00e0 Cattolica del Sacro Cuore di Milano. Tra il 2005 e il 2007 scrive e conduce \"Nu-Roads\", brevi pillole su nuove tendenze e gruppi folk in onda sabato pomeriggio su Rai 2 Sempre per la Rai scrive \"Milano in Musica\", andato in onda a fine 2005.\nIl 26 maggio 2006 esce il suo terzo album da solista \"Pane burro e medicine\", anticipato dal singolo \"Shock\" che rievoca la sua malattia. \u00c8 inoltre presente una cover di \"Tre volte lacrime\" dei Diaframma. Sempre nel 2006 \u00e8 protagonista con Roberta Garzia del cortometraggio \"Un casale, due gessetti e tanti ricci\" diretto da Claudio Uberti (assistente di Lina Wertm\u00fcller) e partecipa al progetto discografico Rezophonic, un'iniziativa di beneficenza realizzata per sostenere AMREF Italia nella realizzazione di pozzi d'acqua nel Kajiado, una delle regioni pi\u00f9 aride dell'Africa orientale. Nel biennio 2007-2008 continua l'attivit\u00e0 di autore e conduttore televisivo con nuove puntate di \"Nu-Roads\" e presenta su Rai 2 il programma \"School of Rock\". Nel 2009 approda su Gambero Rosso Channel con il programma di enogastronomia \"Gamberock\".\nNel 2010 il suo inedito \"Il figlio del vento\" viene scelto per la colonna sonora del film di Pupi Avati \"Il figlio pi\u00f9 piccolo\", in cui lo stesso Pedrini compare in un cameo interpretando se stesso; la canzone viene inclusa nell'album \"La capanna dello Zio Rock\", uscito nel giugno dello stesso anno e che raccoglie i pi\u00f9 noti brani della discografia del musicista bresciano (con i Timoria o da solista), tutti reincisi per l'occasione. Nella nuova versione di \"Mandami un messaggio\" \u00e8 presente, in veste di ospite, il cantautore Morgan.\nNel 2011 \u00e8 il testimonial musicale della nascente Rai 5 per la quale scrive e conduce \"Rock e i suoi fratelli\"; nello stesso anno esordisce alla radio su Rai Isoradio e come autore di \"Contromano\" conquista le cuffie d'oro per miglior esordio Il 19 aprile 2011, presso il teatro \"Creberg\" di Bergamo, duetta con Francesco Renga in \"Sangue impazzito\", sancendo la riunificazione tra i due artisti a seguito dell'abbandono di Renga dai Timoria avvenuta nel 1998. Nei mesi di maggio e giugno 2011 partecipa al tour tra alcune universit\u00e0 italiane di \"Edison Change the Music\" per promuovere iniziative ecosolidali e il contest per selezionare la band che avrebbe aperto il concerto dei Bon Jovi del 17 luglio 2011 a Udine.\nTra l'autunno del 2012 e la primavera del 2013 conduce il programma \"Pop - Viaggio dentro una canzone\", che racconta la genesi e i retroscena delle canzoni di maggior successo del panorama musicale italiano. Nel frattempo porta in scena al Teatro Franco Parenti di Milano la pi\u00e8ce spettacolo \"Sangue impazzito\", dedicata a John Belushi, assieme all'attore Nicola Nocella (conosciuto sul set de \"Il figlio pi\u00f9 piccolo\"). Ad aprile del 2013 diventa anche padre per la seconda volta.\nNel 2013 lavora a un nuovo album, dalle forti sonorit\u00e0 britpop registrato a Manchester dopo un incontro con Noel Gallagher e il produttore degli Oasis. Il 3 gennaio 2014 \u00e8 in rotazione radiofonica il singolo \"Che ci vado a fare a Londra?\" che anticipa l'uscita dell'omonimo album distribuito dalla Universal; il 31 maggio 2014, all'Arena Sant'Elia di Cagliari, partecipa a \"Sardegna Chi_Ama\" evento diretto da Paolo Fresu con lo scopo di promuovere una raccolta fondi finalizzata alla ricostruzione delle scuole sarde danneggiate dall'alluvione del novembre 2013.\nIl 7 ottobre 2014 viene operato d'urgenza al cuore dopo essere stato colpito da un malore durante un concerto a Roma quattro giorni prima.\nNel 2017 pubblica l'album \"Come se non ci fosse un domani\", con collaborazioni di rilievo: Noel Gallagher, Ian Anderson, Lawrence Ferlinghetti e la Royal Albert Hall College Orchestra. A ottobre dello stesso anno \u00e8 stata pubblicata la sua prima biografia \"Cane sciolto\", scritta dallo scrittore Federico Scarioni ed edita da Chinaski Edizioni.\nNel 2018 collabora con il gruppo folk M\u00e9 P\u00e9k e Barba, scrivendo e interpretando il brano \"Sar\u00e0 festa\", presente nel loro album \"Vincanti\". Nello stesso anno ha partecipato all'album \"Powerillusi &amp; Friends\" dei Powerillusi, interpretando il brano \"La nostra song inglese\". Nell'ottobre dello stesso anno, per il 25\u00ba anniversario della pubblicazione di \"Viaggio senza vento\", l'album viene ripubblicato in un'edizione speciale, contenente le versioni demo di alcuni brani e l'inedito \"Angel\", registrato nel 1994; viene inoltre organizzato un tour che registra 50 concerti \"sold-out\" in giro per l'Italia, con l'esibizione del 2 dicembre 2019 al \"Fabrique\" di Milano che viene registrata e pubblicata sotto forma di album dal vivo nell'ottobre del 2020. Durante tale concerto Pedrini viene affiancato sul palco da Eugenio Finardi, Mauro Pagani e Ensi, quest'ultimo interprete del freestyle in \"Lasciami in down\".\nInoltre, il 19 dicembre 2018 presenta il libro \"Angelo ribelle\", edito da La nave di Teseo, contenente riflessioni dell'artista sia sul proprio percorso che su tematiche pi\u00f9 di ampio respiro, quali il consumo di droga, la difficile situazione economica delle generazioni pi\u00f9 giovani e il rapporto con la natia citt\u00e0 di Brescia.\nVita privata.\n\u00c8 stato legato sentimentalmente alla \"showgirl\" Elenoire Casalegno dal 2002 al 2009. Il 7 gennaio 2014 si \u00e8 sposato con l'avvocatessa padovana Veronica Scalia, di diciotto anni pi\u00f9 giovane, da cui ha avuto due figli rispettivamente nel 2013 e nel 2021; Pedrini aveva gi\u00e0 avuto un figlio, Pablo, nato il 17 settembre 1993 e cos\u00ec chiamato in onore del poeta cileno Pablo Neruda.\n\u00c8 stato vegetariano dalla nascita fino all'et\u00e0 di 28 anni, pur continuando a limitare anche in seguito il consumo di carne.\n\u00c8 tifoso del Brescia Calcio: nel 1994, quando la squadra vinse la Coppa Anglo-Italiana, l'allora capitano Maurizio Neri mostr\u00f2 una maglietta dei Timoria per omaggiare la band; ha indossato pi\u00f9 volte la maglia bianco-azzurra durante i suoi concerti, come al Concerto del Primo Maggio del 2019, per celebrare il ritorno in Serie A del Brescia dopo otto anni di assenza \u00c8 inoltre simpatizzante della Sampdoria, indossando in alcuni suoi concerti la maglia di tale squadra. Ha un forte legame con Genova, citt\u00e0 d'origine del padre di Federica, madre del primo figlio Pablo: il brano \"Genova\", contenuto nell'album \"1999\" dei Timoria, \u00e8 dedicata proprio alla citt\u00e0. \u00c8 testimonial ufficiale dell'associazione di volontariato dei City Angels.\nL'11 giugno 2021 \u00e8 stato operato per la terza volta d'urgenza al cuore a causa di un secondo aneurisma aortico."}
{"id": "104054", "revid": "1632387", "url": "https://it.wikipedia.org/wiki?curid=104054", "title": "Antonella Arancio", "text": "Carriera.\nLa sua carriera inizia nel 1991 con la partecipazione al Festival di Castrocaro. Nel 1993 si presenta a Sanremo Giovani con il brano dei Camaleonti \"Io per lui\", canzone che le permetter\u00e0 di salire sul palco dell'Ariston.\nProdotta artisticamente da Franco Migliacci, nel 1994 e nel 1995, partecipa al Festival di Sanremo rispettivamente con i brani \"Ricordi del cuore\" e \"Pi\u00f9 di cos\u00ec\". Il suo album d'esordio, uscito dopo la prima esperienza sanremese si intitola \"Grande amore davvero\".\nNel 1995 esce il suo secondo disco, intitolato semplicemente \"Antonella Arancio\". Esso contiene, fra l'altro, una canzone che la cantante greca \"Elli Kokkinou\" reincider\u00e0 per il mercato del suo Paese e la hit estiva \"Graffi sulla schiena\" con cui prende parte, sebbene in maniera fugace, al \"Festivalbar\". Per dare maggiore visibilit\u00e0 a questa \"hit\" estiva, interviene inoltre, in qualit\u00e0 di ospite, in svariate trasmissioni televisive del periodo tra cui \"Super\" condotto da Gerry Scotti e \"Re per una notte\" condotto da Gigi Sabani. Nel 1996 l'album ottiene un ottimo riscontro in Sud America, mentre in Italia raggiunger\u00e0 la top 50 degli album pi\u00f9 venduti.\nNel 1996 la Arancio incide \"Recuerdos del alma\", versione in spagnolo di \"Ricordi del cuore\", ottimo successo in America Latina. Successivamente a questa esperienza, scompare dalle scene musicali.\nNel 2002-2003 partecipa, in qualit\u00e0 di cantante ospite fissa in studio, alla trasmissione \"Novecento\", condotta da Pippo Baudo su Rai 1.\nIl 5 marzo 2009 partecipa con il brano \"Senza tia\" alla 10\u00aa edizione del Festival della nuova canzone siciliana, ripreso dall'emittente siciliana Antenna Sicilia. L'anno successivo \u00e8 tornata a partecipare alla manifestazione in coppia con Giancarlo Guerrieri con il brano \"Comu veni veni\".\nNel 2019, ha fatto un duetto con il cantante venezuelano El Chamo Gabriel con la canzone \"Se mi manchi\" (met\u00e0 spagnolo, met\u00e0 italiano)\nUn frammento di \u201cGraffi sulla schiena\u201d \u00e8 stato utilizzato nella seconda puntata della serie televisiva \u201cLock and key\u201d prodotta e trasmessa da Netflix nel 2020."}
{"id": "104055", "revid": "1480390", "url": "https://it.wikipedia.org/wiki?curid=104055", "title": "Osservazione dei cetacei", "text": "L'osservazione dei cetacei \u00e8 un'attivit\u00e0 che consiste nell'osservazione dei cetacei nel loro ambiente naturale. L'espressione deriva dal termine osservazione ornitologica, vale a dire degli uccelli. In genere, l'osservazione dei cetacei viene praticata affidandosi a degli operatori che organizzano escursioni in barca nei luoghi la cui popolazione di cetacei \u00e8 sufficientemente vasta. In pochissimi luoghi del mondo, come ad esempio lungo le coste meridionali del Sudafrica e dell'Australia, si pu\u00f2 praticare l'osservazione delle balene anche da terra.\nI luoghi pi\u00f9 rinomati dove osservare le balene si trovano nelle acque al largo della Scandinavia, della costa pacifica del Messico, del Kenya, della Nuova Zelanda, delle isole Azzorre, di Capo Verde (in particolare nelle acque tra le isole di Sal e Boa Vista), dell'Islanda, del Canada (in particolare nella foce del San Lorenzo, in Qu\u00e9bec), dell'Argentina (nella Penisola di Vald\u00e9s, in Patagonia), dell'Australia e del Sudafrica (soprattutto nella regione di Mossel Bay).\nNel Mediterraneo \u00e8 possibile osservare le balene in un'area protetta situata fra la Liguria e la Corsica detta Santuario dei Cetacei. Il WWF, assieme ad altre agenzie specializzate, organizza spedizioni periodiche in quest'area.\nI punti di partenza pi\u00f9 importanti per effettuare le escursioni si trovano nell'estremo Ponente ligure, a Sanremo e a Imperia, zone da cui con soli 20 minuti di navigazione si arriva nelle aree d'osservazione."}
{"id": "104056", "revid": "125627503", "url": "https://it.wikipedia.org/wiki?curid=104056", "title": "Scandinavia", "text": "La Scandinavia \u00e8 una regione geografica e storico-culturale dell'Europa settentrionale. Il termine nel linguaggio comune si riferisce a Svezia (comprese anche la Finlandia e le Isole \u00c5land facendo parte a \"tutti gli effetti\" del Regno, quando nella met\u00e0 del XIX secolo il termine Scandinavia inizi\u00f2 ad essere in uso), oltre a Norvegia e Danimarca. \nIl termine si pu\u00f2 riferire anche alla penisola scandinava (quindi Svezia, Norvegia e parte della Finlandia) oltre che ad una regione pi\u00f9 vasta che include anche Islanda, Isole F\u00e6r \u00d8er, Groenlandia e Isole \u00c5land, tutti territori facente parte dell'unificazione politica della Scandinavia per circa due secoli (dal 1397 al 1523) nota nelle lingue scandinave come \"Kalmarunionen\" o Unione di Kalmar. I paesi scandinavi sono facilmente identificabili dalle loro bandiere, ciascuna delle quali comprende una croce scandinava. La bandiera della Scandinavia unita \u00e8 stata rappresentata da una croce scandinava di colore rosso su un campo giallo\nDescrizione.\nPer una prassi entrata in uso nella met\u00e0 del XIX secolo con il nome Scandinavia \u00e8 definita la regione culturale comprendente Danimarca, Norvegia, Svezia (con ovviamente annesse anche Isole \u00c5land e parte della Finlandia, facenti parte a tutti gli effetti del regno). Questi paesi si riconoscono reciprocamente come Paesi scandinavi. \nInfatti il forte legame culturale e linguistico tra Danimarca, Norvegia, Svezia oltre in senso lato anche Finlandia e Islanda arriv\u00f2 a portare per un periodo anche ad una unione politica della Scandinavia stessa. Lo stato scandinavo geograficamente comprendeva ,oltre a Danimarca, Svezia, Finlandia e Norvegia, anche Islanda, Groenlandia e Isole F\u00e6r \u00d8er. Questa unificazione politica della Scandinavia \u00e8 nota nelle lingue scandinave come \"Kalmarunionen\" ed \u00e8 stato uno stato politicamente unitario per circa due secoli (dal 1397 al 1523)\nIl termine viene tuttavia utilizzato, a seconda delle culture, per indicare regioni pi\u00f9 vaste:\nDa un punto di vista linguistico, etnico e culturale, in ogni caso, territori come l'Islanda e isole F\u00e6r \u00d8er sono anch'essi strettamente connessi alla Scandinavia per via della comune discendenza norrena. Anche la Finlandia, che per secoli \u00e8 stata parte del Regno di Svezia, comprende questa discendenza norrena e rappresenta parte della popolazione: infatti nonostante la maggioranza dei finlandesi abbia un'origine linguistica ugro-finnica, la Finlandia rimane comunque legalmente uno Stato bilingue dove svedese e finlandese hanno lo stesso valore legale. hanno dimostrato l'appartenenza del popolo finlandese ai popoli scandinavi e ha quindi portato a considerare che l'influenza ugro-finnica di questo popolo sia principalmente per la lingua, con l'eccezione dei sami.\nSecondo alcuni linguisti il termine Scandinavia ha origine dal nome della dea nordica Ska\u00f0i, che era considerata la protettrice dell'inverno, della neve e della caccia. La regione aveva in latino il nome di \"Scandia\"."}
{"id": "104058", "revid": "1804801", "url": "https://it.wikipedia.org/wiki?curid=104058", "title": "Eurovision Song Contest 1999", "text": "Il quarantaquattresimo Concorso Eurovisione della Canzone si tenne a Gerusalemme (Israele) il 29 maggio 1999.\nStoria.\nIl concorso del 1999 dest\u00f2 alcune polemiche riguardanti i cambiamenti sulla lingua e sull'orchestra. Tutti i partecipanti avrebbero potuto scegliere la lingua in cui cantare. Per quanto riguarda l'orchestra, l'organizzazione che produceva il concorso, non era pi\u00f9 obbligata a fornirne una. L'IBA, la TV israeliana, decise di non usare nessuna orchestra, ma di far esibire gli artisti su basi musicali.\nIl numero di partecipanti scese a 23. Importanti misure di sicurezza furono prese durante l'Eurovision Song Contest, sebbene l'atmosfera a Gerusalemme fu piacevole. Nuove misure furono prese per migliorare l'allestimento del concorso. In primo luogo, l'EBU decise di tenere una riunione dei capi delle delegazioni a Gerusalemme, due mesi prima del concorso. In secondo luogo, il sito Internet del \u201cGran Premio dell'Eurovisione\u201d dell'Unione di Radiodiffusione Europea fu aggiornato e migliorato con nuove caratteristiche come i video clip delle canzoni del concorso. Infine si prov\u00f2 a creare un CD con la compilation dei brani del 1999, i cui proventi sarebbero andati a favore dei rifugiati del Kosovo. Purtroppo, questo CD non fu prodotto a causa di problemi con i diritti d'autore e i tempi di produzione.\nIl \u201cGran Premio\u201d fu vinto dalla Svezia con una canzone in puro stile ABBA, \"Take Me to Your Heaven\", eseguita da Charlotte Nilsson.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nPer la prima volta nella storia del contest, gli artisti cantano su basi musicali invece che essere accompagnati da un'orchestra dal vivo.\nClassifica.\n12 punti\nSistema di relegazione (1995-1999).\nI 13 paesi con la media punti pi\u00f9 alta tra il 1995 e il 1999, partecipano all'Eurovision Song Contest 2000, oltre al paese ospitante (la Svezia) e ai big 4."}
{"id": "104061", "revid": "123155387", "url": "https://it.wikipedia.org/wiki?curid=104061", "title": "Romanzo rosa", "text": "Il romanzo rosa (detto anche romance) \u00e8 un genere letterario che narra di storie d'amore e del loro intreccio che si dipanano in genere in avventure e intrighi e terminano sempre con un lieto fine. I romance (in inglese significa romanticismo) o romanzi rosa presentano una struttura formale molto simile alla fiaba, infatti in ogni romanzo i personaggi svolgono ruoli che seguono uno schema ben preciso simile a quello presentato da Propp: l'eroina protagonista (la tipica fanciulla giovane e bella che va incontro al pericolo), l'eroe (protagonista maschile e figura molto importante nel romanzo rosa in quanto \"cavaliere\" nonch\u00e9 \"uomo amato\" dalla protagonista che la salva sempre dal pericolo), l'antagonista (solitamente anche quella di sesso femminile, come per esempio la matrigna cattiva, ma non cos\u00ec frequente come la figura della protagonista, pu\u00f2 anche capitare che l'antagonista sia un maschio che rapisce la fanciulla per poi sposarla contro il suo volere), l'amico/a aiutante dei protagonisti (la figura che nelle fiabe riveste il ruolo di fata madrina) e tanti altri personaggi secondari che si intrecciano sullo sfondo di intrighi politici, complotti, duelli, guerre, ecc...\nLa struttura della trama \u00e8 solitamente semplice e facile alla lettura, i periodi sono brevi e le scene descrittive non risultano mai esageratamente ampollose e articolate. Proprio a causa di questo schema il romanzo rosa riflette molto sia dal punto di vista formale che contenutistico il genere letterario della fiaba e della favola. \u00c8 considerato un tipo di romanzo appartenente alla letteratura di consumo anche se alcuni romanzi rosa come quelli di Kathleen E. Woodiwiss fanno parte della letteratura storica.\nLa distribuzione dei romanzi rosa non avviene solo in libreria ma soprattutto negli appositi stand dei supermercati, nelle edicole e ultimamente negli store online anche se girano anche molto nel mercatino dell'usato.\nLe collane pi\u00f9 note sono quelle dell'harlequin Harmony e dei romanzi in Mondadori.\nI romanzi rosa sono destinati in genere ad un pubblico femminile ed anche le autrici sono prevalentemente donne, anche se non mancano le eccezioni. Questo accade perch\u00e9 appunto la narrazione \u00e8 incentrata sulla storia d'amore dei due protagonisti facendo passare in secondo piano, ma non escludendo del tutto, le vicende storiche che ruotano attorno ai personaggi, anzi talvolta proprio le vicende storiche, pur rimanendo in secondo piano influenzano le vicende della narrazione e le vite dei personaggi.\nPurtroppo il romanzo rosa viene sottovalutato perch\u00e9 \u00e8 considerato, secondo un luogo comune, una lettura sdolcinata ed esageratamente romantica, riservata esclusivamente alle donne.\nIl fatto che il romanzo rosa abbia un carattere romantico non include il fatto che sia noioso e poco profondo da un punto di vista letterario, al contrario in alcuni romance il carattere psicologico dei protagonisti \u00e8 molto approfondito e anche le vicende storiche e sentimentali che si svolgono all'interno non mancano di profondit\u00e0, di pathos e di cura particolare per i dettagli da parte dell'autrice. Oltretutto in molti romanzi rosa nel finale si pu\u00f2 trovare un significato morale tanto che a volte sfiora temi filosofici e storici.\nStoria.\nIl romanzo rosa ebbe grande successo soprattutto nei primi decenni del Novecento con la numerosissima pubblicazione in Francia di Delly - pseudonimo dei fratelli Jeanne-Marie (1875-1947) e Fr\u00e9d\u00e9ric Petitjean de la Rosi\u00e8re (1876-1949) - e di altri prolifici autori del genere, come Berthe Bernage (1886-1972), Max du Veuzit - pseudonimo di Alphonsine Z\u00e9phirine Vavasseur (1876-1952) - e Magali - pseudonimo di Jeanne Philbert (1898-1996).\nIn area anglofona, l'inglese Elinor Glyn (1864-1943), con i suoi romanzi venati di erotismo, divent\u00f2 una dei personaggi pi\u00f9 influenti nella cultura popolare degli anni venti. Altre popolari autrici inglesi di romanzi rosa furono Berta Ruck (1878-1978), Ruby Ayres (1883-1955) e Barbara Cartland (1901-2000).\nIn Italia, il successo del genere fu assicurato dalla \"Biblioteca delle signorine\", pubblicata a partire dal 1912 dall'editore Salani. A questa fortunata collana seguirono i \"Romanzi della rosa\", che comprendevano anche i romanzi del ciclo della Primula Rossa, scritti dalla Baronessa Orczy (1865-1947).\nA partire dagli anni Trenta, in Italia ebbero inoltre grande successo i romanzi di Liala, di Mura, di Luciana Peverelli; tra gli anni Ottanta e Duemila, alcune tra le scrittrici che nella Penisola hanno meglio rappresentato il genere del romanzo sentimentale sono Sveva Casati Modignani, Maria Venturi, Susanna Tamaro e Margaret Mazzantini.\nUna delle collane rosa che ha ottenuto un vero successo di vendita \u00e8 \"Harmony\" nata all'inizio degli anni ottanta per iniziativa di Laura Donnini, direttrice di Harlequin Mondadori."}
{"id": "104062", "revid": "580197", "url": "https://it.wikipedia.org/wiki?curid=104062", "title": "Fu\u00dfball-Club Bayern M\u00fcnchen", "text": "Il Fu\u00dfball-Club Bayern M\u00fcnchen AG, noto internazionalmente come Bayern M\u00fcnchen in tedesco, Bayern Munich in lingua inglese e in lingua italiana come Bayern Monaco, \u00e8 una societ\u00e0 polisportiva tedesca avente sede a Monaco di Baviera, celebre per la propria sezione calcistica, che milita nella Bundesliga, la massima divisione del campionato tedesco di calcio. \nFondata nel 1900 da alcuni membri del MTV M\u00fcnchen von 1879, la polisportiva comprende sezioni di scacchi, pallavolo, pallacanestro, ginnastica, pallamano, bowling, tennis tavolo e squadre di calcio. \u00c8 il club sportivo con il maggior numero di affiliati al mondo (293\u00a0000 al novembre 2019).\nLa sezione calcistica della polisportiva bavarese \u00e8 la pi\u00f9 titolata di Germania, avendo vinto 31 campionati, 20 coppe nazionali, 9 Supercoppe di Germania e 6 Coppe di Lega tedesche, nonch\u00e9 una tra le pi\u00f9 vittoriose del mondo, potendo vantare in bacheca 6 Coppe dei Campioni/UEFA Champions League, una Coppa UEFA, una Coppa delle Coppe, 2 Supercoppe UEFA, 2 Coppe Intercontinentali e 2 Coppe del mondo per club. Insieme a Juventus, , Chelsea e Manchester United, il Bayern Monaco \u00e8 una delle cinque squadre di calcio che hanno vinto le tre principali competizioni UEFA per club e tutte le competizioni UEFA a cui ha partecipato. Nella stagione 2012-2013, con la vittoria di campionato, coppa nazionale e UEFA Champions League, \u00e8 diventato il solo club tedesco ad aver realizzato il \"treble\", impresa bissata nella stagione 2019-2020, anno nel quale, grazie alla vittoria della Supercoppa di Germania, della Supercoppa UEFA e della Coppa del mondo per club, \u00e8 divenuto il secondo club nella storia a centrare il \"sextuple\", dopo il Barcellona nel 2009. In Coppa dei Campioni/UEFA Champions League il club bavarese vanta, altres\u00ec, la disputa di 11 finali, traguardo che la piazza al secondo posto per numero di finali giocate nella competizione, a pari merito con il Milan, e al terzo nella graduatoria dei piazzamenti nel torneo, dopo e lo stesso Milan. Nella classifica perpetua della competizione, inoltre, il Bayern occupa la seconda posizione, dietro al Real Madrid e davanti al Barcellona.\nIl Bayern Monaco \u00e8 stato membro fondatore del G-14, associazione di club calcistici europei consorziatisi per ottenere una tutela comune dei diritti sportivi, legali e televisivi di fronte all'UEFA e alla FIFA. Dalla stagione agonistica 2005-2006 disputa le partite interne nello stadio Allianz Arena di Monaco di Baviera, impianto da 75\u00a0000 posti. Nei 33 anni precedenti aveva giocato le partite interne nell'Olympiastadion di Monaco (69\u00a0250 posti).\nStoria.\nDalla fondazione alla Bundesliga (1901-1965).\nFondazione ed esordi (1900-1910).\nIl Bayern Monaco viene fondato il 27 febbraio 1900 a Monaco di Baviera da membri del club ginnico MTV M\u00fcnchen von 1879 e adotta come colori sociali il bianco e l'azzurro, che sono anche quelli della Baviera; la prima divisa consiste semplicemente in una maglia bianca e dei pantaloncini neri. Franz John viene eletto presidente della neonata societ\u00e0; gli altri fondatori provengono in gran parte da Berlino, Friburgo, Lipsia e Brema. A pochi giorni dalla nascita, il 1\u00ba marzo, viene giocata la prima partita, contro il Monaco 1896, che viene vinta per 5-2. Ben presto la squadra inizia ad attrarre numerosi calciatori, tra cui tre provenienti dal Monaco 1860. Nel 1905 si verifica la prima unione, quella con il \"M\u00fcnchner SC\", e in questa occasione vengono adottati gli attuali colori, il bianco e il rosso; di qui a poco, inoltre, il club comincia a giocare in un campo sulla Leopoldstra\u00dfe.\nPrimo dopoguerra e primi titoli (1918-1932).\nDopo la sospensione delle attivit\u00e0 causata dalla prima guerra mondiale, un campionato regolare viene ripristinato nella stagione 1919-1920. Contemporaneamente, nell'ottobre 1919, il Bayern Monaco si fonde con il \"Turnverein Jahn TuSpV Bayern\" e la carica di allenatore passa all'inglese William Townley. Gi\u00e0 negli anni prima della guerra il club aveva avuto degli allenatori d'oltremanica: Taylor e Charles Griffith, oltre allo stesso Townley. Nella primavera del 1924 la societ\u00e0 attua la \"Reinliche Scheidung\" (netta separazione di discipline sportive) con il \"TuSpV Baviera\", e si costituisce come sodalizio indipendente con il nome \"FC Bayern M\u00fcnchen\". L'allenatore \u00e8 Jim McPherson, un altro inglese.\nLa squadra intanto ha iniziato a giocare nelle competizioni regionali bavaresi, ottenendo presto successo. Qui le rivali pi\u00f9 agguerrite si chiamano e , e proprio contro questi ultimi si gioca la finale del campionato della Germania meridionale del 1926. La partita di ritorno viene giocata in quello che \u00e8 da poco diventato il teatro delle partite casalinghe, il Gr\u00fcnwalder Stadion, e viene trasmessa in diretta radiofonica: alla fine a prevalere sono i padroni di casa, per 4-3. I \"Rossi\" partecipano cos\u00ec alla fase nazionale ma vengono eliminati negli ottavi di finale, dopo aver perso 2-0 contro il Fortuna Lipsia. Una nuova partecipazione allo stesso torneo \u00e8 datata 1928: in quest'edizione il Bayern, guidato dell'ungherese Leo Weisz, batte Wacker Halle e SpVgg S\u00fclz 07 prima di raggiungere la semifinale. Qui il cammino per\u00f2 si arresta: fatale \u00e8 l'incontro con i futuri campioni dell', che vincono la sfida per 8-2.\nIl primo titolo tedesco arriva ad ogni modo poco dopo, nel 1932, al quarto tentativo, quando Richard Kohn guida un gruppo che comprende tra gli altri Oskar Rohr, Josef Bergmaier e Ludwig Goldbrunner. Il Bayern sconfigge in semifinale il forte Norimberga prima di accedere alla finale nazionale, che si gioca contro l'Eintracht Francoforte proprio a Norimberga: in citt\u00e0 accorrono migliaia di sostenitori dei bavaresi, che vedono vincere i \"Rossi\" per 2-0.\nGli anni del Terzo Reich (1933-1945).\nLa situazione cambia, per\u00f2, rapidamente: il nazismo prende il potere in Germania, e il Bayern viene presto considerato dalle autorit\u00e0 un \"club ebreo\". Cos\u00ec Kohn si trasferisce in Spagna, mentre peggior sorte ha il presidente Kurt Landauer, che viene deportato per trentatr\u00e9 giorni nel campo di concentramento di Dachau. Neanche da un punto di vista strettamente calcistico la squadra ha vita facile durante la dittatura di Adolf Hitler: in seguito alla riforma del campionato voluta dal regime si ritrova a giocare nella Gauliga Bayern, ma non ottiene risultati significativi in questo periodo. Solo nel 1944 riesce a vincere il proprio campionato, ma non fa molta strada nella competizione nazionale.\nSecondo dopoguerra, anni bui e risalita (1945-1957).\nNel dopoguerra Monaco entra a far parte della Germania Ovest, e nel novembre 1945 i bavaresi vengono quindi inseriti in una delle cinque neo costituite massime divisioni nazionali, l'Oberliga S\u00fcd. Pur essendo questi anni positivi per la crescita del club, che arriva ad avere a pi\u00f9 di mille membri, il Bayern stenta per\u00f2 ad emergere. Tocca infatti uno dei punti pi\u00f9 bassi della propria storia nella stagione 1955-1956, quando, con in rosa anche il campione del Mondo Hans Bauer, si trova a giocare in seconda divisione. La squadra viene comunque subito promossa, e nel 1957 conquista la Coppa della Germania meridionale, che d\u00e0 l'accesso alla coppa nazionale. Qui i \"Rossi\" ottengono il loro primo successo, dopo aver sconfitto per 1-0 il Fortuna D\u00fcsseldorf, davanti a 42.000 spettatori.\nVerso la Bundesliga (1957-1965).\nNel 1962-1963 il Bayern esordisce in campo internazionale, arrivando ai quarti di finale della Coppa delle Fiere, dove viene eliminato dalla , poi finalista della competizione. Un grande cambiamento nel calcio nazionale si verifica nel 1963, con l'istituzione della Bundesliga, il primo massimo campionato tedesco occidentale composto da un unico girone all'italiana. Vi accedono sedici squadre provenienti dalle cinque \"Oberligen\", ma tra queste non figura il Bayern, dato che la Federazione decide di non ammettere pi\u00f9 di un club per citt\u00e0 e il posto assegnato a Monaco di Baviera appartiene gi\u00e0 ai concittadini del Monaco 1860. Ad ogni modo la societ\u00e0 ingaggia Zlatko \u010cajkovski, allenatore jugoslavo che ha gi\u00e0 vinto il campionato tedesco con il Colonia, e accede ad una delle neonate seconde divisioni, la Regionalliga S\u00fcd. L'ingresso in Bundesliga \u00e8 comunque rimandato di poco, al 1965, quando i \"Rossi\" vincono i play-off e vengono promossi, dopo aver mancato questo risultato la stagione precedente. Parte del merito va sicuramente a Rainer Ohlhauser, che segna ben quarantadue gol e stabilisce un record di marcature arrivato fino ai giorni nostri, tuttavia fanno gi\u00e0 parte di questa squadra tre giocatori sui quali il club costruir\u00e0 i propri successi negli anni a venire: Sepp Maier, Franz Beckenbauer e Gerd M\u00fcller.\nGli anni d'oro (1965-1979).\nConsolidamento in Bundesliga (1965-1970).\nIl Bayern si adatta presto alla nuova realt\u00e0, consolidandosi in campionato e vincendo nel 1965-1966 la coppa nazionale per la seconda volta. Grazie a questo successo partecipa alla Coppa delle Coppe 1966-1967, dove giunge a disputare la finale di Norimberga, vinta contro i Rangers. Nella stessa stagione la squadra conquista coppa nazionale per la terza volta, mentre nel 1967-1968 \u00e8 protagonista di un'altra buona prova nella Coppa delle Coppe, arrivando fino alle semifinali, dove esce per mano dei futuri vincitori del Milan.\n\u00c8 il successore di \u010cajkovski, Branko Zebec, a guidare i \"Rossi\" alla vittoria del primo titolo in Bundesliga nella stagione 1968-1969, nella quale viene conquistata anche la Coppa di Germania: \u00e8 il primo \"double\" nella storia del calcio tedesco moderno, dopo quello dello Schalke 04 nel 1937; a livello personale M\u00fcller diventa invece per la seconda volta il capocannoniere del campionato. La prima partecipazione alla Coppa dei Campioni termina per\u00f2 al primo turno, dopo l'incontro con il Saint-\u00c9tienne, e nel marzo 1970 Zebec viene sostituito dal giovane Udo Lattek, vice di Helmut Sch\u00f6n sulla panchina della nazionale.\nSuccessi internazionali (1970-1975).\nLa prima met\u00e0 degli anni '70 \u00e8 caratterizzata da una serie di grandi successi per il Bayern, che, guidato da individualit\u00e0 di talento, ottiene dapprima il secondo posto in campionato nel 1969-1970 e nel 1970-1971, annata in cui vince la coppa nazionale per la quinta volta. Intanto al gruppo si sono aggiunti anche Hans-Georg Schwarzenbeck, Paul Breitner e Uli Hoene\u00df, mentre M\u00fcller ha gi\u00e0 ottenuto importanti riconoscimenti a livello personale: nel 1970 vince sia il Pallone d'oro che la Scarpa d'oro e si laurea capocannoniere del Mondiale messicano.\nCon Lattek il Bayern si aggiudica dapprima il titolo tedesco nel 1971-1972 accompagnandolo con numerosi record, poi ripete l'impresa nella stagione successiva, in cui viene messo in bacheca il quarto alloro nazionale. Intanto Beckenbauer ha vinto per la prima volta il Pallone d'oro precedendo M\u00fcller, che, miglior marcatore d'Europa, \u00e8 stato invece premiato per la seconda volta con la Scarpa d'oro ed \u00e8 divenuto anche capocannoniere nell'Europeo del 1972 in Belgio, vinto con la nazionale tedesca occidentale. La striscia di successi dei bavaresi prosegue, negli anni seguenti, a livello internazionale. Nella stagione 1973-1974 i \"Rossi\" si aggiudicano per la prima volta la prestigiosa Coppa dei Campioni, sconfiggendo l'Atl\u00e9tico Madrid per 4-0 (doppiette di Hoene\u00df e M\u00fcller) nella ripetizione della finale, resasi necessaria, secondo il regolamento dell'epoca, dopo il pareggio per 1-1 di due giorni prima, maturato al termine dei tempi supplementari. Intanto la squadra aveva gi\u00e0 vinto il quinto titolo tedesco, mentre poco dopo molti giocatori del club vincono, con la nazionale tedesca occidentale, il Mondiale di casa. Nella stagione 1974-1975, quella dell'ingresso nella rosa titolare del giovane Karl-Heinz Rummenigge, Lattek viene esonerato a gennaio dopo deludenti risultati in campionato, ma il Bayern, affidato a Dettmar Cramer, si aggiudica nuovamente la Coppa dei Campioni, stavolta superando in finale il Leeds United per 2-0 grazie ai gol di Roth e di M\u00fcller. I bavaresi, similmente a quanto fatto dall' qualche anno prima, sceglieranno poi di non partecipare alla Coppa Intercontinentale nel 1975. Persa la Supercoppa UEFA contro la , i bavaresi centrano il tris di trionfi in Coppa dei Campioni nella stagione 1975-1976, battendo in finale il Saint-\u00c9tienne per 1-0 (gol di Roth). Grazie ai tre successi ottenuti consecutivamente nella manifestazione, il club pu\u00f2 detenere definitivamente il trofeo.\nAnni di transizione (1976-1979).\nPersa la Supercoppa UEFA contro l'Anderlecht, il Bayern vince la Coppa Intercontinentale del 1976 nella doppia sfida contro il Cruzeiro. Beckenbauer si aggiudica il Pallone d'oro 1976, ma a fine stagione si trasferisce al New York Cosmos, seguito due anni negli Stati Uniti d'America da M\u00fcller, che si legher\u00e0 invece al Fort Lauderdale Strikers. Sempre nello stesso periodo il Bayern raggiunge il peggiore piazzamento di sempre in campionato, il dodicesimo posto del 1977-1978, mentre anche Hoene\u00df, Schwarzenbeck e Maier lasciano il club e, di l\u00ec a poco, l'attivit\u00e0 agonistica.\nDal \"FC Breitnigge\" al \"FC Hollywood\" (1979-1998).\nIl ritorno al successo (1979-1991).\nA fronte dei numerosi addii si registrano comunque nuovi inserimenti, tra i quali quelli di Klaus Augenthaler e di Dieter Hoene\u00df, fratello minore di Uli, assunto invece come dirigente. Si assiste anche al ritorno di Paul Breitner, che guida in campo la squadra insieme a Karl-Heinz Rummenigge; si parla infatti di \"FC Breitnigge\".\nNel 1978-1979 a sedersi in panchina \u00e8 l'ungherese P\u00e1l Csernai, che nel 1979-1980 riporta la squadra alla vittoria del campionato dopo sei anni, bissando il successo nella stagione successiva e raggiungendo le semifinali della Coppa dei Campioni, di cui Rummenigge si laurea capocannoniere, per poi vincere il Pallone d'oro 1980. La bacheca si arricchisce di un successo in Coppa di Germania nel 1981-1982, annata in cui viene persa dai bavaresi la finale della Coppa dei Campioni contro l'.\nNel 1983-1984 torna al Bayern il tecnico Lattek, che vince la Coppa di Germania 1983-1984 senza pi\u00f9 Breitner e Rummenigge in campo, avvicendati di l\u00ec a poco da nuovi innesti quali Lothar Matth\u00e4us e Roland Wohlfarth. Nel 1984-1985 viene rivinto il campionato, nel 1985-1986 viene centrato un nuovo \"double\" campionato-coppa nazionale e nel 1986-1987 viene vinto il decimo titolo tedesco. Sempre nel 1986-1987 il Bayern raggiunge per la quinta volta la finale della Coppa dei Campioni, persa contro il . Si chiude cos\u00ec la seconda gestione di Lattek. Il successore, Jupp Heynckes, porta i bavaresi alla vittoria della prima Supercoppa di Germania nel 1987 e, privo di Matth\u00e4us e Brehme (ceduti all' nel 1988), alle semifinali della Coppa UEFA nel 1988-1989. I bavaresi vincono il campionato anche nella stagione successiva e in questo modo partecipano a due edizioni di Coppa dei Campioni; come gi\u00e0 successo pi\u00f9 volte in passato, per\u00f2, in entrambe le occasioni vengono eliminati dalla squadra che si aggiudicher\u00e0 la coppa, e sempre in semifinale: prima dal , poi dalla .\nAlla ricerca del giusto allenatore (1991-1998).\nIl primo campionato dopo la riunificazione tedesca, dopo aver pericolosamente stazionato a ridosso della zona retrocessione nel marzo 1992, viene concluso, dopo la partenza di Heynckes a stagione in corso, al decimo posto, peggiore piazzamento del club dalla stagione 1977-1978. Giunto secondo in Bundesliga nel 1992-1993, nel dicembre del 1993 il Bayern ingaggia nuovamente Beckenbauer nelle vesti di allenatore e rivince il titolo tedesco nel 1993-1994, ma \"Kaiser Franz\" lascia la panchina del club dopo il successo per tornare a ricoprire il ruolo di presidente.\nNella sessione estiva di calciomercato del 1994 sono ingaggiati tra gli altri Oliver Kahn, Alain Sutter e il Pallone d'oro Jean-Pierre Papin, mentre in panchina arriva l'italiano Giovanni Trapattoni. La stagione inizia male, con la sconfitta contro il in Supercoppa di Germania, e prosegue peggio, con l'eliminazione al primo turno della Coppa di Germania per la terza volta in quattro anni. I bavaresi raggiungono la semifinale di UEFA Champions League, dove la corsa si interrompe contro l'Ajax poi vincitore della competizione. In campionato la squadra del \"Trap\" delude e chiude sesta. All'italiano subentra Otto Rehhagel, reduce da ottime annate alla guida del Werder Brema, ma la squadra, pur rinforzata con gli innesti della punta J\u00fcrgen Klinsmann e del difensore Andreas Herzog, continua a fare notizia pi\u00f9 sui giornali scandalistici che per le imprese sul campo, tanto che la squadra \u00e8 soprannominata \"FC Hollywood\" per via della frequenza con cui i suoi calciatori appaiono sulle pagine di gossip. Per disaccordi con i dirigenti, Rehhagel \u00e8 silurato e sostituito da Beckenbauer, che subentra nuovamente nelle vesti di allenatore della squadra. Sotto la guida del \"Kaiser\", nella stagione 1995-1996 i tedeschi chiudono al secondo posto il campionato, a sei punti dalla vetta, ma si aggiudicano l'ultima delle tre principali competizioni UEFA per club che manca al loro palmar\u00e8s: battendo per due volte nella doppia finale il vincono infatti la Coppa UEFA, con Klinsmann che si laurea capocannoniere della manifestazione. Per i bavaresi \u00e8 il primo trofeo internazionale dopo vent'anni.\n\u00c8 di nuovo Trapattoni a sedere sulla panchina del Bayern nell'estate del 1996; l'italiano conduce i suoi alla vittoria della Bundesliga 1996-1997 dopo un lungo testa a testa con il campione in carica, poi giunto terzo. Nel 1997-1998 il \"Trap\" guida i bavaresi a due successi nelle coppe, la Coppa di Lega (2-0 in finale allo ) e la Coppa di Germania (2-1 in finale al ), mentre il campionato \u00e8 terminato al secondo posto alle spalle della grande sorpresa , laureatasi campione da neopromossa.\nNuovi successi nazionali e la Champions del 2001 (1998-2008).\nL'era Hitzfeld (1998-2004).\nNell'estate del 1998 viene ingaggiato l'allenatore Ottmar Hitzfeld, che nell'annata d'esordio vince la Coppa di Lega (4-0 in finale allo Stoccarda) e guida il Bayern alla sua sesta finale di UEFA Champions League, risoltasi con un epilogo imprevedibile che arride al , in gol due volte nei minuti di recupero dopo che i tedeschi erano stati in vantaggio fino al novantesimo. In questa stagione la squadra ha comunque messo in bacheca il titolo tedesco e lo stesso fa nella successiva, superando il all'ultima giornata grazie a una migliore differenza reti. La stagione 2000-2001 \u00e8 memorabile: il Bayern mette in bacheca il diciassettesimo titolo tedesco e, per la quarta volta, la UEFA Champions League battendo in finale il ai tiri di rigore, con il portiere Kahn decisivo, che riesce a parare il tiro a Mauricio Pellegrino. Persa la Supercoppa UEFA contro il Liverpool, nel 2001 il club di Monaco di Baviera conquista per la seconda volta la seconda coppa Intercontinentale sconfiggendo il . Il Bayern ottiene poi il \"double\" campionato-coppa nazionale nel 2002-2003, con Giovane \u00c9lber capocannoniere della Bundesliga. Nell'ultima stagione di Hitzfeld, con in squadra il nuovo acquisto Roy Makaay, la squadra termina al secondo posto il campionato.\nI successi interni (2004-2008).\nSegue la gestione di Felix Magath, che centra due \"double\" campionato-Coppa di Germania nel 2004-2005 e nel 2005-2006, la prima in cui la squadra \u00e8 di scena nella nuova Allianz Arena, ma in UEFA Champions League il massimo traguardo raggiunto sono i quarti di finale. Il rientrante Hitzfeld conduce i bavaresi al quarto posto in Bundesliga nel 2006-2007, mentre \u00e8 ancora il di Carlo Ancelotti, e ancora ai quarti di finale, a eliminare i tedeschi dalla UEFA Champions League.\nNell'estate del 2007 la dirigenza conclude alcuni acquisti importanti, tra i quali quelli di Luca Toni, Franck Rib\u00e9ry e Miroslav Klose, e il Bayern si aggiudica sia la coppa nazionale sia il campionato, oltre a raggiungere le semifinali della Coppa UEFA. \u00c8 l'ultimo trofeo vinto da Oliver Kahn, mentre l'italiano Toni, con 24 gol realizzati, si aggiudica il titolo di capocannoniere della Bundesliga.\nAnni di alterne fortune (2008-2011).\nNella stagione 2008-2009 l'allenatore \u00e8 J\u00fcrgen Klinsmann. Sotto la sua guida, i bavaresi vincono complessivamente 12-1 contro lo negli ottavi della Champions League, stabilendo tra l'altro il maggior scarto nei turni ad eliminazione diretta della manifestazione, ma sono eliminati nel turno successivo dal dopo aver subito un altro 4-0 esterno. Anche nella Coppa di Germania il Bayern viene eliminato ai quarti, mentre Klinsmann \u00e8 esonerato il 27 aprile, in seguito alla sconfitta casalinga contro lo subita in Bundesliga. Qui la squadra si trova in terza posizione, e viene condotta al secondo posto finale da Jupp Heynckes.\nNell'estate 2009 la societ\u00e0 assume Louis van Gaal come allenatore, e ingaggia tra gli altri Arjen Robben; viene anche acquistato Mario G\u00f3mez, tuttavia il tecnico olandese dichiara che l'ingente spesa (trenta milioni) non era necessaria per il suo progetto. In dicembre i tedeschi vincono 4-1 in casa della e si guadagnano la qualificazione alla fase ad eliminazione diretta della Champions League, dove eliminano prima la poi il , entrambe grazie alla regola dei gol fuori casa. Viene poi sconfitto anche il , e arriva cos\u00ec la qualificazione all'ottava finale, che si gioca il 22 maggio a Madrid contro l'. Per i due club conquistare la coppa significa anche centrare il \"treble\": entrambi hanno infatti gi\u00e0 vinto sia il campionato che la coppa nazionale. A riuscire nell'impresa sono per\u00f2 i nerazzurri, che vincono l'incontro grazie alla doppietta di Diego Milito, autore di un gol per tempo. Nella stagione successiva il Bayern non pu\u00f2 inizialmente far affidamento su Robben, che \u00e8 vittima di un infortunio, e in campionato la squadra chiude il girone di andata al quinto posto, a quattordici punti di distanza dalla capolista . In gennaio il capitano Mark van Bommel viene ceduto al , mentre negli ottavi della Champions League i tedeschi ritrovano l'Inter, e sono nuovamente sconfitti. Il 10 aprile van Gaal viene esonerato, e viene sostituito fino alla fine della stagione da Andries Jonker; i bavaresi vengono condotti al terzo posto in campionato.\nUn'era di successi nazionali e internazionali (2011-presente).\nLa gestione Heynckes e il \"treble\" del 2013.\nPassato per la terza volta al tecnico Jupp Heynckes, nel 2011-2012 il Bayern raggiunge per la nona volta la finale della UEFA Champions League, ma la perde nello stadio di casa ai tiri di rigore contro gli inglesi del . L'annata si chiude senza titoli, dato che i bavaresi vengono superati dal Borussia Dortmund sia in campionato (dove chiudono secondi) sia nella coppa nazionale, dove vengono battuti in finale dai gialloneri. La situazione si inverte, per\u00f2, nella stagione successiva, in cui il Bayern ha la meglio sui rivali nella Supercoppa nazionale, in Bundesliga, vincendo il titolo con il record di punti, vittorie, punti di distacco dalla seconda e turni di anticipo per la conquista aritmetica del titolo (il ventitreesimo), e in UEFA Champions League, dove giunge in finale per la terza volta in quattro anni e, a Wembley, sconfigge la squadra di Dortmund per 2-1 (gol di Mand\u017euki\u0107 e Robben), mettendo in bacheca il trofeo per la quinta volta. I \"Rossi\" si aggiudicano anche la Coppa di Germania battendo in finale lo e centrano cos\u00ec lo storico \"treble\".\nNove titoli nazionali di fila, la Champions del 2020 e il \"sextuple\".\nA Jupp Heynckes subentra lo spagnolo Josep Guardiola, che vince, prime volte nella storia del club tedesco, la Supercoppa europea, battendo a Praga il , e la Coppa del mondo per club FIFA, battendo nella finale di Marrakech il Raja Casablanca. La stagione vede i bavaresi conquistare pure il ventiquattresimo titolo nazionale, con sette giornate d'anticipo e numerosi record, e la diciassettesima Coppa di Germania. Nelle due stagioni successive i bavaresi vincono altrettanti titoli di Bundesliga, arrivando cos\u00ec al record di quattro successi consecutivi nella manifestazione, e la Coppa di Germania 2015-2016. In Champions la squadra di Guardiola si ferma sempre in semifinale, per tre stagioni di fila.\nAl tecnico iberico subentra l'italiano Carlo Ancelotti, che vince la Supercoppa di Germania e il quinto titolo tedesco consecutivo, con tre giornate di anticipo, nel 2016-2017 e la Supercoppa di Germania del 2017, ma nel settembre dello stesso anno viene esonerato in seguito ad un avvio non brillante in campionato e a una sconfitta in Champions. All'allenatore italiano subentra qualche giorno pi\u00f9 tardi il rientrante Jupp Heynckes, che guida i suoi alla vittoria del ventottesimo titolo nazionale, il sesto consecutivo, e alla finale della Coppa di Germania, persa contro l' di Niko Kova\u010d, che raccoglie il testimone di Heynckes sulla panchina del Bayern.\nLa stagione 2018-2019, l'ultima al Bayern per Franck Rib\u00e9ry e Arjen Robben, si apre con la vittoria della Supercoppa di Germania e si chiude con quella del ventinovesimo titolo nazionale, il settimo di fila, e della Coppa di Germania (3-0 in finale all'), per un \"treble\" di trofei nazionali che mancava da sei anni. A Kova\u010d, esonerato durante la stagione 2019-2020, subentra Hans-Dieter Flick, che conduce i bavaresi alla vittoria del trentesimo titolo, ottavo consecutivo, con due giornate di anticipo rispetto alla fine del torneo, alla conquista della Coppa di Germania e della UEFA Champions League, ottenuta battendo in finale il Paris Saint-Germain per 1-0 e centrando cos\u00ec il secondo \"treble\"; il club bavarese diviene l'unica squadra capace di vincere tutte le partite di Champions giocate in una sola stagione (seppure facilitata dal minor numero di partite disputate per via della pandemia di COVID-19).\nL'annata seguente si apre con le vittorie della Supercoppa UEFA e della Supercoppa di Germania, mentre nel febbraio 2021, a suggello di un 2020 memorabile, il club si aggiudica per la seconda volta la Coppa del mondo per club, completando il \"sextuple\". Alla fine della stagione la squadra vince il titolo nazionale per la trentunesima volta, la nona consecutiva.\nColori e simboli.\nColori.\nI colori tradizionali del Bayern sono il rosso e il bianco, la cui preminenza sulle divise ha variato spesso nel corso della storia. Anche il blu \u00e8 stato ripetutamente utilizzato.\nCiononostante, agli albori del club, il Bayern gioc\u00f2 originariamente in tenute bianco-azzurre, prima e caratterizzate da maglia bianca e calzoncini neri fino al 1905, quando la squadra si un\u00ec al M\u00fcnchner Sport Club, il quale stabil\u00ec che si dovesse giocare in calzoncini rossi. Per gran parte della prima fase della propria storia, il Bayern indoss\u00f2 divise casalinghe rosse o amaranto. Nella stagione 1968-69 il Bayern cambi\u00f2 radicalmente il suo aspetto in campo, scegliendo un completo a strisce rosso-blu con calzettoni e pantaloncini blu. Tra il 1969 ed il 1973, invece, scese in campo con maglia sempre a strisce verticali, ma bianco-rosse. Nel 1973-74 la squadra indoss\u00f2 un completo bianco con una banda verticale rosso-blu laterale. Dal 1974 si scelse di tornare al completo tradizionale e da allora il Bayern ha per la maggior parte dei casi utilizzato divise rosse con dettagli pi\u00f9 o meno marcati bianchi o pi\u00f9 raramente blu. Nel biennio 1995-97 si \u00e8 tornati dopo poco meno di trent'anni alla maglia rosso-blu a strisce, riadottata anche nel 2014-15. La divisa pi\u00f9 lontana dalla tradizione del club fu quella proposta da Adidas nel 1997, un completo blu notte con una vistosa banda orizzontale rossa sulla maglia. Meno lontana dalla tradizione, ma comunque particolare, fu la divisa \"Rotwein\" (vino rosso) scelta per le partite di Bundesliga tra il 2001 e 2003 e per la Champions League 2006-07, in riferimento alle scelte cromatiche a volte avvenute prima degli anni '60.\nLe divise da trasferta sfoggiate dal club sono state dei colori pi\u00f9 svariati, anche perch\u00e9 quella casalinga ha subito vari stravolgimenti nel tempo. Il colore pi\u00f9 usato \u00e8 stato il bianco, ma non sono mancate maglie nere, blu, verde-oro. Sono state adottate anche divise apposite per le campagne europee (una notissima grigio-amaranto, con cui la squadra perse la finale di Champions League nel 1998-99).\nNegli anni '80 e '90 il Bayern era solito indossare una maglia speciale da trasferta contro il , con i colori della nazionale brasiliana, giallo e blu, proposta per scaramanzia dovuta al fatto che la squadra della Renania-Palatinato fosse la \"bestia nera\" dei bavaresi, che difficilmente riuscivano a vincere nel loro stadio.\nSimboli ufficiali.\nStemma.\nIl simbolo del Bayern Monaco presenta al centro dei diamanti azzurri e bianchi; questi richiamano la bandiera della Baviera (\"Bayern\" in tedesco), e sono contenuti da un anello rosso su cui c'\u00e8 la scritta \"FC Bayern M\u00fcnchen\".\nQuesto stemma \u00e8 stato per\u00f2 adottato in una forma molto simile all'attuale solo a partire dal 1970: inizialmente era infatti composto dalle lettere F, B, C e M tra loro sovrapposte, mentre la bandiera della Baviera comincia a comparire dal 1961.\nInno.\nL'inno della squadra si chiama \"Stern des S\u00fcdens\" (\"Stella del Sud\"); \u00e8 stato composto nel 1998 da Willy Astor.\nMascotte.\nLa mascotte ufficiale della squadra \u00e8 l'orso Berni.\nStrutture.\nStadio.\nNei primi anni di vita il Bayern inizia a giocare in un campo da gioco situato nei pressi della Karl-Theodor-Stra\u00dfe, poi si trasferisce in un altro sulla Leopoldstra\u00dfe, sempre a Monaco; quest'ultimo poteva contenere fino a spettatori.\nA partire dal 1926 il Bayern si trasferisce nel Gr\u00fcnwalder Stadion, che \u00e8 situato nella periferia meridionale della citt\u00e0. L'impianto, costruito dal Monaco 1860 nel 1911, viene danneggiato durante la seconda guerra mondiale e ricostruito totalmente nel 1948. Nel 1972 la squadra si trasferisce poi nel nuovo Olympiastadion, impianto che viene edificato dall'amministrazione cittadina per ospitare i Giochi della XX Olimpiade che si tengono proprio in questo anno in citt\u00e0. \u00c8 dotato di una buona capienza, tanto che viene utilizzato anche per ospitare le finali dei Mondiali del 1974 e degli Europei del 1988, oltre ad altre partite di queste manifestazioni; \u00e8 anche sede di tre finali di Coppa dei Campioni - Champions League e dei campionati europei di atletica leggera 2002.\nNel 2002 il Bayern e il Monaco 1860 iniziano ad edificare un nuovo stadio, la modernissima Allianz Arena, che sorge invece nella parte nord della citt\u00e0. L'impianto \u00e8 agibile dalla stagione 2005-06, e vanta una capacit\u00e0 di persone; \u00e8 una costruzione ultratecnologica, capace di illuminarsi all'esterno con i colori della squadra di casa, e che, data la sua forma viene soprannominata \"Schlauchboot\", gommone. La prima rete segnata in questo stadio \u00e8 stata di Owen Hargreaves il 5 agosto 2005 nella partita Bayern - Borussia M\u00f6nchengladbach.\nIl Monaco 1860, che era inizialmente comproprietario dell'impianto, ha venduto le sue quote dello stadio al Bayern Monaco per 11 milioni di euro nell'aprile del 2006 a seguito di gravi difficolt\u00e0 economiche. Tuttavia i due club si sono accordati affinch\u00e9 il Monaco 1860 potesse continuare a giocare nell'impianto.\nNelle competizioni europee il Bayern Monaco ha perso soltanto sette partite in questo stadio negli anni che vanno dal 2005 al 2013: sei nella Champions League (Bayern-Milan 0-2 nei quarti di finale l'11 aprile 2007, Bayern-Bordeaux 0-2 nei gironi il 3 novembre 2009, Bayern-Inter 2-3 negli ottavi di finale il 15 marzo 2011, nella finale Bayern-Chelsea del 19 maggio 2012, Bayern-Arsenal 0-2 negli ottavi di finale il 13 marzo 2013 e in Bayern-Manchester City 2-3 nella fase a gironi il 10 dicembre 2013), e una nella Coppa UEFA (Bayern-Anderlecht 1-2 negli ottavi di finale il 12 marzo 2008).\nCentro di allenamento.\nLa societ\u00e0 dispone di un centro di allenamento che occupa una superficie di metri quadrati. Ospita cinque campi da gioco e una palestra, e viene usato sia dalla prima squadra che dalle formazioni giovanili.\nSociet\u00e0.\nIl Bayern \u00e8 una societ\u00e0 posseduta da soli privati. La squadra professionistica di calcio \u00e8 gestita dal \"FC Bayern M\u00fcnchen AG\", le cui quote azionarie sono state ridefinite nel febbraio 2014, a seguito dell'ingresso in societ\u00e0 della Allianz, gi\u00e0 partner del club e titolare dei diritti di denominazione sullo stadio (poi estesi con diritto d'opzione sino al 2041): il 75% \u00e8 detenuto dalla casa madre, \"FC Bayern M\u00fcnchen e. V.\" (\"e. V.\" \u00e8 il diminutivo di Eingetragener Verein), mentre un 8,33% ciascuno \u00e8 di propriet\u00e0 della Adidas, maggiore sponsor del club e fornitore tecnico, di Audi e, appunto, della Allianz, che per entrare in possesso di tale quota ha versato nelle casse della AG 110 milioni di euro (una cifra superiore ai 77 milioni versati dalla Adidas nel 2002 e ai 90 milioni versati da Audi nel 2009 per ottenere allora il 9,1% ciascuna), finanziando, soprattutto, l'estinzione delle obbligazioni ancora insistenti sulla Allianz Arena. Principali sponsor sono la Deutsche Telekom, l'Audi, la Siemens, la Lufthansa, la Coca-Cola e la Paulaner, anch'essa bavarese (al pari di Adidas, Allianz e Audi).\nIl Presidente della societ\u00e0 madre \u00e8 Herbert Hainer, il quale \u00e8 anche membro del consiglio d'amministrazione della AG, mentre Uli Hoene\u00df \u00e8 presidente onorario. Il presidente della AG \u00e8 Karl-Heinz Rummenigge, precedente giocatore del club.\nImpegno nel sociale.\nDal 2005 \u00e8 attiva la \"FC Bayern\u00a0\u2013Hilfe e.V.\".\nSettore giovanile.\nAl pari di molte altre compagini tedesche il Bayern Monaco, oltre alle squadre giovanili ha una seconda squadra, il Fu\u00dfball-Club Bayern M\u00fcnchen II; nella stagione 2014-2015 milita in Regionalliga Bayern, una delle cinque divisioni del quarto livello del campionato tedesco di calcio. Gioca le partite nel Gr\u00fcnwalder Stadion, impianto in passato utilizzato dalla prima squadra tra il 1926 e il 1972.\nPer quanto riguarda il settore giovanile, la societ\u00e0 \u00e8 dotata di un proprio centro giovanile che ospita i giocatori; tra quelli che ci hanno vissuto figurano Holger Badstuber, Bastian Schweinsteiger, Owen Hargreaves, Piotr Trochowski e Samuel Kuffour.\nAllenatori e presidenti.\nAllenatori.\nDi seguito la lista degli allenatori del Bayern Monaco dal 1900 ad oggi\nPresidenti.\nDi seguito viene riportata la lista dei presidenti del Bayern Monaco dal 1900 ad oggi:\nCalciatori.\nHall of Fame.\nDi seguito l'elenco dei giocatori inseriti nella \"Hall of Fame\" del club:\nCapitani.\nDi seguito l'elenco dei capitani del Bayern Monaco dal 1965 a oggi, con il periodo in cui hanno portato la fascia.\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Bayern Monaco. Con 24 giocatori, il Bayern Monaco \u00e8 al secondo posto dietro la Juventus (25). Considerando solo i calciatori campioni del mondo con la Nazionale Tedesca, \u00e8 a quota 21 calciatori.\nPremi individuali dei giocatori.\nTre giocatori del Bayern Monaco hanno ricevuto il Pallone d'oro, per un totale di cinque volte: Gerd M\u00fcller (1970), Franz Beckenbauer (1972 e 1976) e Karl-Heinz Rummenigge (1980 e 1981). Da notare inoltre che nel 1972 e nel 1981 anche al secondo posto \u00e8 stato appannaggio di un giocatore del Bayern, rispettivamente M\u00fcller e Paul Breitner; inoltre Oliver Kahn \u00e8 stato proclamato Miglior giocatore dei Mondiali al termine dei Mondiali del 2002 e Robert Lewandowski \u00e8 stato votato The Best FIFA Men's Player nel 2020 e 2021.\nAltri riconoscimenti individuali.\nGerd M\u00fcller ha vinto per due volte la Scarpa d'oro quale miglior marcatore europeo: nel 1970 e nel 1972, oltre ad essere stato per quattro volte capocannoniere in Coppa dei Campioni e sette in campionato; inoltre, con la maglia della nazionale ha vinto anche la classifica marcatori in due manifestazioni internazionali: Messico 1970 e Belgio 1972.\nPalmar\u00e8s.\nCompetizioni nazionali.\n66 trofei\nCompetizioni internazionali.\n14 trofei\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1909-1910 alla stagione 2021-2022 compresa, la squadra ha partecipato a:\nPartecipazione alle coppe europee.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Thomas M\u00fcller (135), mentre il miglior marcatore \u00e8 Robert Lewandowski (65 gol).\nDi seguito i record di presenze e di gol con la maglia del club; in grassetto i calciatori ancora in squadra\nStatistiche di squadra.\nA livello internazionale la miglior vittoria \u00e8 per 10-0, ottenuta contro l' nel primo turno della Coppa UEFA 1983-1984, mentre la peggior sconfitta \u00e8 il 6-2 subito contro il nel secondo turno della Coppa UEFA 1991-1992.\nTifoseria.\nIl Bayern Monaco \u00e8 considerato senza ombra di dubbio il maggiore club calcistico della citt\u00e0 e della nazione. La sua popolarit\u00e0 va ben oltre i confini tedeschi, coinvolgendo appassionati di tutto il mondo.\nRivalit\u00e0.\nIl Bayern \u00e8 uno dei tre club professionistici del capoluogo bavarese. Il principale rivale cittadino \u00e8 il Monaco 1860. La rivalit\u00e0, molto sentita negli anni '60, quando il Monaco 1860 era una potenza del calcio tedesco, ha perso importanza negli ultimi anni, ma il derby di Monaco di Baviera rimane un evento molto atteso. L'altra societ\u00e0, l'Unterhaching, che ha sede in un paese vicino a Monaco, ha partecipato ad alcuni campionati di prima divisione (il primo dei quali nel 1999-2000), ma ha quasi sempre militato in seconda divisione.\nDagli anni '20 si svilupp\u00f2 una rivalit\u00e0 con il Norimberga, rivale bavarese che negli anni '20 e '30 era pi\u00f9 titolato del Bayern. La partita tra le due squadre \u00e8 definita derby di Baviera.\nMolto sentita \u00e8 la rivalit\u00e0 con il , che trae origine da una sfida del 1973 persa per 7-4 dal Bayern, che era in vantaggio con il punteggio di 4-1, e riaccesa dopo il referendum successivo alla seconda guerra mondiale, che decret\u00f2 l'indipendenza di Kaiserslautern e del Palatinato dalla Baviera.\nNegli ultimi decenni \u00e8 cresciuta la rivalit\u00e0 sportiva con il , che ha saputo contendere al Bayern Monaco il primato nazionale. La partita tra le due squadre \u00e8 nota come Der Klassiker. Numerosi sono i duelli tra le due squadre per la conquista del titolo nazionale e della Coppa di Germania, nella cui finale i club si sono incontrati varie volte (2008, 2012, 2014 e 2016). Nel 2012 la sconfitta per 5-2 patita contro il Borussia Dortmund nella finale di Coppa di Germania fu la pi\u00f9 larga subita dal Bayern in una finale. Molti sono stati anche gli incontri tra le due squadre in Supercoppa di Germania (1989, 2008, 2012, 2013, 2014, 2016, 2017, 2019, 2020). Nel 2012-2013 le due squadre si sono ritrovate anche in finale di Champions League, la prima tra due squadre tedesche nella storia del torneo.\nGemellaggi.\nIn campo internazionale si segnala il gemellaggio con i supporters italiani della e della . In Germania invece, esiste un gemellaggio con i tifosi del .\nOrganico.\nRosa 2021-2022.\n\"Rosa aggiornata al 31 agosto 2021.\"\nStaff tecnico.\n\"Tratto dal sito ufficiale, aggiornato al 31 agosto 2021.\"\nAltre sezioni della polisportiva.\nIl Bayern \u00e8 una societ\u00e0 polisportiva, quindi, oltre al calcio maschile esistono altre sezioni.\nCalcio femminile.\nLa sezione di calcio femminile \u00e8 il Bayern M\u00fcnchen Frauenfu\u00dfball. La squadra \u00e8 stata fondata nel 1970 ed \u00e8 diventata campione nazionale nel 1976, mentre nel 2002 ha vinto la coppa nazionale. Gioca le partite nel Gr\u00fcnwalder Stadion, utilizzato fino al 1972 dalla prima squadra maschile.\nPallacanestro.\nLa sezione di pallacanestro si chiama Bayern M\u00fcnchen Basketball. Fondata nel 1946 milita nella Basketball-Bundesliga; nella stagione 2017-2018 ha vinto il 4\u00ba campionato. Gioca le partite casalinghe nella Audi Dome.\nScacchi.\nLa sezione scacchistica venne fondata nel 1980 in concomitanza con l'istituzione della Bundesliga, quando il Bayern si fuse con lo Schachclubs Anderssen Bavaria. La squadra di categoria open milita in prima serie dal 2019, ha vinto nove campionati tedeschi tra il 1982 e il 1985 e una Coppa europea per club nel 1992. La squadra femminile milita nella Bundesliga femminile dal 2019.\nAltre sezioni.\nLe altre sezioni del club sono:"}
{"id": "104063", "revid": "125934192", "url": "https://it.wikipedia.org/wiki?curid=104063", "title": "Futbol Club Barcelona", "text": "Il Futbol Club Barcelona (pronuncia spagnola: , catalana: ), conosciuto semplicemente come Barcelona (spesso abbreviato in \"Bar\u00e7a\", pronuncia spagnola: , catalana: ) e in italiano come Barcellona, \u00e8 una societ\u00e0 polisportiva spagnola con sede nella citt\u00e0 di Barcellona, nota soprattutto per la sua sezione calcistica. Fu fondata a Barcellona nel 1899 da un gruppo di calciatori svizzeri e britannici guidati da Hans Gamper.\nLa squadra di calcio milita in Primera Divisi\u00f3n, la massima serie del campionato spagnolo di calcio, dalla prima edizione del torneo (stagione 1928-1929) e ha vinto 26 campionati, 31 Coppe di Spagna, 2 Coppe della Liga, 13 Supercoppe di Spagna e 3 Coppe de Oro Argentina/Eva Duarte per un totale di 75 trofei ufficiali; a livello internazionale pu\u00f2 vantare 5 Coppe dei Campioni/Champions League, 4 Coppe delle Coppe, 5 Supercoppe UEFA, 3 Coppe del mondo per club e 3 Coppe delle Fiere. \u00c8 tra le sette squadre in Europa che sono riuscite a centrare il \"treble\", ossia la vittoria in campionato, nella Coppa nazionale e nella Champions League nella stessa stagione, e la prima ad avere bissato l'impresa (2009 e 2015); inoltre nel 2009, vincendo anche la Supercoppa spagnola, la Supercoppa UEFA e la Coppa del mondo per club, \u00e8 diventato il primo club ad essersi aggiudicato il \"sextuple\" (eguagliato dal nella stagione 2020-2021), trionfando in ognuna delle sei competizioni ufficiali disputate nel corso dell'anno solare.\nIl club \u00e8 membro fondatore dell'ECA, associazione nata dallo scioglimento del G-14 per tutelare gli interessi di club e giocatori.\nLa polisportiva \u00e8 attiva anche nella pallacanestro, nel calcio a 5, nella pallamano, nell'hockey su pista, nell'hockey su pattini in linea, nel football americano e rugby.\nStoria.\nIl \"Foot-Ball Club Barcelona\" fu fondato il 29 novembre 1899 da un gruppo di calciatori guidati da Joan Gamper. Nei primi anni il club gioc\u00f2 gran parte delle partite in Svizzera e Inghilterra. A partire dal 1910 il Barcellona visse il primo periodo di successo: guidato da giocatori come Ricardo Zamora, Josep Samitier e Paulino Alc\u00e1ntara vinse dieci Coppe di Spagna e domin\u00f2 nel campionato catalano e nel primo campionato spagnolo.\nAllo scoppio della guerra civile spagnola Franco cambi\u00f2 il nome del Barcellona in \"Club de F\u00fatbol Barcelona\"; in quel periodo arrivarono altri quattro titoli di Liga e una Coppa del Re, ma nel 1942 il club catalano, piazzandosi 12\u00ba a fine stagione, rischi\u00f2 la retrocessione in Segunda Divisi\u00f3n che riusc\u00ec a evitare solo dopo aver battuto per 5-1 il Real Murcia (club 3\u00ba classificato nel gruppo promozione finale di Segunda Divisi\u00f3n) nello spareggio promozione-retrocessione. Negli anni 1950, il Barcellona ebbe di nuovo grandi successi: sotto la guida di Ferdinand Dau\u010d\u00edk e Helenio Herrera, con giocatori come Ladislao Kubala e Luis Su\u00e1rez Miramontes il Bar\u00e7a instaur\u00f2 una dittatura sportiva in patria per quattro campionati e cinque Coppe del Re, e in Europa con i primi tre successi europei nella Coppa delle Fiere, e le sconfitte nella prime finali della Coppa dei Campioni e della Coppa delle Coppe. L'avvento di Rinus Michels, Johan Cruijff e Johan Neeskens negli anni 1970 port\u00f2 con s\u00e9 nuovi successi, che si conclusero con la vittoria in campionato nel 1973-1974 e una Coppa delle Coppe. Gli anni 1980 andarono a fasi alterne: il Bar\u00e7a vinse un solo campionato e una Coppa delle Coppe e perse la finale della Coppa dei Campioni, ma quando Johan Cruyff, nel 1988, torn\u00f2 sulla panchina del club, inizi\u00f2 il periodo di maggior successo nella storia del club. Guidato da Cruyff, il cosiddetto \"Dream Team\" composto da stelle come Hristo Stoi\u010dkov e Rom\u00e1rio vinse quattro campionati, una Coppa delle Coppe e la prima Coppa dei Campioni nella storia del club. Il successo degli anni 1990 continu\u00f2 con Bobby Robson e Louis Van Gaal e campioni come Ronaldo, Lu\u00eds Figo e Rivaldo che guidarono i \"blaugrana\" alla vittoria nel 1997-1998 e nel 1998-1999.\nDopo un periodo privo di vittorie tra il 1999 e il 2004, il Bar\u00e7a colse nuovi successi nella 2004-2005 con Frank Rijkaard e Ronaldinho. Nel 2005-2006 al titolo nazionale aggiunse la vittoria della UEFA Champions League. I successi continuarono anche con Pep Guardiola, che al primo tentativo, grazie a giocatori come Samuel Eto'o, Andr\u00e9s Iniesta, Xavi e soprattutto Lionel Messi, port\u00f2 il Barcellona alla conquista del \"treble\" (Liga, Coppa del Re e UEFA Champions League), seguito nello stesso anno solare da Supercoppa di Spagna, Supercoppa UEFA e Coppa del mondo per club FIFA per uno storico \"sextuple\". L'anno successivo Guardiola port\u00f2 un altro titolo nazionale e una Supercoppa di Spagna mentre nella stagione 2010-2011 il Barcellona realizz\u00f2 il \"double\" con le vittorie in campionato e in UEFA Champions League, la quarta della storia \"blaugrana\". Nel 2011 gli uomini di Guardiola conquistarono anche la Supercoppa di Spagna, la Supercoppa UEFA e la Coppa del mondo per club FIFA. Nella stagione 2011-2012 i \"blaugrana\" si aggiudicarono la Coppa del Re per la 26\u00aa volta, dopo che avevano terminato il campionato al secondo posto, alle spalle del Real Madrid di Mourinho.\nChiusasi l'era Guardiola, il Barcellona continu\u00f2 a dominare la scena nazionale, vincendo negli anni successivi cinque campionati (2012-2013, 2014-2015, 2015-2016, 2017-2018, 2018-2019), cinque Coppe del Re, di cui quattro consecutive (2014-2015, 2015-2016, 2016-2017, 2017-2018, 2020-2021) e tre Supercoppe di Spagna (2013, 2016, 2018). A livello internazionale, con Luis Enrique nel 2015 arrivarono la quinta UEFA Champions League, la quinta Supercoppa UEFA e la terza Coppa del mondo per club FIFA.\nColori e simboli.\nColori.\nEsistono varie versioni sull'origine dei colori che identificano il Barcellona. La versione pi\u00f9 credibile \u00e8 che sia stato il fondatore del club, Joan Gamper, a scegliere i colori ufficiali. Questa tesi \u00e8 la pi\u00f9 attendibile perch\u00e9, come attestato storicamente, nella prima partita con la nuova squadra, subito dopo la fondazione, Gamper indoss\u00f2 una maglietta blu e granata. Rimane invece dibattuto il motivo per cui Gamper avesse scelto tali colori: l'ipotesi prevalente nel corso del tempo afferma che vi fu una semplice trasposizione delle tinte istituzionali del (squadra in cui il fondatore aveva giocato prima di approdare al Barcellona); nondimeno \u00e8 stato ipotizzato anche che i colori fossero stati mutuati dallo stemma del Cantone Ticino, regione natale di Gamper.\nAltre versioni che circolano tra i cronisti dell'epoca sostengono che la scelta fu dettata da un episodio particolare. Durante la riunione per la fondazione del club uno degli assistenti avrebbe tirato fuori una matita bicolore blu e rossa. Gli occhi di qualcuno dei presenti si posarono su quella matita, e, in mancanza di altre proposte, si sugger\u00ec di scegliere quei colori. Stando a una terza versione, sarebbe stata la madre di uno dei primi calciatori, la signora Comamala, a ideare per i calciatori del Barcellona delle magliette a fasce nere e rosse, il che avrebbe indirizzato la scelta verso il \"blaugrana\". Negli ultimi anni si \u00e8 diffusa una teoria secondo cui i colori proverrebbero dalla Germania meridionale, precisamente da Heidenheim, luogo natale di Otto Maier, uno dei fondatori del club.\nNei primi anni di vita la maglia del Barcellona era per met\u00e0 blu e per met\u00e0 granata, con le maniche che presentavano gli stessi colori ma in ordine inverso. Solo in un secondo momento, nella stagione 1909-1910, furono introdotte le strisce verticali blu e granata. Nel corso del tempo la maglia \u00e8 rimasta pressoch\u00e9 fedele ai colori adottati, sebbene alcune caratteristiche siano state di volta in volta modificate, come l'orientamento verticale o orizzontale delle strisce, la loro dimensione e l'intensit\u00e0 delle tonalit\u00e0 del blu e del granata. Anche le squadre di basket, rugby a 15 e atletica hanno adottato in alcune epoche le strisce \"blaugrana\" orizzontali.\nNella stagione 2007-2008 era presente sulle maglie un logo celebrativo dei cinquant'anni del Camp Nou, mentre fu introdotta una seconda maglia a strisce con due tonalit\u00e0 di azzurro, cambiata nella stagione seguente. Nella stagione 2008-2009, in occasione del 110\u00ba anniversario, la squadra di calcio vestiva una maglietta simile a quella degli esordi del club, per met\u00e0 blu e per met\u00e0 granata. Dal 2009-2010 il Bar\u00e7a \u00e8 tornato a vestire pressoch\u00e9 stabilmente le tradizionali strisce verticali \"blaugrana\", eccetto per la stagione 2015-2016 quando \u00e8 sceso in campo con una maglia fasciata: nella storia ultracentenaria della societ\u00e0 catalana \u00e8 la prima volta che la sezione calcistica adotta questo modello, a differenza delle squadre di basket, rugby e atletica.\nPer quanto riguarda i calzoncini, all'inizio furono di colore bianco. Nel 1913 diventarono neri e, successivamente, blu. Da allora non ci sarebbero pi\u00f9 stati cambiamenti nella colorazione dei pantaloncini fino alla stagione 2005-2006, quando, per disposizione del presidente Joan Laporta, tutte le squadre della polisportiva del Barcellona adottarono calzoncini di colore granata. Questo provvedimento interruppe una tradizione che durava da novant'anni.\nSimboli ufficiali.\nStemma.\nDesiderando marcare in modo chiaro e inequivocabile il proprio legame con la citt\u00e0 di appartenenza, all'atto della fondazione il Foot-Ball Club Barcelona adott\u00f2 quale emblema sociale lo stemma araldico del capoluogo catalano: uno scudo a losanga inquartato della croce di Sant Jordi (San Giorgio, patrono cittadino) e della palatura giallo-rossa (colori della bandiera della Catalogna), ornato esternamente da corona marchionale e da un serto di palma e alloro. Nel marchio ufficiale esso era racchiuso da una corona circolare con inscritta la ragione sociale a lettere stampatelle.\nSecondo quanto affermato dal Barcellona, tale soluzione fu mantenuta fino al 1910, anno in cui Joan Gamper propose di dotare il club di un vero e proprio simbolo personale. Venne dunque indetto un concorso pubblico: tra i vari bozzetti che furono presentati venne scelto quello di Carles Comamala, artista, studente di medicina e giocatore del club dal 1903 al 1912. Esso consisteva in uno scudo dalla forma curvilinea e insolita, diviso superiormente in due cantoni recanti la croce di Sant Jordi a sinistra e i colori della bandiera della Catalogna a destra; nell'ampio campo inferiore appariva invece una palatura blu granata e il disegno di un pallone aureo. Una fascia divisoria a mezza altezza conteneva invece le iniziali della denominazione sociale, \"F.C.B.\"\nEsiste tuttavia un'altra versione sulle origini del gagliardetto, secondo la quale la sua paternit\u00e0 sarebbe da attribuire direttamente a Gamper, il quale l'avrebbe disegnato ispirandosi a preesistenti stemmi di squadre da calcio svizzere; sempre a tal proposito si narra che il socio co-fondatore Llu\u00eds d'Oss\u00f3, non gradendo il bozzetto proposto, l'avesse spregiativamente soprannominato \"pentola\".\nAl di l\u00e0 della sua origine, \u00e8 comunque certo che a decorrere dal 1910 il Barcellona avesse gi\u00e0 adottato il suo celeberrimo stemma, il quale nel corso dei successivi decenni sub\u00ec solo modifiche minimali e cosmetiche, atte semplicemente ad ammodernarne ed attualizzarne le forme e la colorazione.\nLa modifica di maggiore entit\u00e0 venne implementata nel 1941, allorch\u00e9 sotto il regime di Francisco Franco venne imposto al Barcellona di \"ispanizzare\" la propria identit\u00e0: la palatura giallo-rossa del cantone superiore destro venne resa meno fitta (onde attenuarne il significato di simbolo catalano) e la sigla sociale venne mutata in \"C.F.B.\" (giacch\u00e9 anche il nome societario venne tradotto in spagnolo). Nel 1949 venne ripristinata la palatura originale e l'acronimo centrale ulteriormente modificato in \"C. de F.B.\", salvo poi tornare a \"C.F.B.\" nel 1960.\nNel 1974 il club pot\u00e9 riadottare la denominazione storica \"F.C.B.\" e l'emblema nelle sue forme originarie del 1910; l'anno successivo lo scudo fu semplificato nelle linee e ammodernato nel carattere tipografico dell'acronimo.\nPrimo ammodernamento del ventunesimo secolo \u00e8 quello studiato dal designer Claret Serrahima nel 2002: egli and\u00f2 a semplificare la forma dello scudo, tolse i punti dall'acronimo sociale (che divenne \"FCB\", reso in un font meno invasivo) e ne ravviv\u00f2 i colori. Venne invece respinto dall'assemblea dei soci del club il \"redesign\" dello stemma proposto nel 2018, che prevedeva la totale eliminazione della ragione sociale.\nInno.\nL'inno ufficiale del Barcellona si chiama \"Cant del Bar\u00e7a\" (in italiano \"Canto del Bar\u00e7a\"). Sostituisce il vecchio inno \"Himne a l'Estadi\" di Caban\u00e9 i Badia. Fu eseguito per la prima volta nel 1974 al Camp Nou, in occasione delle celebrazioni per il 75\u00ba anniversario della fondazione del club. Il testo, interamente in catalano, \u00e8 opera di Jaume Picas e Josep Maria Espin\u00e0s, mentre la musica fu composta da Manuel Valls. La versione ufficiale \u00e8 interpretata dall'orchestra Sant Jordi.\nNegli ultimi decenni \u00e8 stato interpretato da cantanti di fama come Joan Manuel Serrat, in occasione delle celebrazioni per il centenario del club. Con l'avvento di Joan Laporta alla presidenza \u00e8 stata incentivata l'esecuzione dell'inno al Camp Nou da parte di diversi cantanti ed \"ensemble\" musicali, solitamente prima della disputa delle partite di calcio. Ne sono risultate disparate interpretazioni: dal pop al rock, dal rap al samba, dall'hip hop alla rumba.\nUna delle caratteristiche dell'inno \u00e8 il suo continuo riferimento all'indole aperta e socievole del club, che non fa differenze di provenienza geografica tra i suoi membri. Come dice una strofa, \"tant se val d'on venim, si del sud o del nord, una bandera ens agermana\" (\"non importa da dove veniamo, se dal sud o dal nord, ci affratella una bandiera\").\nIl \"Cant del Bar\u00e7a\" risuona negli impianti sportivi del FC Barcelona ogni volta che le squadre \"blaugrana\" disputano una partita, poco prima dell'inizio dell'incontro e nel momento dell'ingresso in campo dei giocatori. Frequente \u00e8, inoltre, il suo utilizzo tra i sostenitori assiepati sugli spalti.\nStrutture.\nStadio.\nLo stadio del Barcellona \u00e8 il Camp Nou. Di propriet\u00e0 del club, fu inaugurato nel 1957 e ha una capienza di 99354 posti, che ne fanno lo stadio pi\u00f9 grande d'Europa. \u00c8 uno dei quattro stadi europei catalogato come \"Stadio a cinque stelle\" dalla UEFA, che lo ha ritenuto idoneo a ospitare finali di UEFA Champions League, Supercoppa UEFA e UEFA Europa League, com'\u00e8 avvenuto in 15 circostanze. Si trova nel quartiere di Les Corts, a Barcellona, insieme ad altri impianti del club, come il Mini Estadi (lo stadio del Barcellona Atl\u00e8tic), La Masia e il Palau Blaugrana, casa del Barcellona della pallacanestro.\nTra le strutture del Camp Nou figura il Museo del FC Barcelona, il museo pi\u00f9 visitato della Catalogna e il nuovo centro d'allenamento Ciutat Esportiva Joan Gamper aperto nel 2006.\nPrima del Camp Nou il Barcellona ebbe tre stadi. Nel biennio 1899-1900 utilizz\u00f2 come campo il \"Vel\u00f3dromo de la Bonanova\".\nDal 1909 al 1922 giocava in un campo della calle Industria de Barcelona, comunemente chiamato \"La Escopidora\". Dal 1922 al 1957 disput\u00f2 le sue partite interne nel Campo de \"Les Corts\", inaugurato per accogliere spettatori e che giunse a ospitare fino a persone. L'etimologia del soprannome \"cul\u00e9s\" data ai tifosi del Barcellona, \u00e8 legata proprio agli anni trascorsi al \"Les Corts\": dall'esterno dello stadio, infatti, i passanti vedevano solo le natiche degli spettatori della fila pi\u00f9 alta.\nCentro di allenamento.\nLa Ciutat Esportiva Joan Gamper \u00e8 situata a Sant Joan Desp\u00ed e ospita le sedute di allenamento della prima squadra. \u00c8 utilizzata come centro d'allenamento anche dalla squadra delle riserve, cos\u00ec come da molte delle altre sezioni della polisportiva (comprese pallacanestro, handball e futsal). Da quando questa struttura \u00e8 completamente operativa, \u00e8 usata da tutte le squadre giovanili del \"Bar\u00e7a\" che precedentemente hanno usato le altre strutture di allenamento del Camp Nou, principalmente il Mini Estadi e il Palau Blaugrana.\nSociet\u00e0.\nOrganigramma societario.\nAggiornamento al 10 marzo 2021.\nSponsor.\nPer oltre il suo primo secolo di storia, il Barcellona rifiut\u00f2 di mostrare sponsor commerciali sulla maglia. Il motivo della scelta, in controtendenza rispetto al panorama calcistico mondiale dagli anni 1970 in poi, era legato al fatto che i colori tradizionali della squadra, il blu e il granata, venivano visti come un simbolo della Catalogna, sicch\u00e9 eventuali loghi commerciali erano considerati troppo invadenti; tra gli anni 1990 e 2000, perfino il semplice logo dello sponsor tecnico, lo \"swoosh\" della Nike, era stato oggetto di critiche.\nNella stagione 2006-2007 debutt\u00f2 uno sponsor \"sui generis\", UNICEF, cui il Barcellona diede gratuitamente visibilit\u00e0 sulle proprie maglie. Dal 2011 al 2013 sulle divise ufficiali della squadra comparve il marchio della Qatar Foundation, che si leg\u00f2 ai catalani come un tradizionale sponsor, cio\u00e8 pagando la sua presenza sulle maglie \"blaugrana\". Il logo del fondo per l'infanzia non venne per\u00f2 rimosso ma spostato nella parte posteriore della casacca. Nella stagione 2013-2014 fece il suo esordio il primo sponsor prettamente commerciale, Qatar Airways.\n\"Aggiornamento al 2 luglio 2017.\"\nImpegno nel sociale.\nDall'inizio degli anni ottanta il club si \u00e8 segnalato per i gesti di solidariet\u00e0. In quel periodo organizz\u00f2 una partita amichevole a beneficio dell'UNICEF, partita in cui il Bar\u00e7a affront\u00f2 la squadra \"Human Stars\", una selezione dei migliori calciatori del mondo dell'epoca. A met\u00e0 degli anni novanta l'esperienza fu ripetuta e il club inizi\u00f2 a impegnarsi seriamente nella lotta contro la droga, organizzando diverse partite a scopo benefico in collaborazione con la Fundaci\u00f3n de Ayuda contra la Droga. I proventi dell'incontro furono destinati al \"Proyecto Hombre\".\nCon l'arrivo del presidente Joan Laporta la dirigenza ha manifestato pi\u00f9 volte l'intenzione di incrementare i fondi destinati alle cause sociali, esprimendo il desiderio che il club fosse conosciuto a livello mondiale per la sua inclinazione solidaristica. Con questo scopo alla fine del 2005 il FC Barcelona organizz\u00f2 un'amichevole al Camp Nou tra una selezione di giocatori israeliani e palestinesi, uniti per la prima volta in una medesima squadra. Nello stesso periodo si sono moltiplicati gli accordi firmati con le ONG per l'aiuto economico ai paesi del terzo mondo.\nDal 2006 il club devolve ogni anno lo 0,7% del ricavato annuale societario all'UNICEF. Inoltre il Barcellona, nel periodo 2006-2011, ha collocato il logo dell'UNICEF al centro delle proprie maglie, contravvenendo alla storica regola del club secondo cui ogni tipo di pubblicit\u00e0 sulle divise era proibita. Dal 2011 il logo dell'UNICEF \u00e8 passato sulla parte posteriore delle maglie, mentre sulla parte anteriore compare il marchio della \"Qatar Foundation\". Dal 2010, in occasione dell'arrivo di David Villa, il Barcellona ha deciso di inserire nel contratto dei suoi giocatori una clausula antirazzismo secondo la quale i giocatori verranno severamente puniti qualora metteranno in atto una qualsiasi forma di discriminazione.\nSettore giovanile.\nIl settore giovanile, noto come \"cantera\", ha un'importanza fondamentale, perch\u00e9 fin dall'infanzia viene insegnato ai giovani allievi il \"tiki-taka\", uno stile di calcio basato su un estenuante possesso palla, principalmente orizzontale, finalizzato a far correre a vuoto l'avversario, stancarlo e quindi avere statisticamente pi\u00f9 possibilit\u00e0 che quest'ultimo si distragga e lasci spazi liberi tra le linee. Solo a quel punto la squadra che attua il \"tiki-taka\" decide di verticalizzare. Questa tipologia di gioco \u00e8 la stessa che attua la prima squadra, quindi l'inserimento dei \"canterani\" in quest'ultima risulta pi\u00f9 naturale; infatti la \"cantera\" ha prodotto giocatori che sono stati pilastri fondamentali nei successi recenti della squadra \"blaugrana\", come il difensore e capitano Carles Puyol, i centrocampisti Xavi e Andr\u00e9s Iniesta, l'attaccante Lionel Messi. Oltre a questi, sono cresciuti a \"La Masia\" altri giocatori che hanno fatto parte in pianta stabile della formazione \"blaugrana\", nonch\u00e9 della Nazionale spagnola: il portiere V\u00edctor Vald\u00e9s, i difensori Gerard Piqu\u00e9 e Jordi Alba, i centrocampisti Sergio Busquets e Cesc F\u00e0bregas e l'attaccante Pedro.\nDimensione socio-politica.\nAttualmente il Barcellona \u00e8 uno dei tre club spagnoli (assieme a e Athletic Bilbao) a non essere una \"Sociedad An\u00f3nima Deportiva\" ma \u00e8 gestito direttamente dai soci, in una forma di azionariato popolare.\nIl Barcellona riunisce soci e appassionati di qualsiasi ideologia politica, credenza religiosa e provenienza geografica. Ci\u00f2 nonostante, secondo la maggior parte degli storici e dei sociologi, nell'aderire al Bar\u00e7a la grande massa sociale del club non ha obbedito a motivi di natura esclusivamente sportiva, ma soprattutto al carattere rappresentativo che, per molti appassionati, il club possiede su un piano sociale e politico.\nIl FC Barcelona, considerato l'entit\u00e0 sociale pi\u00f9 conosciuta della Catalogna, ha esercitato, nel corso della propria storia, una funzione rappresentativa di difesa dei valori catalani, che il club ha preservato pubblicamente in numerose occasioni, come osserva il giornalista inglese Jimmy Burns nel suo libro \"Bar\u00e7a, la pasi\u00f3n de un pueblo\". Il club si \u00e8 sempre segnalato per attivit\u00e0 e azioni di difesa della cultura e della lingua catalana, sin dall'inizio lingua ufficiale di tutti i documenti del sodalizio eccezion fatta per gli anni della dittatura franchista. Tranne che per questo periodo, il capitano della squadra \u00e8 stato sempre di origine catalana. Inoltre, il FC Barcelona si \u00e8 schierato in pi\u00f9 di una circostanza a favore delle rivendicazioni autonomistiche della Catalogna, firmando manifesti di appoggio agli statuti d'autonomia della Catalogna nel 1931, 1979 e 2005.\nQuesta linea di comportamento, improntata alla tutela dei valori catalani, fu riconosciuta il 21 dicembre 1992, quando la Generalitat de Catalunya, presieduta da Jordi Pujol, confer\u00ec al club la Creu de Sant Jordi, il massimo riconoscimento assegnato dal governo catalano.\nAlcuni storici e saggisti, tra cui Manuel V\u00e1zquez Montalb\u00e1n, arrivarono ad affermare che, per molti catalani, il FC Barcelona funge in Catalogna da compagine sostitutiva della nel panorama calcistico internazionale, nonostante la grande tradizione di sportivi spagnoli di origine non catalana e di stranieri militanti nella squadra. Questi saggisti rilevano che \u00e8 proprio questo una delle ragioni dell'enorme variet\u00e0 di discipline sportive in cui il club gareggia, dalla pallacanestro alla pallamano, dall'hockey su pista all'atletica, alla pallavolo.\nIl FC Barcelona si \u00e8 pi\u00f9 volte pronunciato pubblicamente a favore del riconoscimento internazionale delle selezioni sportive catalane. Negli ultimi anni non solo ha promosso l'organizzazione di partite miste tra selezioni di Catalogna e di paesi di primo livello calcistico (ad esempio il o l'), ma ha anche concesso a queste selezioni l'utilizzo dei suoi stadi per le partite e per gli allenamenti. Il club ha altres\u00ec firmato manifesti pubblici in favore di questa causa. Durante la presidenza di Joan Laporta, lo stesso presidente e altri giocatori come Oleguer Presas hanno partecipato a una campagna pubblicitaria della Plataforma Pro Seleccions Esportives Catalanes che, con lo slogan \"\u00abuna naci\u00f3, una selecci\u00f3\u00bb\" (\u00abuna nazione, una squadra\u00bb), occup\u00f2 gli spazi riservati alla pubblicit\u00e0 in molte citt\u00e0 della Catalogna.\nMalgrado il suo legame inscindibile con i costumi catalani, il club ha potuto fare affidamento su un cospicuo numero di appassionati provenienti dall'intera Spagna, attratti dai valori sportivi del club. Alcuni storici, tuttavia, hanno sostenuto che, al di l\u00e0 dell'elemento sportivo, molti aficionados del FC Barcelona simpatizzano per questo club perch\u00e9 vi vedono una sorta di alternativa al \"centralismo politico\" con cui \u00e8 identificato il Real Madrid, la squadra della capitale, specialmente dagli anni della dittatura franchista. Proprio in quegli anni fu coniata la frase \"\u00abm\u00e9s que un club\u00bb\" (\u00abpi\u00f9 di un club\u00bb), che sarebbe diventata il motto pi\u00f9 conosciuto del FC Barcelona.\nD'altra parte, come hanno avuto modo di far notare molti storici, il club, in particolare durante i suoi primi decenni di vita, raccolse i simpatizzanti del repubblicanesimo. Sin dall'inizio del XX secolo una serie di fatti dimostra la complicit\u00e0 dei dirigenti del club con gli ideali repubblicani. A differenza della maggior parte dei club spagnoli dell'epoca, il Barcellona non sollecit\u00f2 mai il riconoscimento della monarchia spagnola n\u00e9 la concessione del trattamento \"Real\".\nIl momento di maggiore distanza tra il club e la monarchia spagnola risale agli ultimi anni del regno di Alfonso XIII e durante la dittatura di Primo de Rivera. Nello stadio di Les Corts i tifosi del Barcellona avevano espresso critiche alla dittatura ed esibito alcuni striscioni contro il regime. Infine, il 14 giugno 1925, i occupanti dello stadio fischiarono la \"Marcha Real\", interpretata da una banda musicale. Alcuni giorni pi\u00f9 tardi il Capitano Generale e Governatore Civile di Barcellona Joaqu\u00edn Milans del Bosch impose un ordine di chiusura dello stadio della validit\u00e0 di sei mesi e obblig\u00f2 Hans Gamper a dimettersi dalla carica di presidente del club e a esiliare in Svizzera per una stagione. L'ordine di chiusura dello stadio giustificava la misura affermando che \u00abnella citata societ\u00e0 vi sono persone che aderiscono a idee contrarie al bene della Patria\u00bb. Si tratt\u00f2 della sanzione pi\u00f9 dura subita dal club in tutta la sua storia. Come segnala lo stesso Sobrequ\u00e9s, il punto culminante del compromesso del club con i princ\u00ecpi repubblicani inizi\u00f2 nel 1931, quando fu proclamata la seconda repubblica spagnola, e soprattutto a partire dall'inizio della guerra civile spagnola, quando, nel 1936, il FC Barcelona si tramut\u00f2 volontariamente in \"Entit\u00e0 al servizio del governo legittimo della Repubblica\".\nDopo la restaurazione della democrazia in Spagna (1977) il club perse progressivamente la sua connotazione politica. Una volta normalizzati i rapporti con la corona spagnola, in svariate circostanze dirigenti e sportivi della compagine \"blaugrana\" hanno esibito i propri trofei nel Palacio de la Zarzuela. Il fidanzamento e il successivo matrimonio della Infanta Cristina de Borb\u00f3n y Grecia con il giocatore di pallamano del FC Barcelona I\u00f1aki Urdangarin rese frequente la presenza dei membri della famiglia reale spagnola nel Palau Blaugrana, incluso il re Juan Carlos I, a cavallo tra gli anni novanta e Duemila. L'ultimo gesto di complicit\u00e0 tra il club e la Casa Reale ebbe luogo il 17 maggio 2006, giorno della finale della UEFA Champions League 2005-2006, quando i re assistettero a Parigi alla partita tra il Barcellona e l'Arsenal per mostrare sostegno al gruppo azulgrana. Al termine dell'incontro scesero sul terreno di gioco a complimentarsi per la vittoria con i giocatori, insieme al presidente del governo spagnolo Jos\u00e9 Luis Rodr\u00edguez Zapatero, esprimendo vicinanza per la squadra e per il presidente della Generalitat de Catalunya Pasqual Maragall.\nIn ambito religioso, nonostante il fondatore del club, Hans Gamper, e i suoi primi dirigenti fossero protestanti, il sodalizio acquis\u00ec dagli anni quaranta, dopo la guerra civile spagnola, un carattere marcatamente cattolico. Furono abituali le offerte del club al monastero di Montserrat e accanto agli spogliatoi del Camp Nou sorse una cappella contenente una riproduzione della Vergine di Montserrat.\nIl 7 novembre 1982 papa Giovanni Paolo II, che si era dichiarato pi\u00f9 volte ammiratore del Barcellona, ricevette la tessera sociale numero del club, in occasione di una messa celebrata al Camp Nou cui assistettero moltissime persone e in omaggio a questa simpatia la societ\u00e0 lo design\u00f2, nel 1982, socio onorario del club, durante la visita del Pontefice nella citt\u00e0 catalana.\nAllenatori e presidenti.\nAllenatori.\nIl Barcellona ha avuto in tutto 58 allenatori. Il primo fu l'inglese John Barrow, che guid\u00f2 la formazione azulgrana in 19 partite nel 1917. Tra gli allenatori del Barcellona i pi\u00f9 sono stranieri e solo 28 spagnoli, 17 dei quali catalani. Gli allenatori spagnoli sono stati per lo pi\u00f9 ex calciatori \"blaugrana\", esclusi Luis Aragon\u00e9s, Lloren\u00e7 Serra Ferrer e Quique Seti\u00e9n, spagnoli non ex calciatori del club.\nTra le nazionalit\u00e0 dei tecnici stranieri prevale quella inglese (8 rappresentanti), seguita dall'olandese e argentina (4) oltre all'ungherese (3). Chiudono questa particolare graduatoria la nazionalit\u00e0 tedesca (2) e quelle francese, croata, serba, irlandese, ceca e italiana (1). 4 gli allenatori non europei: quattro argentini (Helenio Herrera, Roque Olsen, C\u00e9sar Luis Menotti e Gerardo Martino) e un uruguaiano (Enrique Fern\u00e1ndez).\nIl tecnico in carica pi\u00f9 a lungo fu Johan Cruijff, rimasto per otto anni, dal 1988 al 1996. Cruijff detiene anche il primato nel numero di partite come allenatore (602). Il secondo tecnico pi\u00f9 longevo fu l'inglese Jack Greenwell, che diresse il club in 492 partite in due periodi distinti, dal 1917 al 1924 e dal 1931 al 1933. Il terzo \u00e8 l'olandese Rinus Michels con 361 incontri in due riprese: dal 1971 al 1975 e dal 1976 al 1978.\nL'allenatore pi\u00f9 vincente nella storia del club \u00e8 Josep Guardiola, con 14 trofei, seguito da Johan Cruijff, con 11.\nPresidenti.\nIl Barcellona ha avuto 38 presidenti e 4 comitati di gestione nel corso della sua storia. In verit\u00e0 il fondatore del club, lo svizzero Hans Gamper, non fu, paradossalmente, il primo presidente. Lo fu l'inglese Walter Wild, essendo la persona pi\u00f9 adulta delle undici che parteciparono all'assemblea di fondazione. Gamper, tuttavia, sarebbe stato al timone del Barcellona in cinque diverse riprese. Il presidente pi\u00f9 longevo nella storia del club fu Josep Llu\u00eds N\u00fa\u00f1ez, che ricopr\u00ec l'incarico per ventidue anni, dal 1978 al 2000.\nLa grande maggioranza dei presidenti (33 su 38) sono stati spagnoli. Nei suoi primi anni il club ebbe due presidenti inglesi (Walter Wild e Arthur Witty), due tedeschi (Paul Haas e Otto Gmelin) e uno svizzero (Hans Gamper). La presidenza del FC Barcelona \u00e8 stabilita dai soci. Questa regola fu violata soltanto nel periodo posteriore alla guerra civile spagnola, dal 1939 al 1953, quando il presidente era designato dalle autorit\u00e0 del governo. Nel 1953 si tennero le prime elezioni semi-democratiche, in cui poterono votare tutti i soci maschi maggiorenni.\nDal 1978 il presidente \u00e8 eletto per suffragio universale. Le elezioni si svolgono ogni quattro anni e vi possono votare ed essere votati tutti i soci e socie del club che hanno compiuto 18 anni, con alle spalle almeno un anno di adesione al club.\nIl presidente sceglie i membri della giunta direttiva, che sono ratificati da un'assemblea di \"soci rappresentanti\": 300 soci maggiorenni eletti a sorte e partecipanti, per un biennio, alle assemblee annuali dei soci, con diritto di parola e di voto, in rappresentanza di tutti i soci del club. Secondo la legislazione sportiva spagnola tutti i direttivi devono presentare avalli economici pari al 15% del bilancio annuale del club. Questa norma, stabilita allo scopo di garantire la prosperit\u00e0 economica al club contro un'eventuale cattiva gestione direttiva, \u00e8 criticata da una parte dei soci, che vedono un ostacolo economico al principio basilare della societ\u00e0, secondo cui qualunque socio ha diritto a candidarsi alla presidenza.\nIl quartultimo presidente del Barcellona (quintultimo se si considera la presidenza interinale di Carlos Tusquets tra 2020 e 2021) \u00e8 stato Joan Laporta, un avvocato catalano nominato nel 2003 e rieletto il 22 agosto 2006 senza necessit\u00e0 di andare alle urne, essendo stato l'unico dei quattro candidati a superare abbondantemente le firme di soci richieste per aspirare alla presidenza del club. Laporta iniziava allora il suo secondo mandato, che si \u00e8 concluso nel 2010.\nIl 20 luglio 2006 il giudice Roberto Garc\u00eda Ceniceros emise una sentenza in cui si obbligava l'attuale direttivo a convocare nuove elezioni immediatamente, come reclamava il socio Joan March Torn\u00e9 ed essendo ci\u00f2 consentito dagli statuti del club. Joan Laporta credette che le elezioni si dovessero tenere nel 2007 allo scadere, a sua detta, dei quattro anni di mandato. L'errore era, per\u00f2, di un anno e derivava dal fatto che l'attuale direttivo inizi\u00f2 il suo primo mandato il 22 giugno 2003, data supposta per iniziare il mandato prima che l'esercizio economico della stagione 2002-2003 si concludesse, ragion per cui il socio querelante sosteneva che la giunta di Laporta dovesse finire il 30 giugno 2006, dovendosi gli otto giorni precedenti alla chiusura contare come un anno di mandato.\nDopo la fine del mandato di Laporta, subentr\u00f2 alla carica di presidente, a partire dal 1 luglio 2010, Sandro Rosell, eletto con pi\u00f9 del 60% dei voti dai membri del club. Il 23 gennaio 2014 Rosell si dimise da presidente dopo che il giudice Pablo Ruz aveva ordinato l'inizio di un'udienza per indagare su Rosell per presunta appropriazione indebita di fondi per l'acquisto dell'attaccante brasiliano Neymar, dicendo che Rosell avrebbe potuto essere chiamato di persona per testimoniare al processo. Solo durante la presidenza del successore Josep Maria Bartomeu vennero alla luce i reali costi di Neymar, le commissioni alla compagnia gestita dal padre e l'effettivo ammontare al Santos FC, con la societ\u00e0 \"blaugrana\" che venne indagata per frode fiscale e citata in giudizio dall'ex squadra del fuoriclasse per ricevere pi\u00f9 soldi dei circa 17 milioni di euro pagati.\nL'era Bartomeu (2014-2020) vide il neopresidente completare il mandato interrotto di Rosell e vincere le elezioni svoltesi nel 2015 con oltre il 50% dei voti, anche sull'onda dell'entusiamo per i successi di quell'anno. Dopo anni turbolenti e il caso del \"burofax\" di Messi nell'estate, il 27 ottobre 2020 Bartomeu rassegn\u00f2 le sue dimissioni insieme a tutta la giunta direttiva, cui seguirono circa quattro mesi del presidente \"ad interim\" Carlos Tusquets. Oltre al caso Neymar su cui non si procedette oltre, nel marzo 2021 Bartomeu \u00e8 stato indagato dalla polizia catalana a causa di una presunta campagna di diffamazione contro alcuni membri e giocatori del Barcellona (conosciuto come \"Bar\u00e7agate\"), in cui avrebbe assunto una societ\u00e0, la I3 Ventures, per migliorare l'immagine del club sui social media e screditare alcuni obiettivi, tra cui Lionel Messi e Gerard Piqu\u00e9.\nIl 7 marzo 2021 si apr\u00ec una nuova era Laporta, per la terza volta numero uno della societ\u00e0 \"blaugrana\", con il 54% dei voti e battendo Victor Font i Mant\u00e9 e Toni Freixa i Mart\u00ed.\nCalciatori.\nIn pi\u00f9 di un secolo di storia oltre mille calciatori hanno vestito la maglia del Barcellona. I calciatori di nazionalit\u00e0 straniera hanno avuto sempre grande peso nella storia del club e hanno segnato le epoche pi\u00f9 vittoriose del Barcellona. Fondato da un gruppo di stranieri, il club inizialmente era formato principalmente da atleti inglesi, svizzeri e tedeschi; soltanto a partire dagli anni settanta, quando il calcio spagnolo regolarizz\u00f2 la partecipazione di giocatori stranieri, la squadra incominci\u00f2 a tesserare con pi\u00f9 frequenza calciatori di nazionalit\u00e0 estera.\nStoricamente il Barcellona, insieme al , ha sempre contato sull'apporto dei migliori giocatori spagnoli e ha contribuito in maniera determinante a nutrire la rappresentativa nazionale. Il giocatore del Barcellona che conta pi\u00f9 presenze con la maglia della Spagna \u00e8 Xavi, il quale con 133 presenze \u00e8 altres\u00ec il secondo nella classifica per presenze con le \"Furie rosse\". Dell\"undici\" titolare nella finale del campionato mondiale di calcio 2010, che ha valso l'unico titolo iridato alla Spagna, ben sette erano giocatori azulgrana: Piqu\u00e9, Puyol, Iniesta, Xavi, Busquets, Villa e Pedro.\nHall of Fame.\nDi seguito l'elenco dei giocatori inseriti nella \"Hall of Fame\" del club:\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Barcellona:\nDi seguito l'elenco dei giocatori che hanno vinto il campionato europeo di calcio durante il periodo di militanza nel Barcellona:\nDi seguito l'elenco dei giocatori che hanno vinto la Copa Am\u00e9rica durante il periodo di militanza nel Barcellona:\nPalmar\u00e8s.\nCompetizioni nazionali.\n75 trofei (record spagnolo)\nCompetizioni internazionali.\n17 trofei\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla stagione 2021-2022 compresa, la squadra ha partecipato a:\nPartecipazione alle coppe europee.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nI nomi in grassetto sono tuttora giocatori del Barcellona.\nNelle competizioni europee il giocatore con pi\u00f9 presenze \u00e8 Xavi (173), mentre Lionel Messi detiene il record dei gol segnati (123).\nTifoseria.\nStoria.\nPrima del 1909 il Barcellona giocava in vari stadi comunali, nessuno dei quali era di propriet\u00e0 del club. Il 14 marzo 1909 il club si trasfer\u00ec al Camp de la Ind\u00fastria, che aveva una capacit\u00e0 di 6.000 persone, e fu il primo impianto di propriet\u00e0. Il Barcellona si trasfer\u00ec poi al Camp de Les Corts nel 1922, che inizialmente aveva una capacit\u00e0 di 20.000 posti, successivamente triplicati fino a raggiungere quota 60.000. Si deve alla fila superiore (c'erano solo due livelli) del primo stadio l'origine del soprannome catalano \"culer\" (pl. \"culers\"), derivato dal catalano \"cul\" \"sedere\", poich\u00e9 gli spettatori che non riuscivano a trovare posti a sedere al Camp de la Ind\u00fastria stavano con i loro \"culs\" sulla tribuna ad assistere alle partite.\nA met\u00e0 degli anni '40, il club invent\u00f2 la nozione di \"penyes\", un misto tra un fan club e una societ\u00e0 di supporto finanziario, in un periodo in cui il club aveva bisogno di aiuti economici e pubblico a causa dell'ostilit\u00e0 della dittatura del generale Francisco Franco. I \"penyes\" avrebbero poi dimostrato il loro potere finanziario nel 1953, quando proposero la costruzione del Camp Nou: l'ispirazione fu data dal piano che l'Athletic Bilbao, acerrimo rivale, aveva utilizzato per la costruzione dello stadio San Mam\u00e9s, dove un'associazione di \"penyes\" si era impegnata a finanziare la costruzione. Di conseguenza, la successiva costruzione dello stadio mise il club nelle mani dei suoi tifosi, dando ai \"penyes\" un'influenza politica sul club che dura ancora oggi e istituendo la forma moderna di azionariato popolare.\nGemellaggi e rivalit\u00e0.\nI tifosi del Barcellona sono gemellati con quelli del Tenerife, l'amicizia fra i due club \u00e8 nata all'inizio degli anni novanta quando il Tenerife battendo all'ultima giornata il nel 1991-1992 e nel 1992-1993 regal\u00f2 due titoli agli \"azulgrana\". Le rivalit\u00e0 pi\u00f9 grandi storicamente sono con il e l'Espanyol, anche se vive pure un'accesa rivalit\u00e0 con Valencia .\nIn Spagna vi \u00e8 una forte rivalit\u00e0 tra i due club pi\u00f9 forti e titolati, in tal caso il Barcellona e il Real Madrid. La partita tra queste due squadre \u00e8 conosciuta con il nome di \"El Cl\u00e1sico\" (\"Il Classico\"). Sin dall'inizio le due compagini furono viste come le rappresentanti di due regioni storicamente antagoniste, la Catalogna e la Castiglia, e delle due stesse citt\u00e0. La rivalit\u00e0 ha indubbiamente marcate connotazioni politiche e socio-culturali e affonda le sue radici nelle tensioni tra catalani e castigliani, una costante della storia della Spagna.\nElemento caratterizzante della dittatura di Primo de Rivera e specialmente di Francisco Franco fu la soppressione delle identit\u00e0 regionali, realizzata tramite l'abolizione ufficiale delle lingue locali. Fu per queste ragioni che il FC Barcelona divenne \"pi\u00f9 di un club\", assurgendo ad ambasciatore e nume tutelare dell'identit\u00e0 e della libert\u00e0 politica della Catalogna. Nel contempo tra i catalani cresceva l'ostilit\u00e0 verso il Real Madrid, identificato come il club del centralismo del regime.\nIn verit\u00e0 a soffrire la dittatura franchista durante la guerra civile furono membri di entrambi i club, come Josep Sunyol e Rafael S\u00e1nchez Guerra. Negli anni cinquanta la rivalit\u00e0 fu esacerbata in maniera rilevante dalla controversia sorta attorno al trasferimento di Alfredo Di St\u00e9fano. Negli anni sessanta la contrapposizione tra le due potenze calcistiche raggiunse il palcoscenico della UEFA: i due club si incontrarono due volte, nelle stagioni 1959-60 e 1960-61, in Coppa dei Campioni. La rivalit\u00e0 tra i \"blaugrana\" e le \"merengues\" si rinnova annualmente per la conquista del campionato spagnolo e nei primi anni duemila ha conosciuto nuove sfide in UEFA Champions League.\nL'altra rivalit\u00e0 importante \u00e8 quella con il Reial Club Deportiu Espanyol, la squadra \"reale\" di Barcellona. Contrariamente al Bar\u00e7a, che sin dalle origini ha un carattere multietnico e multiculturale, l'Espanyol fu fondato da un gruppo di appassionati di calcio spagnoli. La prima sede dell'Espanyol era presso il ricco quartiere di Sarri\u00e0 e il nome del club era fino al 1995 in castigliano, \"Real Club Deportivo Espa\u00f1ol\".\nTradizionalmente, specie negli anni seguenti alla guerra civile spagnola, l'Espanyol fu considerato un sodalizio che coltivava una qualche complicit\u00e0 con l'autorit\u00e0 centrale, al contrario del Barcellona, il quale simboleggiava per molti catalani l'ideale di autonomia regionale. I \"blanquiazules\" dell'Espanyol cercarono di \"catalanizzare\" il nome tramutandolo in \"Reial Club Deportiu Espanyol\", non suscitando le simpatie dei tifosi \"blaugrana\".\nOrganico.\nRosa 2021-2022.\n\"Rosa, numerazione e ruoli sono aggiornati al 30 gennaio 2022.\"\n \nStaff tecnico.\n\"Staff aggiornato al 6 novembre 2021.\"\nAltre sezioni.\nIl Futbol Club Barcelona \u00e8 una societ\u00e0 polisportiva che conta dodici altre sezioni oltre a quella calcistica. Da un punto di vista strutturale il club attua una distinzione tra sezioni maschili professionistiche, sezioni maschili non professionistiche e sezioni femminili.\nSezioni maschili professionistiche.\nLe sezioni maschili professionistiche sono tre: il Barcellona della pallacanestro, il Barcellona della pallamano e il Barcellona dell'hockey su pista. Si tratta delle tre sezioni maggiormente professionistiche e prestigiose. Prendono parte alle competizioni di categoria pi\u00f9 elevata in Spagna nelle rispettive discipline sportive, oltre a essere componenti dell'\u00e9lite dei club europei per la quantit\u00e0 di trofei continentali vinti. In tutto il FC Barcelona conta, con queste tre sezioni, 26 Coppe d'Europa. Tutte e tre queste squadre hanno sede nel Palau Blaugrana, dove disputano le partite interne.\nIl Barcellona della pallacanestro \u00e8 il secondo club cestistico spagnolo per numero di titoli conquistati, nonch\u00e9 una delle compagini pi\u00f9 vincenti d'Europa. Visse la sua epoca di gloria tra gli anni ottanta e i novanta, in cui mise in bacheca svariati trofei nazionali e continentali. Nel 2002-2003 conquist\u00f2 poi l'Eurolega prevalendo nella fase finale disputata proprio a Barcellona.\nLa sezione di pallamano del Barcellona, costituita nel 1942, \u00e8 quella che ha dato pi\u00f9 successi al club. Compagine pi\u00f9 titolata a livello spagnolo ed europeo, assomma 9 Coppe d'Europa, l'ultima delle quali sollevata nel 2015. L'attuale direttore tecnico \u00e8 Xesco Espar. Anche la sezione di hockey su pista del Barcellona fu creata nel 1942 ed \u00e8 reputata la migliore squadra del mondo nella sua disciplina, anche perch\u00e9 pu\u00f2 vantare il primato di titoli europei (19). Il direttore tecnico attuale \u00e8 Quim Pa\u00fcls.\nPallacanestro.\nLa sezione cestistica del FC Barcelona \u00e8 una delle compagini di pallacanestro pi\u00f9 prestigiose in Spagna e in Europa. Fondata nel 1926, all'inizio ebbe qualche difficolt\u00e0 e non vinse nessun trofeo, ma negli anni 1940 si afferm\u00f2 a livello nazionale, vincendo sei \"Coppe del General\u00edsimo\". A cavallo degli anni cinquanta e sessanta conobbe un periodo di sbandamento anche a livello societario, tanto che retrocesse in seconda divisione. Dagli anni settanta inizi\u00f2 il rilancio, dato ottenne diversi buoni piazzamenti nel campionato spagnolo e in Coppa Kora\u0107. A partire dagli anni ottanta vi furono tre decenni di vittorie per la squadra, che vinse parecchi titoli della Liga ACB e delle competizioni europee e che culminarono con la conquista dell'Eurolega nel 2003.\nPallamano.\nLa sezione pallamanistica del FC Barcelona \u00e8 anch'essa una delle compagini di pallamano pi\u00f9 prestigiose in Spagna e in Europa. Fondata il 23 novembre 1943, quando ancora la pallamano veniva giocata all'aperto e su un campo da calcio, vinse sin da subito diversi campionati. Con il passaggio alla pallamano moderna il Barcellona domina in campo nazionale e continentale: al momento vanta 28 campionati spagnoli, 25 Coppe del Re, 16 Coppe ASOBAL, 23 Supercoppe spagnole; in campo internazionale detiene il record di vittorie in EHF Champions League con 10 trofei, 1 EHF Cup, 5 Coppe delle Coppe, 5 Supercoppe europee e 5 Mondiali per club.\nSezioni maschili non professionistiche.\nLe sezioni maschili dilettantistiche coprono nove discipline: atletica, pattinaggio, calcio a 5, hockey su ghiaccio, baseball, pallavolo, rugby a 15 e ciclismo. Il direttore delle sezioni non professionistiche \u00e8 l'ex giocatore di hockey su pista argentino Gaby Cairo.\nLa sezione di atletica fu la seconda a essere formata, dopo quella calcistica. Fondata ufficialmente nel 1915, in realt\u00e0 esisteva a livello ufficioso gi\u00e0 dal 1900, come confermano alcune cronache dell'epoca. La squadra maschile di atletica del FC Barcelona \u00e8 una delle migliori della Spagna per numero di titoli conseguiti, in campo nazionale e internazionale. Nel suo palmar\u00e8s spiccano 30 campionati nazionali per club in diverse modalit\u00e0. Tra gli atleti pi\u00f9 celebri si ricordano le medaglie d'oro olimpiche Jos\u00e9 Manuel Abascal e Javier Garc\u00eda-Chico, e i campioni di Spagna Gregorio Rojo, Antonio Corgos, Javier Moracho e Colom\u00e1n Trabado.\nLa sezione rugbistica del FC Barcelona \u00e8 una delle pi\u00f9 antiche del club, avendo visto la luce nel 1924.\nGioca le partite interne nella Ciutat Esportiva del F.C. Barcelona.\nLa squadra seniores A ha giocato nel 2006-07 nella Divisi\u00f3n de Honor spagnola dopo il raggiungimento di un accordo di fusione con l'USAP Barcelona, occupando il posto di quest'ultima formazione nella massima categoria del rugby nazionale.\nSi tratta di uno dei club pi\u00f9 vincenti d'Europa considerati i molti successi ottenuti tra gli anni quaranta e sessanta.\nTra questi figurano 2 campionati di Spagna, 16 Coppe del Re e una Supercoppa di Spagna.\nLa sezione di calcio a 5, costituita nel 1984, ha conquistato, al termine della stagione 2005-2006, l'accesso alla Division de Hon\u00f3r della Liga Nacional de F\u00fatbol Sala. Campo di gioco: Palau Blaugrana.\nAltre sezioni non professionistiche del Futbol Club Barcelona sono:\nSezioni femminili.\nConsiderate la crescente partecipazione delle donne e la progressiva professionalizzazione dello sport, il FC Barcelona ha promosso la costituzione di molte squadre femminili. Le pi\u00f9 importanti sono la sezione calcistica, quella cestistica, quella atletica e quella di pattinaggio artistico.\nLa squadra di calcio femminile gioca nella \"Superliga Femenina\", la massima categoria del calcio spagnolo. Benefici\u00f2 di popolarit\u00e0 nella stagione 2004-2005 in seguito all'acquisto della giocatrice messicana Maribel Dom\u00ednguez. Ha vinto due campionati consecutivi (2011-12 e 2012-13), 3 volte la Copa de la Reina de F\u00fatbol (1993-94, 2010-11 e 2012-13) e quattro Coppe di Catalogna (2009, 2010, 2011 e 2012). La giocatrice pi\u00f9 importante, attualmente, \u00e8 Sonia Berm\u00fadez. La squadra di pallacanestro femminile in precedenza era chiamata UB-Bar\u00e7a, essendo il risultato dell'unione tra il FC Barcelona e l'Universit\u00e0 di Barcellona. Militava nella Liga spagnola di pallacanestro femminile, che conquist\u00f2 in due occasioni.\nLa squadra di atletica femminile disputa la Divisi\u00f3n de Honor, primo livello dell'atletica nazionale. Tra gli atleti di spicco oggi figurano le nazionali spagnole Montse Mas, specialista negli 800 metri piani, e Rosa Morat\u00f3, campionessa d'Europa di cross nel 2005. Della squadra faceva parte fino al 2006 la marciatrice Mar\u00eda Vasco, medaglia di bronzo ai Giochi olimpici di Sydney 2000.\nLa squadra di pattinaggio artistico femminile fu fondata, come quella maschile, il 25 gennaio 1972, in concomitanza con l'inaugurazione del Palau de Gel, la pista di ghiaccio annessa al Palau Blaugrana, sede della squadra. La compagine ha dato al Barcellona molte soddisfazioni, come i 10 titoli di campione di Spagna per club. Una delle figure di spicco della sezione fu Marta Andrade, ritenuta la migliore pattinatrice artistica spagnola e finalista ai Giochi olimpici invernali di e .\nSezioni scomparse.\nOltre alle sezioni menzionate, nel corso della sua storia il Barcellona ha visto competere proprie formazioni in altre otto discipline sportive. Tali formazioni si sono poi sciolte per motivi di svariata natura.\nDal 1924 al 1928 il club aveva una squadra di lotta greco-romana il cui leader era il campione olimpico Emili Ard\u00e8vol. Un altro lottatore celebre del Barcellona fu Joaqu\u00edn Blume, membro della sezione di ginnastica, attiva dal 1957 al 1976. Il Bar\u00e7a ebbe anche sezioni di tennis (1926-1936), nuoto (1942), pattinaggio artistico su cemento (1952-1956) e j\u016bd\u014d (1961-1976).\nLe ultime sezioni scomparse sono state quella di football americano, quella di ciclismo e quella di baseball. La prima fece parte del club dal 2001 al 2003 in virt\u00f9 dell'integrazione con i Barcelona Dragons, squadra che gareggi\u00f2 nella divisione europea della NFL. La seconda, ricomparsa nel 2004, fu chiusa alla fine del 2006 prima del fallimento di un accordo sulle modalit\u00e0 di direzione del ciclismo da parte delle diverse federazioni internazionali. Nel 1941 il club cre\u00f2 una sezione di baseball che, malgrado la scarsa notoriet\u00e0, non ha mai smesso di esistere fino al 2011. Comprendeva squadre maschili in tutte le categorie, dai principianti ai seniores, i quali avevano il proprio campo di gioco nello Stadio P\u00e9rez de Rozas, situato sul monte Montju\u00efc di Barcellona. La sezione venne sciolta dopo la vittoria del campionato di baseball spagnolo, la Divisi\u00f3n de Honor."}
{"id": "104064", "revid": "1870933", "url": "https://it.wikipedia.org/wiki?curid=104064", "title": "Manchester United Football Club", "text": "Il Manchester United Football Club (), noto semplicemente come Manchester United, \u00e8 una societ\u00e0 calcistica inglese con sede nella citt\u00e0 di Manchester. Milita in Premier League, la massima serie del campionato inglese di calcio, dal 1975.\nFondata nel 1902 sulla base del precedente Newton Heath F.C. del 1878, \u00e8 una delle squadre inglesi pi\u00f9 titolate, avendo vinto 66 trofei e 13 campionati dal 1992-1993 ad oggi. Dall'arrivo dell'allenatore scozzese Sir Alex Ferguson, che ha allenato il Manchester United ininterrottamente dal novembre 1986 al maggio 2013, la compagine inglese si \u00e8 aggiudicata 38 trofei. A livello nazionale il club si \u00e8 aggiudicato venti campionati (record assoluto), 12 Coppe d'Inghilterra, 5 Coppe di Lega e 21 (di cui 4 condivise) Supercoppe d'Inghilterra (record).\nA livello internazionale ha vinto 3 Coppe dei Campioni/Champions League, una Europa League, una Coppa delle Coppe, una Supercoppa europea, una Coppa Intercontinentale e una Coppa del mondo per club FIFA (unico club inglese ad avere vinto sia l'Intercontinentale che il mondiale per club, la vittoria di quest'ultimo \u00e8 condivisa con e ). Insieme alla Juventus, all', al Bayern Monaco e al , \u00e8 una delle cinque squadre che hanno conquistato almeno una volta tutte e tre le principali competizioni europee per club e, insieme alle squadre summenzionate, almeno una volta tutte le competizioni UEFA a cui ha partecipato. \u00c8, inoltre, tra le sette squadre d'Europa che sono riuscite a centrare il \"treble\", ossia la vittoria del campionato, della coppa nazionale e della UEFA Champions League nella stessa stagione (nel 1998-1999).\n\u00c8 la squadra inglese che dal 1980 ha registrato l'affluenza media di spettatori pi\u00f9 alta, ad eccezione delle stagioni 1987-88 e 1988-89. Il 31 marzo 2007 l'Old Trafford ha registrato il record di spettatori (83.048) nella storia della Premier League, in occasione della sfida tra Manchester United e Blackburn Rovers.\nLa squadra disputa le partite casalinghe all'Old Trafford ( posti), stadio situato nella contea metropolitana di Greater Manchester. I colori sociali prevedono l'adozione di maglia rossa, calzoncini bianchi e calzettoni neri, mentre il simbolo ufficiale \u00e8 il diavolo. Giocatori e tifosi del club sono soprannominati \"Red Devils\" (diavoli rossi).\nStoria.\nInizi (1878-1945).\nIl Manchester United nasce nel 1878 con il nome di \"Newton Heath Football Club\", avente sede a Newton Heath. La squadra \u00e8 composta dai lavoratori della \"Lancashire and Yorkshire Railway\" (Ferrovia del Lancashire e Yorkshire) e gioca le partite contro altri dipartimenti e compagnie ferroviarie. Il primo match disputato di cui si ha notizia risale al 20 novembre 1880, quando il Newton Heath, con i colori sociali della propria compagnia ferroviaria, cio\u00e8 verde e oro, viene sconfitto 6-0 dalla squadra delle riserve del .\nNel 1889 il Newton Heath entra a far parte della Football Alliance, federazione calcistica parallela alla Football League, nata l'anno precedente. Nel 1892 la squadra si classifica seconda in campionato dietro al e viene cos\u00ec ammessa alla First Division: le due federazioni si erano unite dando vita a due divisioni. Nel gennaio del 1902, a causa di un debito di 2.670 sterline (pari a circa 210.000 sterline del 2010), il Newton Heat viene messo in liquidazione. Il capitano della squadra Harry Stafford raduna perci\u00f2 quattro imprenditori locali, tra i quali John Henry Davies, disposti a investire ciascuno 500 sterline in cambio di una partecipazione nella gestione del club. Il 28 aprile 1902 la compagine cambia ufficialmente nome in \"Manchester United Football Club\" e i colori sociali passano dal verde-oro al rosso-nero.\nLa nuova societ\u00e0 vince i primi due titoli nazionali nei campionati 1907-1908 e 1910-1911, ai quali si aggiungono un Charity Shield e una FA Cup. Dopo i primi successi, nel 1910 la squadra si trasferisce al nuovo stadio \"Old Trafford\". Il campo di gioco del Manchester United viene bombardato nel corso della Seconda guerra mondiale dall'aviazione tedesca: la squadra divide perci\u00f2 lo stadio \"Maine Road\" con i concittadini del fino al 1949.\nEra Busby (1945-1969).\nLa squadra torna ai vertici negli anni '50, grazie all'apporto dell'allenatore Matt Busby e dei cosiddetti \"Busby Babes\", un gruppo di giovani calciatori tra i quali Bobby Charlton e Duncan Edwards. Busby guida il Manchester United al secondo posto in classifica nei campionati 1946-1947, 1947-1948 e 1948-1949. Inoltre, nel 1948 i \"Busby Babes\" si aggiudicano la FA Cup, per poi finalmente vincere la First Division nel 1952, dopo 41 anni dall'ultimo titolo. Nel 1957 il Manchester United diviene la prima squadra inglese a partecipare alla Coppa dei Campioni, nonostante le obiezioni della Football League, che aveva negato al questa possibilit\u00e0 nella stagione precedente. Nel percorso verso la semifinale, dove viene eliminata dal , la squadra ottiene una vittoria per 10-0 contro i campioni dell', che tuttora rimane la vittoria pi\u00f9 larga del club nella competizione.\nIl 6 febbraio 1958 avviene il disastro aereo di Monaco di Baviera, nel quale perdono la vita 23 persone tra cui i giocatori Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor e Billy Whelan, mentre Busby e Charlton si salvano per miracolo. In segno di solidariet\u00e0 per la tragedia, la UEFA invita il Manchester United a prendere parte alla successiva edizione della Coppa dei Campioni, ma nonostante l'approvazione della FA, la Football League stabilisce che il club non pu\u00f2 partecipare alla competizione, dal momento che non si \u00e8 qualificato.\nGrazie al fenomenale trio d'attacco formato da Bobby Charlton, George Best e Denis Law, lo United torna a vincere il campionato nelle stagioni 1964-1965 e 1966-1967. Nel 1968 la squadra vince la Coppa dei Campioni, risultando il primo club inglese in assoluto a riuscire a conquistare il trofeo: superato il Real Madrid vincendo 1-0 all'Old Trafford e pareggiando 3-3 dopo uno svantaggio iniziale di 1-3 nel ritorno allo stadio Santiago Bernab\u00e9u, il Manchester United approda in finale, dove affronta il grande di Eus\u00e9bio. Nella finale, giocata a Londra al Wembley Stadium, gli inglesi vincono 4-1 dopo i tempi supplementari. Quando alza la coppa, Charlton lo fa anche in nome dei ragazzi del 1958.\nAnni di transizione (1969-1986).\nMatt Busby lascia la guida della squadra nel 1969, ma, a seguito di un ottavo posto in campionato nella stagione 1969-1970 e a una brutta partenza nel torneo 1970-1971, viene convinto a riprendere temporaneamente il ruolo di allenatore. A causa del ventunesimo posto in campionato nella stagione 1973-1974, il club retrocede in Second Division e i tre attaccanti Best, Law e Charlton lasciano Manchester. Negli anni successivi, nonostante acquisti importanti tra i quali Joe Jordan, Gordon McQueen, Gary Bailey e Ray Wilkins, lo United non riesce ad ottenere risultati significativi.\nEra Alex Ferguson (1986-2013).\nNel 1986 lo scozzese Alex Ferguson assume la guida tecnica del Manchester United. Dopo alcuni anni di transizione, egli conduce, nel 1990, il club alla vittoria del primo trofeo della propria gestione, la FA Cup, mentre nel 1991 ottiene il primo successo internazionale, aggiudicandosi la Coppa delle Coppe grazie alla vittoria per 2-1 nella finale contro il . Nella stagione successiva lo United si aggiudica anche la Supercoppa europea, battendo la . Comincia in questi anni a formarsi l'ossatura della squadra che sar\u00e0 protagonista del calcio internazionale degli anni '90, con l'acquisto, nell'estate del 1991, del portiere danese Peter Schmeichel. Il Manchester United raggiunge il secondo piazzamento in classifica nel campionato 1991-1992: durante questa stagione Schmeichel rimane imbattuto per 17 giornate, mentre si aggrega definitivamente alla prima squadra Ryan Giggs, che diventer\u00e0 una bandiera del Manchester United. Rafforzatasi ulteriormente con l'ingaggio dell'attaccante francese \u00c9ric Cantona, la squadra torna a vincere il campionato nel 1992-1993 dopo ventisei anni. Da questo momento lo United trascorrer\u00e0 un periodo di dominio assoluto in Premier League, con otto campionati vinti nelle seguenti undici stagioni.\nNel 1993 viene ingaggiato il centrocampista irlandese Roy Keane, destinato anche lui a diventare una bandiera del club. La stagione 1993-1994 passa agli annali come la stagione del secondo \"double\" nella storia del Manchester United: la squadra di Alex Ferguson vince ancora il titolo inglese (si tratta del secondo titolo consecutivo; non accadeva dal 1957) e conquista la FA Cup. Il ritorno del club in UEFA Champions League dopo venticinque anni si scopre, invece, amaro, complice l'eliminazione subita al secondo turno per mano del per la regola dei gol fuori casa (3-3 all'Old Trafford e 0-0 in Turchia). Dopo una stagione ai vertici ma avara di trofei, in cui la squadra, pur rinforzata nel gennaio 1995 dall'arrivo di Andy Cole, viene penalizzata dalla pesante squalifica comminata a Cantona, Ferguson decide di ridisegnare l'organico in vista dell'annata 1995-1996, con cessioni di rilievo cui fa da contraltare l'arrivo in prima squadra di ragazzi del vivaio come David Beckham e i fratelli Gary e Phil Neville, che si affiancano a Paul Scholes e Nicky Butt, altri due giovani che avevano gi\u00e0 collezionato numerose presenze nella stagione precedente. Grazie anche al ritorno di Cantona, di nuovo in campo nell'ottobre del 1995 dopo nove mesi di assenza, il Manchester United diventa la prima squadra inglese a conseguire il \"double\" per la seconda volta, vincendo campionato e coppa nazionale.\nIl capitano Steve Bruce lascia il Manchester United dopo nove anni nell'estate del 1996, consegnando la fascia a Cantona. Nel 1996-1997 la squadra di Ferguson si aggiudica il quarto titolo in cinque anni: \u00e8 l'ultima stagione da calciatore di \u00c9ric Cantona, che si ritira all'et\u00e0 di trent'anni e viene sostituito da Teddy Sheringham. Al titolo del 1996-1997, annata in cui i \"Red Devils\" raggiungono le semifinali di UEFA Champions League i \"Red Devils\" raggiungono le semifinali, fa seguito un 1997-1998 non impreziosito da trofei. Il Manchester United raggiunge, tuttavia, l'apice del successo nel 1999, anno che sar\u00e0 ricordato come quello del \"treble\": i diavoli rossi vincono, infatti, nella stessa stagione la Premier League, la FA Cup e la UEFA Champions League. Acquistati il difensore Jaap Stam dal e l'attaccante Dwight Yorke dall', la squadra subisce soltanto tre sconfitte in tutto il campionato. La lotta per il titolo \u00e8 comunque serrata e vede l'allungo decisivo dei mancuniani alla penultima giornata: \u00e8 il quinto campionato vinto in sette anni. Dopo sette giorni, la squadra di Ferguson vince anche la FA Cup, centrando il \"double\" per la terza volta, mentre in Champions raggiunge la finale contro il , avversario al Camp Nou di Barcellona. I tedeschi, passati in vantaggio nel primo tempo, paiono avviarsi verso la conquista del trofeo, ma nei minuti di recupero del secondo tempo accade l'inopinabile: gli inglesi, nel volgere di un paio di giri di lancette, riescono dapprima a pareggiare con Sheringham e poi a portarsi in vantaggio con Solskj\u00e6r, servito da Sheringham e anch'egli subentrato nella ripresa. Il memorabile 2-1 finale consegna allo United la pi\u00f9 insperata e straordinaria delle vittorie e permette al club di raggiungere il \"treble\".\nPersa la Supercoppa europea contro la nel 1999, a Tokyo, il Manchester United vince la Coppa Intercontinentale, battendo per 1-0 i brasiliani del e tramutando il \"treble\" in \"quadruple\". Alla stagione del \"treble\" seguono altre tre affermazioni in campionato per i \"Red Devils\", nel 1999-2000, nel 2000-2001 e nel 2002-2003, per un totale di otto titoli nazionali in undici anni. La FA Cup 2003-2004 \u00e8 l'ultimo successo di una squadra alle prese con un ricambio generazionale, rinforzata dall'arrivo di giovani promesse quali Cristiano Ronaldo e Wayne Rooney.\nNel 2005 Roy Keane, colonna storica del Manchester United, lascia il club dopo 12 anni. Il digiuno di successi del club in questi anni sembra sancire la fine del ciclo di Ferguson, anche se la squadra vince la Coppa di Lega 2005-2006, nell'ultima annata di Ruud van Nistelrooy, ceduto alla fine della stagione. Nel 2006-2007 i \"Red Devils\" tornano a vincere la Premier League e sfiorano nuovamente il \"double\", perdendo la finale di FA Cup, mentre in UEFA Champions League sono semifinalisti.\nLa stagione 2007-2008 si rivela una delle pi\u00f9 feconde della storia del club. Dopo la vittoria della Supercoppa d'Inghilterra ai tiri di rigore contro il Chelsea, lo United si aggiudica la Premier League nel segno di un grande Cristiano Ronaldo, che nell'aprile del 2008 raggiunge i 38 gol stagionali e viene eletto per il secondo anno consecutivo miglior giocatore del campionato. In UEFA Champions League i diavoli rossi raggiungono la finale dello stadio Lu\u017eniki di Mosca, dove vincono ai tiri di rigore contro il , laureandosi campioni d'Europa per la terza volta nella loro storia: in questa partita Giggs batte il record di presenze con la maglia del Manchester United, precedentemente detenuto da Bobby Charlton. Persa la Supercoppa europea contro lo , ma vinta la Supercoppa d'Inghilterra contro il , il Manchester United si aggiudica la Coppa del mondo per club FIFA 2008, superando 1-0 in finale la Liga de Quito e laureandosi per la seconda volta campione del mondo, e coglie un altro successo finale in Premier League, l'undicesimo in diciassette stagioni e il diciottesimo campionato in totale, nel 2008-2009 (Edwin van der Sar stabilisce il record di imbattibilit\u00e0 per il massimo campionato inglese), annata in cui, a livello nazionale, viene messa in bacheca anche la Coppa di Lega, vinta ai tiri di rigore contro il . I \"Red Devils\" raggiungono ancora la finale di UEFA Champions League, ma allo stadio Olimpico di Roma hanno la peggio contro il Barcellona, che si impone per 2-0.\nLa redditizia cessione di Cristiano Ronaldo, sostituito da Michael Owen e Antonio Valencia, non serve a ripianare i debiti del club, oberato da un ammanco di 819 milioni di euro. Il club continua, tuttavia, a rimpolpare la propria bacheca, vincendo la Coppa di Lega 2009-2010, la Supercoppa d'Inghilterra 2010 e il campionato nel 2010-2011, annata in cui i \"Red Devils\" superano gli acerrimi rivali del Liverpool per numero di titoli nazionali vinti, portandosi a quota diciannove e stabilendo un nuovo record in Premier League. Ancora finalista di UEFA Champions League, lo United viene sconfitto nuovamente dal Barcellona, trionfante per 3-1 a Wembley.\n Perso il titolo del 2011-2012 a vantaggio dei rivali cittadini del Manchester City, che prevalgono solo per una migliore differenza reti, i \"Red Devils\", rinforzati dall'ingaggio dell'olandese Robin van Persie, si aggiudicano nuovamente il campionato nel 2012-2013.\nIl post-Ferguson (2013-oggi).\nL'8 maggio 2013, dopo lunghe speculazioni in tal senso, Ferguson annuncia il proprio ritiro, dopo quasi 27 anni, da allenatore del Manchester United. Il suo successore viene individuato nel connazionale David Moyes, ex allenatore dell', che il giorno dopo firma un contratto della durata di sei anni. Nella stagione 2013-2014, dopo la vittoria del Community Shield, i \"Red Devils\" ottengono risultati deludenti: in campionato chiudono al settimo posto, risultato peggiore per il club in Premier League, non qualificandosi alla UEFA Champions League per la prima volta dal 1996 e rimanendo fuori dalle competizioni europee dopo ventiquattro anni, dopo essere risultati l'unica squadra inglese sempre presente dal 1990 al 2014. Destituito con largo anticipo rispetto alla fine della stagione, Moyes viene rimpiazzato ad interim da Ryan Giggs.\nNel 2014 dunque la gestione dell'olandese Louis van Gaal, cui viene affidata una rosa potenziata da un ricco calciomercato: arrivano Ander Herrera, Luke Shaw, \u00c1ngel Di Mar\u00eda, Daley Blind e Radamel Falcao, per un esborso complessivo di circa 200 milioni di euro. Nonostante i grandi investimenti, la squadra non va oltre il quarto posto e il quinto posto nelle annate seguenti, restando nuovamente fuori dalla UEFA Champions League, ma nel 2015-2016 mette in bacheca la FA Cup, la prima dal 2004. A van Gaal, esonerato nel 2016, subentra il portoghese Jos\u00e9 Mourinho, mentre l'organico viene rinforzato con l'acquisto di Paul Pogba, prelevato dalla per 105 milioni di euro: \u00e8 il trasferimento pi\u00f9 oneroso nella storia del calcio. L'allenatore portoghese guida i suoi alla vittoria della Supercoppa d'Inghilterra 2016, della Coppa di Lega 2016-2017 e dell'Europa League, la prima nella storia del club, successo che garantisce un posto in UEFA Champions League per l'anno seguente. Dopo aver perso la Supercoppa europea 2017, il club prosegue la stagione 2017-2018 tra alti e bassi e perde la finale di FA Cup. Sulla stessa falsariga si svolge la prima parte della stagione 2018-2019, ma con un rendimento peggiore in campionato: Mourinho \u00e8 esonerato gi\u00e0 a dicembre, a causa del peggiore inizio stagionale in Premier League dal 1990-1991. Il nuovo tecnico, l'ex calciatore dei \"Red Devils\" Ole Gunnar Solskj\u00e6r, non va oltre il sesto posto finale, mentre in Champions League il club approda ai quarti di finale per la prima volta in cinque anni. La stagione 2019-2020 vede i diavoli rossi ottenere il terzo posto in Premier League e raggiungere le semifinali sia nelle due coppe nazionali sia in Europa League. Nel 2020-2021 il Manchester United retrocede dalla Champions League in Europa League, dove raggiunge la finale contro gli spagnoli del e la perde ai rigori, dopo undici tiri per parte (fatale per lo United l'errore dal dischetto del portiere David de Gea).\nColori e simboli.\nColori.\nDurante i primi anni della propria storia, quando il club si chiamava ancora Newton Heath, i colori sociali della prima maglia erano il giallo e il verde, tinte che vennero poi riprese nella divisa da trasferta durante i primi anni novanta del XX secolo. Nel 1902, quando il club venne ripristinato dopo il fallimento con il nome di Manchester United, vennero modificati anche i colori sociali. Si scelse il rosso per la maglietta, il bianco per i pantaloncini e il nero per i calzettoni. I colori sono tuttora quelli ufficiali.\nUn'eccezione ai classici colori sociali fu fatta nella finale di FA Cup del 1902 persa contro il Bristol City, quando la squadra si present\u00f2 indossando una maglietta bianca con una sottile linea rossa che evidenziava il colletto a V. Questa uniforme fu poi riproposta durante gli anni venti, prima che lo United tornasse a indossare le classiche divise rosse.\nSolitamente le divise da trasferta sono bianche con pantaloncini neri e calzettoni bianchi, ma altre uniformi sono state proposte durante la storia del club: una divisa a strisce verticali bianche e blu usata in alcuni incontri nel periodo che va dal 1903 al 1916, una completamente nera nella stagione 1994 e 2003 e una blu con una sottile linea orizzontale color argento nel 2000. Una delle seconde divise pi\u00f9 famose \u00e8 quella completamente grigia usata dallo United dalla stagione '96, la divisa fu abbandonata perch\u00e9 considerata poco visibile dagli stessi giocatori: in un incontro che vedeva di fronte il Southampton Football Club, all'intervallo il risultato era di 3-0 per i \"Saints\" di Southampton. Nel secondo tempo i diavoli rossi si presentarono con la terza divisa a strisce bianche e blu ma riuscirono a realizzare solo il gol della bandiera. Il risultato di 3-1 fu l'ultimo visto dalla divisa completamente grigia dello United.\nUn'altra storica seconda divisa dei Red Devils si componeva di una maglietta reversibile, bianca con maniche nere e finiture color oro su un lato e viceversa sull'altro lato della maglia. La divisa, commemorativa per i 100 anni dal cambio di nome (da Newton Heath a Manchester United) fu l'ultima fornita dallo sponsor tecnico Umbro, prima che il club siglasse il nuovo accordo con la Nike.\nLa terza maglia dello United \u00e8 tradizionalmente blu, in omaggio alla divisa indossata nella vittoria della Coppa dei Campioni del 1968. In passato sono state fatte alcune eccezioni, inclusa una versione giallo brillante indossata nei primi anni settanta, la gi\u00e0 menzionata divisa a strisce blu e bianche introdotta dal 1996 e che risult\u00f2 essere la preferita dai tifosi oltre ad una bianca con due strisce orizzontali, una rossa ed una nera usata nel 2004. Lo United ha usato come terza maglia anche la classica divisa da allenamento, come l'uniforme completamente nera utilizzata nella stagione 1998-99 e una blu scura con lati marroni nel 2001 per le partite contro il Southampton e PSV Eindhoven.\nSimboli ufficiali.\nStemma.\nLo stemma del Manchester United \u00e8 stato modificato in diverse occasioni, anche se la base \u00e8 rimasta la stessa. Il logo deriva dallo stemma cittadino e il diavolo trae origine dal soprannome della squadra: \"The Red Devils\" (I Diavoli Rossi), nomignolo adottato agli inizi degli anni sessanta dopo che Matt Busby sent\u00ec chiamare cos\u00ec i componenti della squadra di rugby di Salford, caratterizzata dalle maglie rosse. A partire dalla fine degli anni '60 il diavolo inizi\u00f2 a comparire sulle sciarpe, prima di essere incorporato nel logo ufficiale durante gli anni settanta assieme al tridente. Nel 1998 lo stemma perse la dicitura \"Football Club\", ma il cambiamento non fu ben accetto da alcuni sostenitori, che vissero questa novit\u00e0 come una scelta rivolta pi\u00f9 al business.\nSociet\u00e0.\nDal 1991 la societ\u00e0 \u00e8 una \"Public Limited Company\". Precedentemente quotata al London Stock Exchange, nel 1998 ha subito un tentativo di scalata da parte dell'imprenditore Rupert Murdoch, poi bloccato dal governo inglese. Durante gli anni novanta il flottante della societ\u00e0 raggiunse il valore di un miliardo di sterline (1,5 miliardi di euro), rendendo cos\u00ec improbabile un cambio di gestione. Nonostante ci\u00f2, nel maggio del 2005 Malcolm Glazer port\u00f2 a termine un'OPA ostile e delist\u00f2 il titolo dal mercato borsistico. Secondo i dati della rivista \"Forbes\", dal 2005 al 2013 il Manchester United \u00e8 stato il club pi\u00f9 ricco del mondo, mentre la societ\u00e0 risulta essere al terzo posto in questa speciale classifica: il suo fatturato ammonta a 519,5 milioni di euro, inferiore solo a quello del Real Madrid e del Barcellona.\nL'amministratore delegato della societ\u00e0 \u00e8 David Gill, mentre Martin Edwards, che ha ricoperto il ruolo per circa 20 anni prima di Gill, ne \u00e8 il presidente onorario.\nSponsor.\nFinora il club ha avuto solo cinque sponsor principali sulle maglie: lo storico Sharp Electronics, presente dal 1982 al 2000, la Vodafone, che vi \u00e8 rimasta fino al 2006, e le societ\u00e0 di assicurazione statunitensi AIG e Aon Corporation fino al 2014. La prima \u00e8 stata presente sulle casacche dei Red Devils dal 2006 al 2010, con un contratto da 14 milioni di sterline l'anno (21 milioni di euro), ed \u00e8 cos\u00ec divenuto il contratto di sponsorizzazione pi\u00f9 alto di sempre, superato solo dall'organizzazione no-profit \"Qatar Foundation\" che ha siglato un accordo da 30 milioni di euro l'anno con il Barcellona. Aon \u00e8 comparsa sulle maglie del Manchester United nel 2010, firmando con i Red Devils un contratto da 20 milioni di euro l'anno fino al 2014. Nell'agosto del 2011, la societ\u00e0 inglese ha annunciato un accordo di sponsorizzazione con la compagnia di trasporti tedesca DHL. Il logo dell'azienda appare sulle maglie d'allenamento e pre gara: si tratta della prima volta in assoluto che una squadra di calcio presenta un secondo sponsor per le maglie d'allenamento. L'accordo \u00e8 un quadriennale da 40 milioni di sterline (circa 46 milioni di euro) annuali, che conferma il Manchester United leader del marketing nel mondo del calcio. Dalla stagione 2014/2015, il nuovo partner ufficiale del Manchester United \u00e8 diventato Chevrolet, mentre Aon \u00e8 rimasta solo sulle maglie d'allenamento e pre gara. L'accordo con il marchio di General Motors frutter\u00e0 al club un totale di 79 milioni di euro a stagione, per un totale di ben 560 milioni di euro in sette anni.\nCos\u00ec come lo sponsor principale, anche il fornitore tecnico della squadra \u00e8 stato cambiato poche volte nella storia del Manchester United. Il primo in assoluto fu Admiral nel 1975, seguito da Adidas a met\u00e0 anni ottanta e da Umbro nel 1992. Nike fu sponsor tecnico dei Red Devils dal 2002, siglando un contratto da 302,9 milioni di sterline (455 milioni di euro) in 13 anni. Inizialmente l'accordo prevedeva la possibilit\u00e0 di rescissione nel 2008 da parte della Nike, opzione che per\u00f2 non venne attuata e che ha invece visto prolungare la partnership fino al 2015. Dalla stagione 2015/2016 torna sponsor tecnico la compagnia tedesca Adidas, che verser\u00e0 nelle casse del Manchester United ben 75 milioni di sterline l'anno per dieci anni, per un totale record di 750 milioni di sterline (quasi un miliardo di euro).\nPalmar\u00e8s.\nCompetizioni nazionali.\n60 trofei\nCompetizioni internazionali.\n8 trofei\nStatistiche e record.\nStatistiche individuali.\nI nomi in grassetto sono tuttora giocatori del Manchester United.\nTifoseria.\nStoria.\nPrima della seconda guerra mondiale pochi tifosi inglesi viaggiavano per seguire le partite fuori casa della propria squadra preferita. I motivi erano diversi: costi, tempi e difficolt\u00e0 logistiche nell'affrontare un viaggio che, vista la scarsa diffusione del mezzo a quattro ruote nei primi anni del XX secolo, solo raramente veniva effettuato in auto. Le due squadre di Manchester, lo United e il City, giocavano in casa alternativamente di sabato ed era consuetudine, per i cittadini, seguire una volta una e una volta l'altra squadra della citt\u00e0. Dopo la guerra, per\u00f2, si instaur\u00f2 una forte rivalit\u00e0 tra i due ambienti e fu cos\u00ec che i tifosi si ritrovano a scegliere di seguire esclusivamente l'una o l'altra squadra.\nQuando lo United vinse la Premiership del 1955-1956, lo fece con la pi\u00f9 alta affluenza media di spettatori per le partite casalinghe del campionato, record fino ad allora detenuto stabilmente dal . Dopo il disastro aereo di Monaco del 1958, nuovi tifosi si unirono a quelli gi\u00e0 presenti e iniziarono ad assistere alle partite dei Red Devils. Ci\u00f2 provoc\u00f2 un repentino aumento del numero di tifosi del Manchester United ed \u00e8 tuttora uno dei motivi per cui la squadra registra quasi ogni anno la pi\u00f9 alta affluenza media di tifosi allo stadio.\nSul finire degli anni novanta e all'inizio del nuovo millennio i tifosi del Manchester United cominciarono a temere la possibilit\u00e0 che il club venisse acquisito sul mercato borsistico. Il gruppo di tifosi IMUSA (\"Independent Manchester United Supporters' Association\") furono estremamente attivi per opporsi al tentativo di \"takeover\" da parte di Rupert Murdoch nel 1998. Si form\u00f2 un altro gruppo, il \"Shareholders United Against Murdoch\" (divenuto poi il \"Shareholders United\" e in seguito rinominato in \"Manchester United Supporters' Trust\"), per incoraggiare i tifosi dei Red Devils ad acquistare sul mercato azioni della societ\u00e0, cos\u00ec da avere un maggior potere contrattuale per dire la propria sui problemi dei tifosi quali il costo dei biglietti e la loro ripartizione e soprattutto per ridurre il rischio di possibili acquisizioni ostili. Nonostante l'impegno, non si pot\u00e9 fare molto per contrastare la scalata di Malcolm Glazer, dopo la quale alcuni tifosi si staccarono dalla squadra che sostenevano per fondare un nuovo club, lo United of Manchester.\nMalgrado l'avversione verso i nuovi proprietari del Manchester United, l'affluenza media \u00e8 continuata a crescere e gli eccellenti risultati sportivi del club hanno riacceso l'entusiasmo dei tifosi. Negli anni recenti \u00e8 stato molto acceso il dibattito sulla mancanza di atmosfera per alcune partite all'Old Trafford, ma durante la stagione stagione 2006-2007 in diverse occasioni i tifosi hanno dimostrato la loro passione per lo United.\nGemellaggi e rivalit\u00e0.\nLa rivalit\u00e0 tra Liverpool e Manchester United \u00e8 la pi\u00f9 sentita d'Inghilterra, dato che mette di fronte le due squadre pi\u00f9 titolate del calcio inglese. Un'altra grande rivalit\u00e0 \u00e8 quella con i concittadini del Manchester City. Esistono antipatie anche nei confronti dei londinesi dell'Arsenal ma soprattutto verso la tifoseria del Chelsea. Le due formazioni si sono anche affrontate in finale di Champions League il 21 maggio 2008 allo Stadio Lu\u017eniki di Mosca, finita con la vittoria dei Red Devils per 6-5 ai calci di rigore, dopo che i tempi supplementari finirono 1-1. Esistono leggere antipatie anche con il Leeds United, risalenti per\u00f2 a periodi pi\u00f9 remoti.\nOrganico.\nRosa 2021-2022.\n\"Rosa e numerazione aggiornate al 31 agosto 2021.\""}
{"id": "104065", "revid": "436907", "url": "https://it.wikipedia.org/wiki?curid=104065", "title": "Live in Punkow", "text": "Live in Punkow \u00e8 un album dal vivo del gruppo musicale italiano CCCP - Fedeli alla linea, pubblicato nel 1996. L'album contiene una raccolta di materiale registrato dal vivo a concerti tenuti dal gruppo nel decennio precedente.\nDescrizione.\nIl titolo del disco \u00e8 un gioco di parole tra punk, genere musicale, e Pankow, quartiere berlinese, capitale della DDR e come tale citato nella prima traccia. Il disco vuole restituire lo spirito delle esibizioni live del gruppo e l'atmosfera di un'epoca (gli anni ottanta) ormai terminata.\nNell'introduzione a \"Militanz\" Giovanni Lindo Ferretti canta a cappella alcune terzine del \"Dies irae\", precisamente l'ottava, la diciottesima e la diciannovesima. \"Profezia della sibilla\", introdotta da Annarella Giudici, riprende in chiave ironica il jingle del mobilificio Aiazzone, negli anni ottanta un vero tormentone sulle neonate televisioni private. \nLa traccia \"La Madonna appare\", che non \u00e8 una canzone, consiste semplicemente nella battuta finale di \"Allerghia\", spettacolo teatrale dei CCCP - Fedeli alla linea. Anche le tracce \"Spot\" e \"Radio Popolare\" non sono canzoni. Alla fine del disco \u00e8 inoltre presente una traccia nascosta in cui \u00e8 possibile ascoltare alcune registrazioni artigianali del gruppo risalenti al 1982 (antecedenti quindi all'uscita dei primi EP). Si tratta di \"Tube disasters\" e \"Spara Jurij\", registrati dal vivo nel 1982.\nPubblicato originalmente in CD, dalla Virgin nel 1996, l'album \u00e8 stato ristampato in LP dalla Universal nel 2016."}
{"id": "104066", "revid": "119936932", "url": "https://it.wikipedia.org/wiki?curid=104066", "title": "Pipeline", "text": "Pipeline \u00e8 per antonomasia il sistema di trasporto di fluidi a mezzo di tubi, in lingua inglese, che in lingua italiana \u00e8 la condotta.\nInformatica.\nIl termine pipeline in informatica e in elettronica si riferisce a un manufatto composto da pi\u00f9 elementi. Ogni elemento provvede a ricevere in ingresso un dato o un segnale, ad elaborarlo e poi a trasmetterlo all'elemento successivo."}
{"id": "104070", "revid": "486946", "url": "https://it.wikipedia.org/wiki?curid=104070", "title": "Whalewatching", "text": ""}
{"id": "104076", "revid": "104458", "url": "https://it.wikipedia.org/wiki?curid=104076", "title": "Imperatore Adriano", "text": ""}
{"id": "104078", "revid": "84184", "url": "https://it.wikipedia.org/wiki?curid=104078", "title": "Filone", "text": "Antroponimo.\nFil\u00f3ne (dal greco antico , in latino \"Philo\") \u00e8 il nome (o \"cognomen\") di personaggi dell'antichit\u00e0 greca e latina:"}
{"id": "104082", "revid": "116829775", "url": "https://it.wikipedia.org/wiki?curid=104082", "title": "Pipeline grafica", "text": "Una pipeline grafica, nella computer grafica 3D, \u00e8 una sequenza di operazioni atte a restituire e aggiornare un'immagine bitmap, partendo dagli oggetti tridimensionali presenti nella scena. Per realizzare l'immagine bitmap la pipeline pu\u00f2 implementare uno o pi\u00f9 algoritmi come lo Z-buffering, il reyes rendering, ray tracing e altri algoritmi.\nPipeline grafica 3D classica.\nQualsiasi utilizzo significativo del computer dedicato allo studio della geometria, implica il volere infine visualizzare degli oggetti su un dispositivo grafico. La figura 1 mostra alcune terminologie standard per il primo passo di una classica pipeline grafica tridimensionale, che giunge dalla rappresentazione matematica di un oggetto in formula_1 alla propria immagine sul dispositivo. Gli oggetti nel mondo sono descritti dall'utente in riferimento a un sistema di coordinate del mondo (\"world coordinate system\"). Il mondo \u00e8 poi proiettato su un piano di visualizzazione (\"view plan\") da un dato punto di vista (\"viewpoint\"), che supporremo sia la posizione di una \"camera\" o dell'occhio. Abbiamo un'associazione fra il piano di visualizzazione e il sistema di coordinate della camera. Ci\u00f2 che viene visto dal punto di vista lungo l'asse z positivo del sistema di coordinate della camera, specifica la direzione della vista (\"view direction\"). Una finestra (\"window\") nel piano di visualizzazione specifica l'area di interesse. Il volume di visualizzazione o la piramide di visualizzazione \u00e8 l'infinito volume tracciato dai raggi che partono dal punto di vista e passanti attraverso i punti della finestra.\nPer limitare l'output degli oggetti, si pu\u00f2 usare spesso un vicino (\"near\", \"front\", o \"hither\") e un lontano (\"far\", \"back\", o \"yon\") \"piano di clipping\". Il volume che si trova all'interno del volume di visualizzazione e fra questi due piani \u00e8 chiamato volume di visualizzazione troncato o piramide di visualizzazione troncata. Solo quelle parti degli oggetti che giacciono in questo volume e che vengono proiettate nella finestra, saranno visualizzate. La determinazione di quelle parti di un oggetto \u00e8 detta clipping. In linea di principio, i sistemi di coordinate - del mondo, della camera, e del piano visivo - possono essere distinti. In pratica, tuttavia, si assume che gli assi di coordinate della camera e il sistema di coordinate del piano di visualizzazione siano paralleli e che gli assi z siano perpendicolari al piano visivo. Si assume anche che i loro assi x e y siano paralleli ai lati della finestra.\nIl passo finale nel mappare un oggetto a un dispositivo grafico, comporta una mappatura che trasforma le coordinate del piano visivo in coordinate del dispositivo fisico. Questo \u00e8 generalmente pensato come un processo a due fasi. Inizialmente, una prima mappa trasforma la finestra in una \"viewport\" (che \u00e8 un sotto-rettangolo di un rettangolo fisso chiamato \"logical screen\") e dopo una seconda mappa trasforma le coordinate del logical screen nelle coordinate del dispositivo fisico. A volte il logical screen \u00e8 gi\u00e0 definito in termini di queste coordinate, cos\u00ec che la seconda mappa non \u00e8 necessaria. Altre volte, esso \u00e8 posto uguale a un rettangolo fisso come per esempio il quadrato unitario formula_2, nel cui caso possiamo dire che la viewport \u00e8 specificata in coordinate di dispositivo normalizzate (\"normalized device coordinates\", NDC). La classica pipeline grafica 3D pu\u00f2 quindi essere riassunta come mostrato nella figura 3.\nAttenzione: la distinzione fra \"finestra\" e \"viewport\" \u00e8 spesso sfocata, e a volte, ci\u00f2 che dovrebbe essere chiamato viewport viene chiamato finestra. La finestra specifica che cosa viene visto nelle coordinate utente, e la viewport specifica dove quel qualcosa viene visualizzato. Vedi la figura 2.\nLa pipeline pu\u00f2 essere realizzata in software o in hardware, sebbene per questioni di velocit\u00e0 e di prestazioni tutte le moderne schede grafiche dispongano di diverse pipeline grafiche pi\u00f9 o meno avanzate. Sebbene esistano molte implementazioni di una pipeline grafica tutte queste implementazioni suddividono il lavoro in quattro operazioni principali (riassumendo quanto detto in precedenza):\nEsempio dei passaggi degli shader in una pipeline grafica.\nUn ipotetico processo di funzionamento, con all'interno gli shader, potrebbe essere il seguente:\nGestione.\nLa pipeline grafica pu\u00f2 essere gestita direttamente dal programma tramite accesso diretto all'hardware o pu\u00f2 essere gestita tramite librerie grafiche che forniscono delle primitive di manipolazione che vengono utilizzate dal programma. Nella maggior parte dei casi vengono utilizzate le librerie grafiche sebbene queste introducano una leggera penalizzazione delle prestazioni permettano al programma di sfruttare le schede grafiche in commercio senza dover scrivere una versione apposita del programma per ogni tipologia di scheda grafica. Le pi\u00f9 diffuse librerie grafiche tridimensionali sono OpenGL e DirectX."}
{"id": "104083", "revid": "80598", "url": "https://it.wikipedia.org/wiki?curid=104083", "title": "Eurovision Song Contest 1963", "text": "L'ottavo Gran Premio Eurovisione della Canzone si tenne a Londra (Regno Unito) il 23 marzo 1963.\nStoria.\nCome i Paesi Bassi nel 1960, la Francia rifiut\u00f2 di organizzare il concorso nel 1963. Il Regno Unito assunse la direzione del \u201cGran Premio dell'Eurovisione\u201d e per la prima volta il programma fu prodotto da una donna. La BBC fece un esperimento in questo concorso. Le canzoni furono trasmesse via radio da uno studio, il pubblico e la giuria fu situata in un'altra posizione. Ogni canzone ebbe una scenografia differente, il cambiamento dello scenario avvenne molto rapidamente. Al tempo girarono voci, mai verificate, che le esibizione fossero registrate. Per la terza volta consecutiva, gli stessi 16 paesi parteciparono al concorso.\nIn seguito a quelli dell'anno precedente, ulteriori cambiamenti furono fatti al sistema di voto, in particolare espandendo il numero di giurati per ogni paese partecipante a 20. Il numero di punti assegnati da ogni membro fu aumentato da 3 a 5; ci\u00f2 diede alle giurie l'occasione di votare per le loro cinque canzoni favorite. Il sistema fu esattamente lo stesso del 1962, l'unico cambiamento fu che i membri della giuria poterono ora votare per cinque canzoni anzich\u00e9 tre. Dopo il conteggio dei voti, sembr\u00f2 che avesse vinto la Svizzera a causa dell'impreparazione e dell'errata comunicazione dei voti della giuria norvegese, ma la Norvegia fu richiamata al termine di tutte le votazioni (i risultati arrivavano via telefono) e comunic\u00f2 i propri voti nel modo corretto.\nIl vincitore fu la Danimarca con il brano \"Dansevise\", eseguito da Grethe e J\u00f8rgen Ingmann. Due dei pi\u00f9 celebrati cantanti parteciparono al concorso, Nana Mouskouri, che si esib\u00ec per il Lussemburgo e si classific\u00f2 al settimo posto e Fran\u00e7oise Hardy che rappresent\u00f2 Monaco e si piazz\u00f2 il quinto posto. Il brano \"Uno per tutte\" permise a Emilio Pericoli di classificare l'Italia al terzo posto.\nStruttura di voto.\nOgni nazione attribuisce cinque, quattro, tre, due e un punto alle sue cinque canzoni preferite.\nOrchestra.\nDiretta dai maestri: Francis Bay (Belgio), \u00d8ivind Bergh (Norvegia), Willy Berking (Germania), Gigi Cichellero (Italia), George de Godzinsky (Finlandia), Rafael Ibarbia (Spagna), Raymond Lef\u00e8vre (Monaco), William Lind (Svezia), Kai Mortensen (Danimarca), Franck Pourcel (Francia), Miljenko Prohaska (Jugoslavia), Eric Robinson (Regno Unito, Paesi Bassi, Svizzera e Lussemburgo) e Erwin Halletz (Austria).\nClassifica.\n3 punti"}
{"id": "104093", "revid": "120952226", "url": "https://it.wikipedia.org/wiki?curid=104093", "title": "Eurovision Song Contest 1964", "text": "Il nono Gran Premio Eurovisione della Canzone si tenne a Copenaghen (Danimarca) il 21 marzo 1964.\nCos\u00ec come per l'edizione del 1956, nessuna copia dello show \u00e8 sopravvissuta, tranne per alcuni spezzoni, dove Gigliola Cinquetti riesegue la canzone vincitrice.\nStoria.\nNel 1964, la Svezia dovette ritirarsi dal concorso a causa di uno sciopero degli artisti, ma i paesi partecipanti furono ancora sedici poich\u00e9 il Portogallo ader\u00ec al concorso.\nUn uomo entr\u00f2 sulla scena, dopo l'esibizione svizzera, con uno striscione che diceva \u201cBoicotta Franco e Salazar\u201d, all'epoca dittatori di Spagna e in Portogallo. Il regista spost\u00f2 l'inquadratura sul tabellone del punteggio e l'uomo fu fatto uscire con la forza.\nIl sistema di voto fu modificato ancora una volta: l'insieme dei membri di ogni giuria fu ridotto da 20 a 10 con a disposizione 9 punti da assegnare. La canzone che avesse ricevuto la maggior parte dei voti dalla giuria avrebbe avuto 5 punti, la seconda 3 punti e la terza un punto. Nel caso una canzone avesse guadagnato tutti i voti, a questa canzone sarebbero stati assegnati tutti e 9 i punti e se soltanto due canzoni avessero ricevuto tutti i voti alla prima sarebbe stati assegnati 6 punti ed alla seconda 3 punti. Se tre canzoni avessero ricevuto tutti i voti, alla prima sarebbero toccati 5 punti, alla seconda 3 punti ed alla terza 1 punto.\nIl Portogallo, la Svizzera, Germania Ovest e la Jugoslavia non ebbero nessun punto, mentre l'Italia vinse con la sedicenne Gigliola Cinquetti, che conquist\u00f2 larga fama, cantando \"Non ho l'et\u00e0\". Altri artisti ben noti furono Hugues Aufray, rappresentante dell Lussemburgo che si classific\u00f2 al quarto posto con la canzone \"D\u00e8s que le printemps revient\", ed Udo J\u00fcrgens, rappresentante dell'Austria al quinto posto con \"Warum nur warum?\". La Svizzera si presenta, di nuovo, con Anita Traversi che canta, anche stavolta in italiano, il brano \"I miei pensieri\".\nStruttura di voto.\nOgni nazione ha dieci giurati e le tre nazioni pi\u00f9 votate ottengono rispettivamente cinque, tre e un punto. Se la giuria avesse votato un solo paese, questo avrebbe ottenuto nove punti. Se solo due nazioni fossero state votate, queste avrebbero ottenuto rispettivamente sei e tre punti.\nOrchestra.\nDiretta dai maestri: Karsten Andersen (Norvegia), Willy Berking (Germania), Michel Colombier (Monaco), Johannes Fehring (Austria), George de Godzinsky (Finlandia), Rafael Ibarbia (Spagna), Jacques Denjean (Lussemburgo), Gianfranco Monaldi (Italia), Kai Mortensen (Danimarca e Portogallo), Fernando Paggi (Svizzera), Franck Pourcel (Francia), Harry Rabinowitz (Regno Unito), Henry Segers (Belgio), Radivoje Spasic (Jugoslavia) e Dolf van der Linden (Paesi Bassi).\nClassifica.\n5 punti"}
{"id": "104095", "revid": "12458", "url": "https://it.wikipedia.org/wiki?curid=104095", "title": "Esarcato di Ravenna", "text": ""}
{"id": "104100", "revid": "729019", "url": "https://it.wikipedia.org/wiki?curid=104100", "title": "Tavola periodica verticale", "text": "La tavola periodica verticale \u00e8 una disposizione alternativa della tavola periodica, che si estende verticalmente incorporando lantanidi e attinoidi nel blocco principale.\nCodifica dei colori per i numeri atomici (riferite a condizioni di temperatura e pressione standard):"}
{"id": "104101", "revid": "906024", "url": "https://it.wikipedia.org/wiki?curid=104101", "title": "Prione", "text": "Prione, dall'inglese \"prion\" (acronimo di \"PRoteinaceous Infective ONly particle\" = particella proteica solamente infettiva), \u00e8 il nome attribuito da Stanley B. Prusiner ad una molecola di natura proteica (un isomero conformazionale di una glicoproteina) con la capacit\u00e0 di trasmettere la propria forma mal ripiegata a varianti normali della stessa proteina. \nPrPres, proteina prionica resistente alle proteasi, e PrPsc, proteina della \"scrapie\", sono la forma alterata di una proteina presente nei mammiferi tra cui l'uomo (PrPsen, proteina sensibile alle proteasi, e PrPc, proteina cellulare), in tutti gli organi ma in particolare sulle cellule del tessuto nervoso.\nEssendo una glicoproteina, non \u00e8 un virus o un microrganismo, \u00e8 quindi privo di acidi nucleici e conseguentemente dell'informazione genetica basata su di essi.\nPer tutte le sue ricerche, che ancora continuano, Prusiner fu insignito del Premio Nobel per la medicina nel 1997.\nStoria.\nIl suo isolamento avvenne grazie alla decennale ricerca del neurobiologo californiano Prusiner e collaboratori nel campo delle cosiddette \"neuropatie spongiformi\", malattie nervose degenerative caratterizzate dalla presenza in determinate aree cerebrali di gruppi di neuroni intensamente vacuolizzati e di placche amiloidi \"tipo Alzheimer\" con assenza di ogni reazione infiammatoria. \nPrima di capire che erano i prioni i responsabili di tali patologie, alcuni scienziati ipotizzarono erroneamente il coinvolgimento di un virino, cio\u00e8 un acido nucleico avvolto o associato a una proteina la cui esistenza \u00e8 ad oggi smentita, altri di un viroide, cio\u00e8 un virus atipico costituito esclusivamente da un frammento di RNA.\nNegli anni '50, Carleton Gajdusek inizi\u00f2 una ricerca, per la quale alla fine vinse il premio Nobel nel 1976, che dimostr\u00f2 che il kuru poteva essere trasmesso agli scimpanz\u00e9 da quello che forse era un nuovo agente infettivo.\nLe ipotesi di John Stanley Griffith.\nNegli anni '60, due ricercatori londinesi, la radiobiologa Tikvah Alper e il biofisico John Stanley Griffith e collaboratori dell'Hammersmith Institute di Londra, svilupparono l'ipotesi che le encefalopatie spongiformi trasmissibili fossero causate da un agente infettivo costituito esclusivamente da proteine.\nIndagini precedenti di E.J. Field su \"scrapie\" e \"kuru\" avevano trovato prove del trasferimento di polipeptidi patologicamente inerti che diventavano infettante solo dopo il trasferimento, nel nuovo ospite. Alper e Griffith volevano anche essere i titolari della scoperta che il misterioso agente infettivo che causa le malattie della \"scrapie\" e della malattia di Creutzfeldt-Jakob resisteva alle radiazioni ionizzanti.\nGriffith ha proposto tre modi in cui una proteina potrebbe diventare un agente patogeno: nella prima ipotesi, ha suggerito che se la proteina \u00e8 il prodotto di un gene normalmente soppresso e l'introduzione della stessa risvegliasse il gene dormiente, allora il risultato sarebbe un processo indistinguibile dalla replicazione, poich\u00e9 l'espressione del gene produrrebbe la proteina, che poi risveglierebbe il gene in altre cellule. La seconda ipotesi costituisce la base della moderna teoria dei prioni e propone che una forma anormale di una proteina cellulare pu\u00f2 convertire proteine normali dello stesso tipo nella forma anormale, portando cos\u00ec alla replicazione. La sua terza ipotesi proponeva che l'agente potesse essere un anticorpo se l'anticorpo stesso fosse il proprio bersaglio, poich\u00e9 un tale anticorpo comporterebbe la produzione di un numero sempre maggiore di anticorpi contro se stesso. Tuttavia, Griffith ha riconosciuto che questa terza ipotesi era improbabile a causa della mancanza di una risposta immunitaria rilevabile.\nFrancis Crick ha riconosciuto il potenziale significato dell'ipotesi della proteina di Griffith per la propagazione della \"scrapie\" nella seconda edizione del suo \"Central dogma of molecular biology\" (1970): pur affermando che il flusso di informazioni di sequenza da proteina a proteina, o RNA e DNA erano \"preclusi\", ha notato che l'ipotesi di Griffith era una potenziale contraddizione. L'ipotesi rivista \u00e8 stata successivamente formulata, in parte, per accogliere la trascrizione inversa (che Temin e Baltimore scoprirono nel 1970).\nLe ricerche di Prusiner.\nPrusiner cominci\u00f2 a interessarsi a queste malattie a partire dal 1972, venendo a conoscenza della teoria di Alper. A tal proposito lo scienziato statunitense dimostr\u00f2 che gli agenti patogeni delle encefalopatie spongiformi trasmissibili risultavano invariati se esposti ad agenti fisici quali calore, radiazioni ionizzanti e ad agenti chimici (aldeidi e acidi forti). Ne concluse che questi agenti infettivi mostravano forme di resistenza a tutti i processi di degradazione degli acidi nucleici ma non ai fenomeni di proteolisi.Dal 1974 cominci\u00f2 un lungo lavoro per la purificazione dell'agente della \"scrapie\" da estratti di cervelli di criceti infetti, che si concluse nel 1982 con l'annuncio che tale agente risultava essere esclusivamente di natura proteica. \nPer un certo periodo la comunit\u00e0 scientifica ignor\u00f2 le ricerche di Prusiner, finch\u00e9 egli nel 1984 scopr\u00ec che il gene della proteina prionica era naturalmente presente nel genoma del criceto e probabilmente di tutti i mammiferi.\nCaratteristiche fisico-chimiche.\nA differenza di virus e batteri i prioni rimangono intatti anche in presenza di ulteriori trattamenti, come un riscaldamento alle normali temperature di sterilizzazione per oltre un'ora, a forti dosi di radiazioni ionizzanti, al trattamento con formaldeide, varechina e acqua bollente. Inoltre, pur essendo proteine, sono resistenti alla maggior parte delle proteasi, pertanto l'organismo infettato (umano e no) non ha modo di degradarli.\nI prioni sono estremamente resistenti a una gamma di agenti fisici e chimici, ma risultano sensibili ai seguenti trattamenti drastici con reagenti chimici:\nBiochimica.\nLa proteina di cui sono fatti i prioni, PrP, si trova in tutto il corpo, anche negli individui sani. Tuttavia, la PrP trovata nel materiale infettante ha una struttura diversa ed \u00e8 resistente alle proteasi, gli enzimi nel corpo che normalmente possono distruggere le proteine. Nell'uomo la PrPc \u00e8 codificata da un solo gene, PRNP, che sta nel braccio corto del cromosoma 20. \nLa forma normale della proteina \u00e8 chiamata PrPC, mentre la forma infettiva \u00e8 chiamata PrPsc: la C si riferisce alla PrP cellulare, mentre la Sc si riferisce alla \"scrapie\", la malattia prionica prototipo, che si verifica nelle pecore.\nMentre PrPC \u00e8 strutturalmente ben definita, PrPsc \u00e8 polidisperso e meno definito. La PrP pu\u00f2 essere indotta a ripiegarsi in altre isoforme pi\u00f9 o meno ben definite \"in vitro\" e la loro relazione con le forme patogene in vivo non \u00e8 ancora chiara.\nLa PrPsc differisce dalla proteina naturale PrPc per la conformazione tridimensionale: la PrPc ha una struttura pi\u00f9 aperta contenente 3 segmenti ad alfa eliche e pochi foglietti beta; la PrPsc invece ha una struttura pi\u00f9 compatta e stabile in cui troviamo un aumento di foglietti beta. \nSi ipotizza che il meccanismo di conversione conformazionale all'isoforma della \"scrapie\" sia una proteina-ligando sfuggente, ma finora non \u00e8 stato identificato alcun composto del genere. Tuttavia, un ampio corpo di ricerca si \u00e8 sviluppato sui candidati e sulla loro interazione con il PrPC. \nRame, zinco, manganese e nichel sono ligandi confermati di PrP. Il legame con il ligando provoca un cambiamento conformazionale con effetto sconosciuto. Il legame dei metalli pesanti alla PrP \u00e8 stato collegato alla resistenza allo stress ossidativo derivante dalla tossicit\u00e0 dei metalli pesanti.\nProteina PrP.\nLa proteina PrP \u00e8 altamente conservata nei mammiferi, dando credito alle conclusioni su animali da esperimento come i topi.\nIl confronto tra i primati \u00e8 particolarmente simile, con una somiglianza del 92,9-99,6% nelle sequenze di amminoacidi. La struttura della proteina umana \u00e8 costituita da un dominio globulare con tre \u03b1-eliche e un foglietto \u03b2 antiparallelo a due filamenti, una coda NH2-terminale e una corta coda COOH-terminale.\nUna membrana di glicofosfatidilinositolo si ancora ai legami COOH-terminali PrP alle membrane cellulari, e questo risulta essere parte integrante della trasmissione del cambiamento conformazionale; la PrP secreta priva del componente di ancoraggio non \u00e8 influenzata dall'isoforma infettiva.\nLa sequenza primaria di PrP \u00e8 253 aminoacidi prima della modifica post-traduzionale. Le sequenze segnale nelle estremit\u00e0 ammino- e carbossi-terminale vengono rimosse post-traduzione, risultando in una lunghezza matura di 208 amminoacidi.\nPer la PrP umana e del criceto dorato, esistono due siti glicosilati sulle eliche 2 e 3 in Asn181 e Asn197. La PrP del topo ha siti di glicosilazione Asn180 e Asn196. Esiste un legame disolfuro tra Cys179 della seconda elica e Cys214 della terza elica (numerazione PrPC umana).\nL'RNA messaggero di PrP contiene una struttura a pseudonodo (pseudonodo prionico), che si pensa sia coinvolta nella regolazione della traduzione della proteina PrP.\nSebbene la funzione precisa della PrP non sia ancora nota, \u00e8 possibile che sia coinvolta nel trasporto del rame ionico alle cellule dall'ambiente circostante. I ricercatori hanno anche proposto ruoli per PrP nella segnalazione cellulare o nella formazione di sinapsi. PrPC si attacca alla superficie esterna della membrana cellulare da una molecola di glicosilfosfatidilinositolo al suo Ser231 C-terminale.\nLa proteina prionica contiene cinque ripetizioni di un octapeptide con sequenza PHGGGWGQ (sebbene la prima ripetizione abbia la sequenza PQGGGGWGQ leggermente modificata, carente di istidina). Si pensa che questo generi un dominio legante il rame tramite atomi di azoto dell'istidina dell'imidazolo delle catene laterali e dell'azoto ammidico deprotonato dalla 2\u00aa e 3\u00aa glicina nella ripetizione. La capacit\u00e0 di legare il rame \u00e8, quindi, dipendente dal pH. La RMN mostra i risultati del legame con il rame in un cambiamento conformazionale all'N-terminale.\nLa PrPC si trova sulle membrane cellulari, comprese le componenti del sangue, di cui le piastrine costituiscono il pi\u00f9 grande serbatoio nell'uomo. Ha 209 amminoacidi (nell'uomo), un legame disolfuro, una massa molecolare di 35-36 kDa e una struttura prevalentemente alfa-elica.\nEsistono diverse forme; una forma di superficie ancorata tramite glicolipidi e due forme transmembrana.\nLa proteina normale non \u00e8 sedimentabile, il che significa che non pu\u00f2 essere separata mediante tecniche di centrifugazione.\nLa PrPC \u00e8 prontamente digerita dalla proteinasi K e pu\u00f2 essere liberata dalla superficie cellulare \"in vitro\" dall'enzima fosfoinositide fosfolipasi C (PI-PLC), che scinde l'ancora glicolipidica glicofosfatidilinositolo. \u00c8 stato segnalato che la PrP svolge ruoli importanti nell'adesione cellula-cellula e nella segnalazione intracellulare \"in vivo\" e pu\u00f2 quindi essere coinvolta nella comunicazione cellula-cellula nel cervello.\nRuolo biologico.\nLa funzione fisiologica della proteina prionica \u00e8 ancora poco conosciuta. Mentre i dati degli esperimenti in vitro suggeriscono molti ruoli dissimili, gli studi sui topi knockout per la PrP hanno fornito solo informazioni limitate, perch\u00e9 questi animali mostrano solo anomalie minori. In una ricerca condotta sui topi, \u00e8 stato scoperto che la scissione delle proteine PrP nei nervi periferici induce l'attivazione della riparazione della mielina nelle cellule di Schwann, e che la mancanza di proteine PrP ha causato la demielinizzazione in quelle cellule.\nPrP e apoptosi.\nMAVS, RIP1 e RIP3 sono proteine simili ai prioni che si trovano in altre parti del corpo; inoltre, polimerizzano in fibre amiloidi filamentose che avviano l'apoptosi nel caso di un'infezione virale per prevenire la diffusione dei virioni ad altre cellule circostanti.\nPrP e memoria a lungo termine.\nUna revisione del 2005 ha suggerito che la PrP pu\u00f2 avere un ruolo nel mantenimento della memoria a lungo termine.\nInoltre, uno studio del 2004 ha scoperto che i topi privi di geni per la normale proteina PrP cellulare mostrano un'alterazione del \"long term potentiation\" dell'ippocampo.\nSi \u00e8 scoperto che la proteina neuronale \"Cytoplasmic Polyadenylation Element Binding\" ha una sequenza genetica simile alle proteine prioniche del lievito. La formazione di tipo prionico di CPEB \u00e8 essenziale per mantenere i cambiamenti sinaptici a lungo termine associati alla formazione della memoria a lungo termine.\nPrP e rinnovamento delle cellule staminali.\nUn articolo del 2006 del \"Whitehead Institute for Biomedical Research\" indica che l'espressione di PrP sulle cellule staminali \u00e8 necessaria per l'auto-rinnovamento del midollo osseo di un organismo.\nLo studio ha mostrato che tutte le cellule staminali ematopoietiche a lungo termine esprimono PrP sulla loro membrana cellulare e che i tessuti ematopoietici con cellule staminali PrP-null mostrano una maggiore sensibilit\u00e0 alla deplezione cellulare.\nPrP e immunit\u00e0 innata.\nCi sono alcune prove che la PrP possa svolgere un ruolo nell'immunit\u00e0 innata, poich\u00e9 l'espressione di PRNP, il gene PrP, \u00e8 sovraregolata in molte infezioni virali e la PrP ha propriet\u00e0 antivirali contro molti virus, incluso l'HIV.\nPrioni noti.\nI prioni sono attualmente considerati i pi\u00f9 probabili agenti delle encefalopatie spongiformi trasmissibili (TSE) dei mammiferi; sono stati inoltre individuati un prione negli uccelli e diversi prioni dei funghi. Recentemente, inoltre, sono stati scoperti alcuni prioni presenti nel batterio \"Clostridium botulinum\", secondo quanto descritto da una ricerca pubblicata su Science.\nPatologie prioniche.\nI prioni sono causa di una serie di malattie in una variet\u00e0 di organismi, tra cui l'encefalopatia spongiforme bovina (BSE, nota anche come \"malattia della mucca pazza\") in bovini e la malattia di Creutzfeldt-Jakob (CJD) negli esseri umani. \nTutte le malattie animali da prioni note influenzano la struttura del sistema nervoso centrale o di altri elementi neurali dei tessuti, e tutte sono attualmente inguaribili e sempre letali; il decorso clinico nell'animale e nell'uomo \u00e8 progressivo, irreversibile e letale, l'incubazione dura generalmente parecchi anni. La comparsa dei sintomi della suddetta patologia si manifesta precocemente. \nStudi recenti effettuati da ricercatori tedeschi hanno portato alla luce meccanismi secondo i quali questi agenti infettivi, responsabili delle suddette malattie, sarebbero trasmissibili per via aerea (un minuto di esposizione a un aerosol con prioni \u00e8 sufficiente per provocare la malattia). I risultati di questi esperimenti, presentati sulla rivista \"PLoS Pathogens\", si pensa possano rappresentare un punto di partenza per la creazione e sperimentazione di nuove metodologie difensive.\nSecondo recenti scoperte, la proteina PrPc subisce modificazione conformazionale endogena (meccanismi ancora in fase di studio, anche se si ritiene possibile il coinvolgimento di agenti chimici e radiazioni ionizzanti) che la trasforma in una proteina PrPsc patogena.\nIn natura la trasmissione dei prioni pu\u00f2 essere sia verticale (madre-figlio/ereditaria), sia orizzontale (contagio). Quest'ultima \u00e8 spiegata, nella maggior parte dei casi, con il cannibalismo/carnivorismo (volontario o meno), mentre \u00e8 incerta in altri casi, per esempio nella \"scrapie\".Il problema del salto di specie \u00e8 emerso con i primi casi di BSE (da pecora a bovino) nel 1986, ma soprattutto con la \"nuova variante della malattia di Creutzfeldt-Jakob\" (da bovino a uomo) a partire dal 1996."}
{"id": "104105", "revid": "2194416", "url": "https://it.wikipedia.org/wiki?curid=104105", "title": "Pipeline dati", "text": "La \"pipeline\" dati, in Informatica, \u00e8 una tecnologia utilizzata nell'architettura hardware dei microprocessori dei computer per incrementare il \"throughput\", ovvero la quantit\u00e0 di istruzioni eseguite in una data quantit\u00e0 di tempo, parallelizzando i flussi di elaborazione di pi\u00f9 istruzioni.\nStoria.\nIl concetto di pipeline venne sviluppato dal ricercatore Robert Tomasulo dell'IBM, il primo sistema dotato di pipeline fu il supercomputer IBM System 360/91 presentato nel 1966 che grazie alla pipeline otteneva un incremento anche del 33% delle prestazioni. La pipeline si diffuse rapidamente nei supercomputer e nei server. Il primo microprocessore a utilizzare una pipeline fu il MOS Technology 6502 che tramite una semplice pipeline forniva prestazioni superiori a quelli della concorrenza a una frazione del loro costo. Nel settore di microprocessori le pipeline divennero comuni con i processori RISC che data la loro semplicit\u00e0 consent\u00ec di implementare un'architettura a pipeline completa fin dalle loro prime implementazioni negli anni ottanta. I progetti Berkeley RISC e MIPS infatti avevano gi\u00e0 una pipeline. I processori CISC utilizzarono un'architettura a pipeline completa solamente alla fine degli anni 80 per via delle maggiori difficolt\u00e0 di implementazione. Attualmente tutti i microprocessori utilizzano una struttura a pipeline per migliorare le loro prestazioni.\nDescrizione.\nL'elaborazione di un'istruzione da parte di un processore si compone di cinque passaggi fondamentali:\nPraticamente ogni CPU in commercio \u00e8 gestita da un clock centrale e ogni operazione elementare richiede almeno un ciclo di clock per poter essere eseguita. Le prime CPU erano formate da un'unit\u00e0 polifunzionale che svolgeva in rigida sequenza tutti e cinque i passaggi legati all'elaborazione delle istruzioni. Una CPU classica richiedeva quindi almeno cinque cicli di clock per eseguire una singola istruzione. Con il progresso della tecnologia si \u00e8 potuto integrare un numero maggiore di transistor in un microprocessore e quindi si sono potute parallelizzare alcune operazioni riducendo i tempi di esecuzione. La pipeline dati rappresenta la massima parallelizzazione del lavoro di un microprocessore. \nUna CPU con \"pipeline\" \u00e8 composta da cinque stadi specializzati, capaci di eseguire ciascuno un'operazione elementare di quelle sopra descritte. La CPU lavora come in una catena di montaggio cio\u00e8 ad ogni stadio provvede a svolgere in maniera sequenziale un solo compito specifico per l'elaborazione di una certa istruzione. Quando la catena \u00e8 a regime, ad ogni ciclo di clock dall'ultimo stadio esce un'istruzione completata. Nello stesso istante ogni unit\u00e0 sta per\u00f2 elaborando in parallelo i diversi stadi di successive altre istruzioni. In sostanza quindi si guadagna una maggior velocit\u00e0 di esecuzione a prezzo di una maggior complessit\u00e0 circuitale del microprocessore, che non deve essere pi\u00f9 composto da una sola unit\u00e0, ma da cinque unit\u00e0 che devono collaborare tra loro.\nAspetti problematici.\nL'implementazione di una pipeline non sempre moltiplica il \"throughput\" finale. L'analisi delle problematiche legate alla gestione delle pipeline per ottenere le migliori prestazioni teoriche ricadono sotto la ricerca del parallelismo a livello di istruzione, cio\u00e8 le istruzioni che possono essere eseguite in parallelo senza creare conflitti o errori di esecuzione. Comunque le singole pipeline affrontano due problemi principalmente;\nil problema legato alla presenza di istruzioni che possono richiedere l'utilizzo di risorse (dati o registri) non ancora disponibili e il problema legato alla presenza di salti condizionati. \nSupponiamo che la CPU con pipeline debba eseguire il seguente frammento di codice:\nLa prima istruzione deve prelevare i numeri contenuti nelle variabili A e B, sommarli e porli nella variabile C. La seconda istruzione deve prelevare il valore contenuto nella variabile C, sottrarlo di uno e salvare il risultato in D. Ma la seconda istruzione non potr\u00e0 essere elaborata (EX) fino a quando il dato della prima operazione non sar\u00e0 disponibile in memoria (MEM) e quindi la seconda operazione dovr\u00e0 bloccarsi per attendere il completamento della prima e quindi questo ridurr\u00e0 il throughput complessivo. Questo problema pu\u00f2 essere attenuato facendo in modo che i dati elaborati dalla prima istruzione siano resi disponibile alla seconda istruzione prima del solo salvataggio definitivo in memoria. Questo si ottiene inserendo dei registri temporanei nell'unit\u00e0 di esecuzione dove salvare dati che serviranno all'istruzione successiva. Un problema simile \u00e8 quando due istruzioni utilizzano gli stessi registri per operare. In questo caso si utilizza la rinominazione dei registri, una tecnica che elimina la maggior parte degli stalli.\nI programmi contengono delle istruzioni condizionate che se una specifica condizione logica \u00e8 verificata provvedono a interrompere il flusso sequenziale del programma e a mandare in esecuzione un altro pezzo di programma indicato dall'istruzione di salto. Ogni volta che questo accade il microprocessore si trova a dover eseguire un nuovo flusso di operazioni e quindi deve svuotare la pipeline del precedente flusso e caricare il nuovo flusso. Ovviamente queste operazioni fanno sprecare cicli di clock e quindi deprimono il throughput. Per ridurre questo problema le CPU adottano delle unit\u00e0 di predizione delle diramazioni che fanno delle previsioni sul flusso del programma. Queste unit\u00e0 riducono notevolmente i cicli persi per i salti.\nEvoluzioni.\nPer realizzare CPU con prestazioni migliori col tempo si \u00e8 affermata la strategia di integrare in un unico microprocessore pi\u00f9 pipeline che funzionano in parallelo, questi microprocessori sono definiti superscalari dato che sono in grado di eseguire mediamente pi\u00f9 di un'operazione per ciclo di clock. Queste pipeline ovviamente rendono ancora pi\u00f9 complessa la gestione dei problemi di coerenza e dei salti condizionati. Nelle CPU prodotte ad inizio del terzo millennio le pipeline non sono composte da soli cinque stadi ma in realt\u00e0 ne utilizzano molti di pi\u00f9 (il Pentium 4 ne utilizza da 20 fino a 31), mentre successivamente sono state prodotte CPU da un numero medio di 14-15 stadi per pipeline.\nL'aumento degli stadi delle pipeline porta o permette un aumento della frequenza di clock, infatti spezzettando le singole operazioni necessarie per completare un'istruzione in tante sotto operazioni si pu\u00f2 elevare la frequenza della CPU dato che ogni unit\u00e0 deve svolgere un'operazione pi\u00f9 semplice e quindi pu\u00f2 impiegare meno tempo per completare la sua operazione. Questa scelta di progettazione consente effettivamente di aumentare la frequenza di funzionamento delle CPU, ma rende critico il problema dei salti condizionati. In caso di un salto condizionato non previsto il Pentium 4 per esempio pu\u00f2 essere costretto a svuotare e ricaricare una pipeline di 30 stadi perdendo fino a 30 cicli di clock contro una classica CPU a pipeline a 5 stadi che avrebbe sprecato nella peggiore delle ipotesi 5 cicli di clock. Inoltre l'aumento della frequenza di clock non \u00e8 sempre proporzionale all'aumento di prestazioni, in quanto deve essere associata alla lunghezza della pipeline: a parit\u00e0 di pipeline, un aumento di frequenza porta un aumento di prestazioni; a parit\u00e0 di frequenza, pipeline pi\u00f9 corte portano ad un aumento di prestazioni. L'aumento della frequenza porta per\u00f2 anche ad un aumento del consumo energetico e minore efficienza di calcolo.\nLa sempre maggior richiesta di potenza di calcolo ha spinto le industrie produttrici di microprocessori a integrare in un unico chip pi\u00f9 microprocessori (architetture a multiprocessore). Questa strategia consente al computer di avere due CPU separate dal punto di vista logico, ma fisicamente risiedenti nello stesso chip. Questa strategia progettuale attenua i problemi di coerenza e di predizione dei salti. Infatti ogni CPU logica esegue un programma separato e quindi tra i diversi programmi non si possono avere problemi di coerenza tra le istruzioni. Questa scelta progettuale aumenta le prestazioni solo nel caso in cui il sistema operativo sia in grado di gestire/utilizzare pi\u00f9 programmi contemporaneamente o in caso di un solo programma attivo se questo risulta scritto per poter utilizzare tutte le CPU disponibili, cio\u00e8 se i programmi sono parallelizzabili."}
{"id": "104106", "revid": "36426", "url": "https://it.wikipedia.org/wiki?curid=104106", "title": "Virino", "text": "Il termine virino \u00e8 stato un termine utilizzato in passato, ed ora accantonato, per definire un'ipotetica particella contagiosa, ritenuta essere causa della \"scrapie\" e di altre malattie degenerative del sistema nervoso. Si pensava che consistesse in un acido nucleico avvolto da un rivestimento protettivo formato dalle proteine della cellula ospitante.\nIl maggior problema che riguarda la scrapie e le altre encefalopatie spongiformi trasmissibili (TSEs) \u00e8 determinato dalla natura dell'agente di trasmissione.\nOrigine del concetto di virino.\nIl virino \u00e8 stato descritto in parte per proteggere il dogma centrale della biologia molecolare, minacciata dall'esistenza di malattie neurologiche degenerative TSE di cui fanno parte il kuru, la CJD (o Malattia di Creutzfeldt-Jakob), la scrapie nelle pecore e la BSE nelle mucche. Il dogma centrale della biologia molecolare afferma che gli acidi nucleici fungono da elementi portanti delle informazioni, cio\u00e8 l'informazione fluisce dal DNA all'RNA, infine alle le proteine. Le proteine da sole, secondo tutto quanto si conosce oggi sul flusso dell'informazione genetica, non possono trasmettere tali informazioni all'RNA e in seguito al DNA. Gli studi che cercano l'agente di trasmissione della scrapie e delle altre malattie TSEs non riescono a coltivare gli agenti patogeni e i test che attaccano i filamenti degli acidi nucleici hanno scarsi effetti sull'infettivit\u00e0 delle soluzioni di TSE. Gli esperimenti che usano raggi di elettroni progettati per disgregare le grandi molecole sono stati compiuti per investigare la grandezza dell'agente noto che \u00e8 molto piccolo: molto pi\u00f9 piccolo del pi\u00f9 piccolo virus finora scoperto.\nStoria.\nNel 1971 Dickinson e Meikle hanno offerto un'ipotesi per replicare l'agente della scrapie. Questa ipotesi \u00e8 basata sulla scoperta di un gene che controlla il periodo di incubazione dello scrapie nei topi e sulle osservazioni riguardo al ceppo dell'agente della malattia. Questi chiamarono il gene \"SINC\", acronimo di Scrapie INCubator. Questa ipotesi ha proposto che il gene prodotto di ciascun allele SINC contribuisse ad una struttura multimetrica della proteina, che poi formerebbe un 'sito di replicazione' per l'agente della scrapie. La replica dell'agente dipenderebbe da come il ceppo ha interagito con il luogo della replica. Il fatto che i differenti ceppi di scrapie sono stati scoperti, aveva suggerito che l'agente era simile ai virus convenzionali in quanto porta genomi composti di acidi nucleici. Cos\u00ec potrebbero nascere varianti durante l'incubazione causando la nascita di nuovi ceppi. Nessuna propriet\u00e0 dell'ospite \u00e8 stata scoperta per determinare le differenze tra i ceppi di crapie. Si \u00e8 pensato ci\u00f2 per provare che il genoma dell'agente pu\u00f2 variare indipendentemente e, anche se replicato da normali meccanismi dell'ospite, non \u00e8 stato codificato dall'ospite.\nNel modello di nucleotide proposto da Dickinson ed Outram nel 1979, il ciclo di vita dell'agente dello scrapie incluse cos\u00ec un'organizzazione dove il genoma si lega ad una proteina ospitante, probabilmente una proteina multimerica complessa, deriva dal gene SINC. Nel modello del virino, la proteina opitante protegge l'agente dell'acido nucleico della scrapie dalla degradazione e impedisce all'ospitante di creare una risposta immunitaria poich\u00e9 l'insieme di acidi proteini/nucleici \u00e8 considerato una parte legittima dell'ospitante. Comunque, il presunto acido nucleico associato alla scrapie non \u00e8 stato identificato ed \u00e8 mancata la sua identificazione fisica o chimica.\nL'ipotesi del virino \u00e8 stata accantonata una volta verificato che l'agente eziologico di \"scrapie\", BSE e altre malattie degenerative simili \u00e8 in realt\u00e0 un prione, cio\u00e8 una proteina."}
{"id": "104107", "revid": "2194416", "url": "https://it.wikipedia.org/wiki?curid=104107", "title": "Costante di equilibrio", "text": "La costante di equilibrio, nella chimica, denota \u00e8 una grandezza che esprime quantitativamente la dipendenza delle concentrazioni di prodotti e reagenti in una reazione chimica all'equilibrio.\nDefinizione.\nSi consideri una generica reazione:\nla costante di equilibrio \u00e8 data dal rapporto tra il prodotto delle concentrazioni dei prodotti e il prodotto delle concentrazioni dei reagenti, con ciascuna concentrazione che presenta come esponente il relativo coefficiente stechiometrico. Quindi, in termini matematici, la costante di equilibrio K \u00e8 espressa nel seguente modo:\nA questa conclusione (ottenibile con maggior rigore e generalit\u00e0 per via termodinamica) si perviene (in prima approssimazione) applicando le leggi della cinetica chimica: la velocit\u00e0 di reazione diretta (quella che procede verso destra) in condizioni di equilibrio eguaglia la velocit\u00e0 della reazione inversa (quella che procede verso sinistra), da cui si ricava \ndove formula_4 e formula_5 sono rispettivamente le costanti cinetiche della reazione diretta e di quella inversa.\nIn termini rigorosi, la costante di equilibrio viene espressa utilizzando l'attivit\u00e0:\nOltre ad essere definita in funzione delle concentrazioni (Kc), la costante di equilibrio pu\u00f2 essere anche definita in funzione delle frazioni molari (Kx):\no delle pressioni parziali (Kp):\nin particolare Kp si utilizza in genere nel caso di equilibrio in fase gassosa.\nKc e Kp sono costanti a temperatura costante, mentre Kx dipende anche dalla pressione.\nRelazione tra le costanti di equilibrio.\nDall'espressione della costante di equilibrio in funzione delle concentrazioni, ricavando le pressioni parziali dall'equazione di stato dei gas perfetti, dopo semplici calcoli si ottiene:\ndove R \u00e8 la costante universale dei gas, T la temperatura in kelvin, e \u0394n la differenza tra la somma degli esponenti relativi alle concentrazioni dei prodotti e la somma degli esponenti relativi alle concentrazioni dei reagenti in fase gas, ovvero \u0394n=(c+d)-(a+b).\nDall'espressione della Kp, e applicando la legge di Dalton, nello stesso semplice modo si ottiene la relazione:\ndove P \u00e8 la pressione totale.\nDerivazione termodinamica.\nIl calcolo dell'energia libera di reazione per una generica reazione del tipo\nfornisce, considerando lo stato iniziale come quello in cui sono presenti i reagenti e quello finale lo stato in cui si hanno i prodotti, l'equazione:\nIn condizione di equilibrio formula_13 e il quoziente di reazione (il termine sotto logaritmo) equivale alla costante di equilibrio, per cui si ottiene:\nche permette di calcolare la costante di equilibrio conoscendo la temperatura e calcolando la variazione di energia libera standard di reazione applicando\nDa notare che K risulta funzione della sola temperatura.\nTermodinamica statistica.\nLa termodinamica statistica, esprimendo l'energia libera di Gibbs in relazione alla funzione di partizione, permette di ricavare la costante di equilibrio sulla base di dati spettroscopici. Si ottiene l'espressione\ndove formula_17 \u00e8 la \"funzione di partizione molare standard\", formula_18 il numero di Avogadro e formula_19 \u00e8 la differenza di energia tra gli stati fondamentali dei prodotti e dei reagenti calcolabile dalle energie di dissociazione di legame delle singole specie.\nVariazioni della costante di equilibrio.\nSi \u00e8 gi\u00e0 detto che la costante di equilibrio \u00e8 una costante a temperatura costante. Variando la temperatura la costante varia in base alla tonalit\u00e0 termica legata al fatto che la reazione sia un processo esotermico o endotermico. Applicando la relazione isobara di van 't Hoff \n\u00e8 possibile giungere alle conclusioni sotto elencate.\nUsi.\nLa costante di equilibrio ha interessanti usi:"}
{"id": "104108", "revid": "125993185", "url": "https://it.wikipedia.org/wiki?curid=104108", "title": "Sandie Shaw", "text": "Ha avuto tre singoli piazzati al primo posto nel Regno Unito con \"(There's) Always Something There to Remind Me\" (1964), \"Long Live Love\" (1965) e soprattutto con \"Puppet on a String\" (1967), con il quale \u00e8 diventata la prima cantante britannica a vincere l'Eurovision Song Contest. Altri suoi brani celebri furono \"Girl Don't Come\", \"Tomorrow\" e \"Those Were The Days\". \u00c8 tornata nella top 40 britannica, per la prima volta dopo 15 anni, con la sua cover del 1984 della canzone dei The Smiths \"Hand in Glove\". Ha annunciato il suo ritiro definitivo dall'attivit\u00e0 musicale nel 2013.\nBiografia.\nPrimi anni.\nSandra Ann Goodrich \u00e8 nata e cresciuta a Dagenham, nell'Essex, in Inghilterra. Dopo aver lasciato la scuola, ha lavorato presso la vicina fabbrica della Ford della sua citt\u00e0 natale e, nel tempo libero, inizia a farsi notare come modella prima di arrivare seconda come cantante in un concorso locale di talenti. Come premio, \u00e8 apparsa in un concerto di beneficenza a Londra, dove il suo potenziale \u00e8 stato notato dal cantante Adam Faith e da un giovanissimo Russ Ballard, all'epoca chitarrista nel suo gruppo, Adam Faith &amp; The Roulettes. La present\u00f2 al suo manager, Eve Taylor, che le procur\u00f2 un contratto con la Pye Records nel 1964 e le diede il nome d'arte con il quale diventer\u00e0 celebre.\nPrimi successi.\nPer lei, Taylor fa iniziare una collaborazione con il cantautore Chris Andrews, che scrisse il suo primo singolo, \"As Long As You're Happy Baby\", che per\u00f2 non entra in classifica. Tuttavia, per il suo secondo singolo, Taylor le diede la canzone di Burt Bacharach e Hal David \"(There's) Always Something There to Remind Me\" che era gi\u00e0 stata un successo negli Stati Uniti d'America per la cantante Lou Johnson piazzandosi alla posizione n. 49. La versione di Sandie Shaw sal\u00ec al numero 1 nella UK Singles Chart nell'autunno del 1964, e scala anche le classifiche statunitensi al numero 52 della Billboard Hot 100 all'inizio dell'anno successivo.\n\"I'd Be Far Better Off Without You\" venne pubblicato di seguito, ma i programmatori radiofonici preferirono trasmettere il suo lato B, \"Girl Don't Come\", scritto anche da Andrews, e i lati sono stati scambiati. \"Girl Don't Come\" raggiunse la posizione n. 3 nel Regno Unito e divenne il suo pi\u00f9 grande successo negli Stati Uniti, raggiungendo il n. 42. \u00c8 stato seguito da ulteriori successi in Inghilterra tra cui \"I Stop at Nothing\", \"Long Live Love\", il suo secondo n. 1 nel Regno Unito nel 1965 e \"Message Understood\". I singoli vennero prodotti da Taylor, Andrews e dalla stessa Shaw (anche se non \u00e8 mai stata accreditata), con l'aiuto dell'organizzatore della Pye Records Ken Woodman.\nApparizioni televisive.\nSandie Shaw inizi\u00f2 a partecipare ai programmi televisivi britannici pi\u00f9 popolari dell'epoca come \"Top of the Pops\", \"Ready Steady Go!\" e \"Thank Your Lucky Stars\". \u00c8 stata vista come l'incarnazione della Swinging London, e le sue esibizioni a piedi scalzi la rendono molto popolare per il grande pubblico. Inoltre, aumenta la sua fama europea registrando la maggior parte dei suoi singoli di successo in italiano \u2013 dove \"Girl Don't Come\" venne incisa come \"E ti avr\u00f2\", \"Tomorrow\" con il titolo \"Domani\" e \"Those Were The Days\" come \"Quelli erano giorni\", quest'ultima reincisa anche da Gigliola Cinquetti \u2013 francese, tedesco e spagnolo. Negli anni Sessanta pubblica anche sei album originali: \"Sandie\" (1965), \"Me\" (1965), \"Puppet on a String\" (1967), \"Love Me, Please Love Me\" (1967), \"The Sandie Shaw Supplement\" (1968) e \"Reviewing the Situation\" (1969). Questi album generalmente consistevano in brani scritti da Andrews mescolati con cover di brani resi popolari da altri musicisti.\nIl trionfo all'Eurovision Song Contest.\nNel 1967, le vendite discografiche della cantante stavano diminuendo e il suo manager decise di darle un maggiore appeal. Venne quindi invitata dalla BBC a rappresentare il Regno Unito durante l'Eurovision Song Contest di quell'anno a Vienna. Lei aveva delle riserve poich\u00e9 riteneva che ci\u00f2 avrebbe distrutto la sua credibilit\u00e0, ma ha eseguito cinque canzoni in \"The Rolf Harris Show\", dalla quale doveva uscire con una votazione del pubblico quella che doveva partecipare alla competizione. Alla fine prevalse il brano di Bill Martin e Phil Coulter \"Puppet on a String\". Sebbene il brano non le piacesse, pensando che non rappresentasse il suo repertorio preferito, la canzone vinse il concorso con un margine di voti quasi record e fece di lei la prima cantante a vincere il concorso per il Regno Unito.\nPubblicato come singolo, \"Puppet on a String\" divenne il terzo n. 1 in Gran Bretagna \u2013 un record per una cantante donna all'epoca \u2013 e divenne anche un successo internazionale (anche se non negli Stati Uniti) e il singolo pi\u00f9 venduto dell'anno in Germania, dove si piazz\u00f2 in ottava posizione, guadagnandosi il disco d'oro per un milione pi\u00f9 vendite nel Regno Unito e in Europa (tra cui Austria, Norvegia e Olanda). A livello complessivo, il singolo ha realizzato vendite superiori a quattro milioni di copie, rendendolo la canzone vincente dell'Eurovision pi\u00f9 venduta fino ad oggi. Alcune stime suggeriscono che questo brano sia il singolo pi\u00f9 venduto da un'artista britannica di tutti i tempi. Il successo all'Eurovision sar\u00e0 il vertice pi\u00f9 alto della sua carriera; ad esso seguir\u00e0 un lento declino, anche se ci saranno tentativi di rilancio uniti a nuove iniziative in altri campi. Oltretutto, proprio nel momento di maggiore seguito, la BBC aveva intenzione di ostracizzarla poich\u00e9 era stata tirata in ballo durante un caso di divorzio, accusata di essere l'\"altra donna\".\nL'inizio della parabola discendente.\nLa moda era diventata un altro marchio di fabbrica della cantante e nel 1968 inaugur\u00f2 il suo marchio personale, vendendo abbigliamento, scarpe e gioielli. Nello stesso anno venne trasmesso il programma televisivo dedicato a lei, \"The Sandie Shaw Supplement\", e ha pubblicato un LP con lo stesso titolo. Avrebbe dovuto fare inoltre il suo debutto cinematografico nel film \"Mrs. Brown, You got Got Lovely Daughter\", ma \u00e8 uscita dalla produzione prima dell'inizio delle riprese. Il suo ultimo successo nella Top 10 del Regno Unito (il suo ottavo in totale) \u00e8 arrivato nel 1969 con \"Monsieur Dupont\", cantato originariamente in tedesco dall'artista Manuela.\nAlla fine del 1969 fu pubblicato il singolo \"Heaven Knows I'm Missing Him Now\", che sarebbe diventato l'ispirazione quindici anni pi\u00f9 tardi, per un successo di The Smiths. Shaw produsse inoltre il suo ultimo album degli anni '60, \"Reviewing the Situation\", che conteneva versioni di canzoni di artisti come Bob Dylan e The Rolling Stones e l'ha resa la prima artista in assoluto a reinterpretare una canzone dei Led Zeppelin. La cantante termin\u00f2 il 1969 comparendo sulla trasmissione della BBC \"Pop Go The Sixties\", carrellata dei maggiori rappresentanti della scena musicale britannica andata in onda il 31 dicembre 1969, eseguendo i suoi due brani pi\u00f9 noti, \"(There's) Alway's Something There To Remind Me\" e la versione tedesca di \"Puppet on a String\", intitolata \"Wiedehopf Im Mai\".\nTentativi di rilancio.\nNei primi mesi del 1970 tent\u00f2 un rilancio della carriera in Italia, dove era diventata molto popolare sin dal 1966 quando fu in gara al programma \"Scala reale\", partecipando sia come cantante ospite fissa di un ciclo (il 15\u00b0, tra gennaio e aprile) della trasmissione radiofonica \"Gran variet\u00e0\", dove cant\u00f2 anche la sigla finale, \"Un battito d'ali\" e inoltre al Festival di Sanremo con il brano \"Che effetto mi fa\" in coppia con Pino Donaggio, non giungendo per\u00f2 alla finale.\nSebbene iniziasse lei stessa a scrivere canzoni, il suo contratto con la Pye Records termin\u00f2 nel 1972. Si \u00e8 ritirata dalla vita musicale come cantante pop e ha intrapreso in altre iniziative, tra cui la co-scrittura di un musical rock, la recitazione in produzioni teatrali (interpretava Ofelia nell\"'Amleto\" di William Shakespeare e Giovanna d'Arco in \"Saint Joan\") e la scrittura di libri per bambini. Nel 1972 ha ulteriormente dimostrato la sua versatilit\u00e0 come artista quando compare nel programma della BBC \"The Good Old Days\". Nel 1973, Shaw fu una degli otto artisti a cui venne assegnato un proprio speciale televisivo sul primo canale della BBC \"My Music My Way\", dove tra gli altri ospiti c'erano anche i Blue Mink. Decise di lasciare la musica attiva e trov\u00f2 lavoro in un ristorante nel centro di Londra come cameriera, ma nel 1977 pubblic\u00f2 due singoli per l'etichetta CBS e l'anno seguente, convertitasi al buddismo, inizi\u00f2 un impegno permanente con S\u014dka Gakkai.\nIl rientro sulle scene.\nIl suo secondo marito, Nik Powell, la introdusse alla BEF. Registr\u00f2 una versione di \"Anyone Who Had a Heart\" per il loro album \"Music of Quality And Distinction\" sull'etichetta Virgin Records, che l'ha riportata alla ribalta. Chrissie Hynde dei Pretenders l'ha invitata a esibirsi in un duetto eseguendo \"Girl Don't Come\" durante uno spettacolo dei Pretenders, e le due donne hanno iniziato un'amicizia a lungo termine. Nell'anno Shaw scrisse e registr\u00f2 un album, il primo dopo oltre un decennio, \"Choose life\", per pubblicizzare la World Peace Exposition a Londra nel marzo 1983. Pi\u00f9 tardi, una nuova fase della sua carriera inizi\u00f2 dopo che ricevette una lettera da coloro che si autodefinirono \"due incurabili fan di Sandie Shaw\" \u2013 il cantante Morrissey e il chitarrista solista Johnny Marr degli Smiths - dicendole che \"La leggenda di Sandie Shaw non pu\u00f2 ancora essere finita, c'\u00e8 ancora molto da fare\". Il marito di Shaw era un amico di Geoff Travis dei Rough Trade Records, la stessa etichetta degli Smiths, e accett\u00f2 di registrare alcune delle loro canzoni.\nNell'aprile 1984 venne pubblicata la sua versione del primo singolo degli Smiths, \"Hand in Glove\" e raggiunse il picco proprio nella Top 30 britannica. Ha registrato una nuova versione del suo primo successo \"(There's) Alway's Something There To Remind Me\" per il film \"Lettera a Brezhnev\", e poi ha pubblicato due cover di canzoni di Lloyd Cole come singoli sull'etichetta Polydor. Il 1986 la vide intraprendere il suo primo tour mondiale in quasi 20 anni con una band composta in gran parte da membri dei JoBoxers, seguita nel 1988 dall'album \"Hello Angel\", il cui nome venne ispirato da una cartolina di Morrissey. Intraprende altri due tour mondiali di successo e ha fatto la sua apparizione nei festival Gay Pride and Peace. Nel 1990 appare per la seconda volta al Festival di Sanremo cantando \"Deep Joy\", la versione inglese della canzone di Milva \"Sono Felice\".\nGli anni Novanta.\nGli anni '90 hanno visto l'uscita di molti album di compilation del materiale della cantante su varie etichette minori, nonch\u00e9 ristampe di alcuni dei suoi album originali. Nel 1991 pubblic\u00f2 la sua autobiografia, dal titolo emblematico, \"The World at My Feet\" (\"Il mondo ai miei piedi\"), e l'anno successivo ha iniziato a studiare all'Universit\u00e0 di Oxford e all'Universit\u00e0 di Londra laureandosi come psicoterapeuta nel 1994. Durante quel periodo, ha registrato nuove versioni di alcune delle sue canzoni degli anni Sessanta per l'album \"Nothing Less Than Brilliant\", pubblicato nel 1994. Fu anche in questo periodo che Shaw divorzi\u00f2 da Powell e conobbe il suo terzo marito, Tony Bedford. Concentrandosi su una nuova carriera come psicoterapeuta, nel 1997 Shaw ha aperto con Bradford l'Art Clinic per fornire assistenza psicologica e sviluppo creativo a quelli industriali. La clinica ora continua a fornire supporto psicologico a coloro che si occupano di intrattenimento, media e sport. Nel 1998 \u00e8 stata invitata a far parte della Royal Society of Musicians come professoressa onoraria di musica.\nGli anni duemila.\nLa cantante intraprese inoltre una battaglia legale di successo per stabilire la propriet\u00e0 di tutto il suo catalogo discografico e ha iniziato a lavorare con cantanti e produttori contemporanei, rielaborando gran parte dei suoi materiali degli anni '60 e '80. Nel 2003 ha concesso in licenza il suo catalogo discografico in tutto il mondo alla EMI, ha continuato a sviluppare la sua clinica e ha iniziato a svolgere attivit\u00e0 di coaching e mentoring. Nel frattempo, la Emi pubblic\u00f2 raccolte delle sue registrazioni francesi e italiane, e l'anno seguente pubblic\u00f2 compilation simili in spagnolo e tedesco. Versioni recentemente rimasterizzate di \"Reviewing the Situation\" e \"Hello Angel\" sono state pubblicate con tracce bonus, e verso la fine dell'anno \u00e8 stato rilasciato un cofanetto da 4 CD intitolato \"Nothing Comes Easy\". Sempre nel 2003, l'attrice Ashley Williams ha interpretato il ruolo della cantante in un episodio della serie televisiva americana \"American Dreams\", eseguendo \"(There's) Always Something There to Reminds Me\".\nDurante questo decennio, ha rinnegato le precedenti dichiarazioni di odio per l'Eurovision Song Contest e ha annunciato di essere orgogliosa della sua partecipazione all'Eurovision nello show della BBC \"Making Your Mind Up\". Ha anche partecipato per un breve periodo con Brian Matthew nel suo show radiofonico di lunga data della BBC del sabato mattina \"Sounds of the 60s\" nel dicembre 2006. Il 26 febbraio 2007, in occasione del suo sessantesimo compleanno, la cantante pubblica sul suo sito web ufficiale una nuova versione rielaborata di \"Puppet on a String\", dal titolo \"Puppet's Got a Brand New String\", che ha subito una revisione completa del suono e della voce sotto la supervisione della sua amica Howard Jones e del mixer Andy Grey. Lo stile schlager originario della canzone \u00e8 stato sostituito con una melodia pi\u00f9 calma.\nGli anni duemiladieci.\nNell'aprile 2010, la cantante \u00e8 apparsa nel programma televisivo inglese della ITV \"Loose Women\", e ha rivelato che stava tornando in sala di registrazione e avrebbe cantato nella colonna sonora del film britannico \"Made in Dagenham\". Ha anche colto l'occasione per criticare nuovamente l'Eurovision Song Contest, sostenendo che era gi\u00e0 brutto quando vi partecip\u00f2, ma adesso \u00e8 peggiorato ancora. Nell'agosto dello stesso anno, \u00e8 apparsa al \"Vintage\", un festival esclusivo nella tenuta di Goodwood nel West Sussex, come ospite speciale di Wayne Hemingway (Red or Dead) che ha organizzato l'evento. Oltre a ospitare il suo set sul palco principale, con numerose cantanti ospiti femminili, ha anche effettuato veloci apparizioni su altri palcoscenici, inclusa l'esecuzione della canzone \"Downtown\" con il compositore Tony Hatch e un'orchestra. Il 26 dicembre 2010 \u00e8 ospite nel programma \"Desert Island Discs\" della BBC Radio 4 eseguendo \"Remember (Walking in the Sand)\" di The Shangri-Las, \"Barefootin\" di Georgie Fame e \"Here Comes the Sun\" dei Beatles. Alla fatidica domanda su quali fossero i suoi otto brani preferiti da portare in un'isola deserta, la cantante ha replicato \u00abOh, io non posso essere salvata, loro possono tenerseli tutti\u00bb. Alla vigilia di Capodanno del 2011, si esibisce nel programma radiofonico del secondo canale della BBC \"Hootenanny\", con il supporto della Rhythm and Blues Orchestra di Jools Holland, con il quale parte in tour durante quell'anno.\nNell'agosto 2012 \u00e8 stata ospite, insieme alle cantanti Petula Clark, Helen Shapiro e Jackie Trent, e al produttore e manager Vicki Wickham, nel programma radiofonico della BBC \"The Reunion\". L'anno seguente annuncia il suo ritiro definitivo dalla scena musicale. Nel 2017 Sandie Shaw \u00e8 stata nominata membro dell'Ordine dell'Impero britannico (MBE) per i servizi alla musica.\nVita privata.\nSandie Shaw si sposa per la prima volta il 6 marzo 1968 con lo stilista Jeff Banks a Londra, e nel febbraio 1971 nasce la loro figlia Gracie Banks. La coppia divorzi\u00f2 nel 1978 e, quattro anni dopo, si sposa per la seconda volta con Nik Powell, co-fondatore del Virgin Group e presidente della European Film Academy, dal quale ha due figli. Anche questa unione termina nel 1995 con un divorzio e in seguito si unisce in matrimonio per la terza volta con Tony Bedford.\nNell'agosto 2007, la cantante ha rivelato di aver subito un intervento \"correttivo\" sui suoi piedi, che ha definito \"brutto\"; l'operazione chirurgica l'ha lasciata incapace di camminare per due mesi.\nVisuale politica.\nNell'aprile 2012 la Shaw si \u00e8 unita alla campagna di Amnesty International per porre fine alle violazioni dei diritti umani in Azerbaigian, paese ospitante dell'Eurovision Song Contest 2012, dopo che la giornalista Khadija Ismayilova venne ricattata con un video a sfondo sessuale. La Shaw dichiar\u00f2: \u00abChe qualcuno si chini cos\u00ec in basso nel tentativo di mettere a tacere un giornalista indipendente \u00e8 disgustoso. Le persone dietro questa spaventosa campagna di ricatto e diffamazione devono essere assicurate alla giustizia. E la persecuzione dei giornalisti indipendenti in Azerbaigian deve cessare\u00bb.\nNell'agosto 2014, la Shaw era uno dei 200 personaggi pubblici firmatari di una lettera al periodico \"The Guardian\" che esprimeva la speranza che la Scozia avrebbe votato per rimanere parte del Regno Unito nel referendum del settembre dello stesso anno su tale questione.\nDiscografia.\n45 giri italiani.\nI primi cinque singoli furono pubblicati dalla Pye Records, gli ultimi tre dalla RCA Victor."}
{"id": "104115", "revid": "1718925", "url": "https://it.wikipedia.org/wiki?curid=104115", "title": "Agias", "text": "La statua di Agias \u00e8 un'opera in marmo, databile alla fine del IV secolo a.C., facente parte del gruppo dinastico fatto erigere da Daoco II a Delfi e conservato nel museo archeologico locale (inv. 1875).\nStoria.\nLa statua faceva parte di un donario marmoreo fatto erigere dal tetrarca di Tessaglia Daoco II nel santuario di Apollo a Delfi, in seguito alla sua elezione, nel 337-336 a.C., a rappresentante dei tessali nella Lega di Delfi. L'opera, che celebra la dinastia di Daoco II, potrebbe essere copia in marmo di un primo donario in bronzo fatto erigere a Farsala su imitazione del Philippeion di Filippo II di Macedonia. Del perduto gruppo di Farsala nel XIX secolo si conservava la base della statua del bisnonno di Daoco II, Agias, descritto nell'epigrafe come atleta vittorioso. La base di Farsala riportava anche la firma di Lisippo come scultore.\nLe figure marmoree di Delfi, che si disponevano linearmente su una stessa base e affiancavano la figura di Apollo ipotizzata all'estrema destra, si sono quasi interamente conservate. Ag\u00ecas, come ancora si legge nell'iscrizione di Delfi, fu campione di pancrazio (uno sport che prevedeva una combinazione di lotta e pugilato), e pi\u00f9 volte vincitore delle gare olimpiche, di quelle delfiche, dei giochi istmici e dei giochi di Nemea nel V secolo a.C.\nDescrizione.\nL'atleta \u00e8 raffigurato con un'espressione del volto tenace e vigorosa, ma dai tratti delicati. Il corpo \u00e8 alto e snello, la muscolatura ben disegnata. Il peso della figura \u00e8 appoggiato su una gamba, mentre l'altra \u00e8 leggermente flessa, entrambi i piedi per\u00f2 appoggiano interamente sulla base secondo un'iconografia frequente nelle opere dello scultore di Sicione a partire dal 340 a.C. circa (data della \"base di Corinto\", Corinto, Agor\u00e0 n. 29). La testa \u00e8 pi\u00f9 piccola rispetto alle proporzioni classiche, la parte inferiore del corpo \u00e8 particolarmente allungata, le proporzioni della figura corrispondono a quelle attribuite al canone di Lisippo da Gaio Plinio Secondo e ripreso dai trattati della scuola di Sicione da Vitruvio.\nNella stessa sala del museo, in cui \u00e8 conservata la statua di Agias, sono esposte le altre sculture conservate pertinenti al donario, tra queste, su base stilistica, sono state avvicinate a Lisippo le figure di Daoco I e Sisifo II, mentre per quelle di Acnonio e Agelao si \u00e8 ipotizzata una collaborazione con Leocare, collaboratore di Lisippo nella \"Caccia al leone di Alessandro e Cratero\" dedicata da Cratero a Delfi."}
{"id": "104119", "revid": "339392", "url": "https://it.wikipedia.org/wiki?curid=104119", "title": "Barcellona FC", "text": ""}
{"id": "104122", "revid": "339392", "url": "https://it.wikipedia.org/wiki?curid=104122", "title": "Bar\u00e7a", "text": ""}
{"id": "104123", "revid": "6923", "url": "https://it.wikipedia.org/wiki?curid=104123", "title": "Eurovision Song Contest 1965", "text": "Il decimo Gran Premio Eurovisione della Canzone si tenne a Napoli (Italia) il 20 marzo 1965, dopo la vittoria della cantante italiana Gigliola Cinquetti, con la canzone \"Non ho l'et\u00e0\".\nStoria.\nNel 1965, la Svezia ritorn\u00f2 e l'Irlanda entr\u00f2 nel concorso, aumentando il numero di partecipanti a diciotto. Sorpresa quando l'interprete svedese, Ingvar Wixell, esegu\u00ec la sua canzone, \"Annorst\u00e4des vals\", in inglese con alcune frasi in svedese. Questo incidente fu la base per l'introduzione, l'anno successivo, di una nuova regola sull'obbligatoriet\u00e0 del linguaggio nazionale. L'Unione Sovietica e gli altri paesi dell'Est trasmisero il concorso e questo apr\u00ec nuovi orizzonti per lo show.\nQuell'anno l'artista francese France Gall, rappresentante il Lussemburgo, vinse il Gran Premio, con una canzone scritta da Serge Gainsbourg, intitolata \"Poup\u00e9e de cire, poup\u00e9e de son\". Udo J\u00fcrgens ritorn\u00f2 per la seconda volta con il brano \"Sag ihr, ich lass sie gr\u00fcssen\", rappresentando l'Austria, e si classific\u00f2 al quarto posto. Belgio, Finlandia, Spagna e Germania Ovest rimasero a zero punti. Bobby Solo gioca in casa e, forse per questo motivo, fa i capricci da star, presentandosi all'ultimo momento alle prove generali; la sua \"Se piangi, se ridi\" si classifica al quinto posto.\nOspite della manifestazione il cantante Mario del Monaco che oltre a premiare la vincitrice canta due canzoni della tradizione napoletana.\nStruttura di voto.\nOgni nazione ha dieci giurati e le tre nazioni pi\u00f9 votate ottengono rispettivamente cinque, tre e un punto. Se la giuria avesse votato un solo paese, questo avrebbe ottenuto nove punti. Se solo due nazioni fossero state votate, queste avrebbero ottenuto rispettivamente sei e tre punti.\nOrchestra.\nDiretta dai maestri: \u00d8ivind Bergh (Norvegia), Raymond Bernard (Monaco), Fernando de Carvalho (Portogallo), George de Godzinsky (Finlandia), Gianni Ferrio (Irlanda, Austria e Italia), Alain Goraguer (Lussemburgo), Alfred Hause (Germania), Arne Lamberth (Danimarca), William Lind (Svezia), Gaston Nuyts (Belgio), Franck Pourcel (Francia), Mario Robbiani (Svizzera), Eric Robinson (Regno Unito), Adolfo Ventas Rodriguez (Spagna), Radivoje Spasic (Jugoslavia) e Dolf van der Linden (Paesi Bassi).\nClassifica.\n5 punti"}
{"id": "104124", "revid": "339392", "url": "https://it.wikipedia.org/wiki?curid=104124", "title": "FC Barcellona", "text": ""}
{"id": "104125", "revid": "339392", "url": "https://it.wikipedia.org/wiki?curid=104125", "title": "Barcellona CF", "text": ""}
{"id": "104126", "revid": "339392", "url": "https://it.wikipedia.org/wiki?curid=104126", "title": "F.C. Barcelona", "text": ""}
{"id": "104127", "revid": "339392", "url": "https://it.wikipedia.org/wiki?curid=104127", "title": "FC Barcelona", "text": ""}
{"id": "104128", "revid": "466539", "url": "https://it.wikipedia.org/wiki?curid=104128", "title": "G\u00e9rard Rancinan", "text": "Biografia.\nA 15 anni \u00e8 apprendista fotografo per un quotidiano di Bordeaux e a 18 anni gli viene affidato il suo primo reportage. Nel 1973 passa all'agenzia Sygma e 5 anni pi\u00f9 tardi \u00e8 ingaggiato da \"People\". Per questa rivista inizia a girare il mondo e segue Olimpiadi, guerre e catastrofi naturali, poi dal 1986 si dedica a progetti scelti personalmente. Ha fotografato moltissimi personaggi celebri e la sua raccolta pi\u00f9 famosa \u00e8 \"Rancinanexploit\", dove ritrae numerosi noti sportivi."}
{"id": "104130", "revid": "289247", "url": "https://it.wikipedia.org/wiki?curid=104130", "title": "Manchester United", "text": ""}
{"id": "104133", "revid": "1610933", "url": "https://it.wikipedia.org/wiki?curid=104133", "title": "Impala", "text": ""}
{"id": "104135", "revid": "289247", "url": "https://it.wikipedia.org/wiki?curid=104135", "title": "Manchester United FC", "text": ""}
{"id": "104137", "revid": "6923", "url": "https://it.wikipedia.org/wiki?curid=104137", "title": "Eurovision Song Contest 1998", "text": "Il quarantatreesimo Concorso Eurovisione della Canzone si tenne a Birmingham (Regno Unito) il 9 maggio 1998.\nStoria.\nPer il concorso del 1998 l'unico cambiamento alle regole di preselezione fu che il numero di posti per i partecipanti passivi non aveva pi\u00f9 limiti. Quell'anno il sistema di televoto fu introdotto per far s\u00ec che il pubblico fosse pi\u00f9 partecipe nello show. Tuttavia, una giuria di sostegno fu richiesta nel caso ci fossero stati problemi durante le votazioni. Ogni paese forn\u00ec 24 linee telefoniche con i numeri che si concludevano con le cifre da 01 e 25. Ognuna di queste cifre rappresentava una canzone. Al pubblico furono dati tre minuti per votare, in considerazione del tempo limitato assegnato ai paesi per annunciare i loro risultati, che fu di cinque minuti. Per minimizzare il rischio che alcune persone votassero per la loro nazione mediante il televoto di altri paesi, i numeri di telefono furono installati in modo che comporli da altri paesi fosse impossibile. Ogni persona non poteva telefonare, pi\u00f9 di tre volte, allo stesso numero. Questo nuovo sistema caus\u00f2 alcune polemiche. Alcuni lo gradirono perch\u00e9 avvicinava la gente al concorso, mentre altri erano scontenti del risultato finale. Una giuria nazionale inoltre fu richiesta per tutti i paesi e particolarmente per quelli che non avevano le infrastrutture per il televoto. Le regole furono applicate come per le giurie di sostegno, ma anzich\u00e9 avere 8 giurati, il numero fu aumentato a 16. Tutti i risultati dalle giurie furono trasmessi ai servizi permanenti dell'EBU e furono certificati da un notaio che era presente durante le votazioni per impedire frodi. Questa procedura fu applicata soltanto alle giurie di sostegno, nel caso i loro voti fossero stati usati a causa di problemi durante il televoto.\nIl numero di partecipanti rimase 25. La Ex Repubblica Jugoslava di Macedonia fece il suo debutto, mentre l'Italia si ritira di nuovo, ma questa volta l'assenza sar\u00e0 lunga 13 anni, il paese torner\u00e0 in gara nel 2011. Il vincitore del \u201cGran Premio\u201d ebbe notevole visibilit\u00e0, trattandosi infatti di Dana International, transessuale di Israele, con la canzone \"Diva\". Altra esibizione difficile da dimenticare, quella dell'eccentrico Guildo Horn, che si classific\u00f2 settimo, per la Germania, portando il brano \"Guildo hat euch lieb\".\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Olli Ahvenlahti (Finlandia), Dick Bakker (Paesi Bassi), Anders Berglund (Svezia), Costas Cacoyannis (Cipro), Alexandar Dzambazov (Macedonia), \u00dcmit Eroglu (Turchia), Alberto Est\u00e9banez (Spagna), Stipica Kalogjera (Croazia), Noel Kelehan (Irlanda), Geir Langslet (Norvegia), Mikl\u00f3s Malek (Ungheria), James McMillan (Regno Unito), Wieslaw Pieregor\u00f3lka (Polonia), Adrian Romcescu (Romania), Mojmir Sepe (Slovenia), Mike Sergeant (Portogallo), Heiki Vahar (Estonia), Vladimir Valovic (Slovacchia) e Stefan Raab (Germania). Le canzoni greche, francesi, svizzere, israeliane, maltesi e belghe non hanno utilizzato l'accompagnamento orchestrale, n\u00e9 le canzoni tedesche e slovene, nonostante presentino un direttore prima della loro entrata. \u00c8 stata l'ultima edizione che vedeva la presenza dell'orchestra.\nClassifica.\nLe tabelle riflettono i risultati corretti e verificati dopo la trasmissione, poich\u00e9 durante la sequenza dei voti vista in diretta, la portavoce spagnola annunci\u00f2 dei voti non corretti.\n12 punti\nSistema di relegazione (1994-1998).\nI 16 paesi con la media punti pi\u00f9 alta tra il 1994 e il 1998, partecipano all'Eurovision Song Contest 1999, oltre al paese ospitante (Israele)."}
{"id": "104139", "revid": "599013", "url": "https://it.wikipedia.org/wiki?curid=104139", "title": "Nitrato di potassio", "text": "Il nitrato di potassio \u00e8 il sale di potassio dell'acido nitrico. A temperatura ambiente \u00e8 un solido cristallino incolore, dal sapore leggermente amarognolo, solubile in acqua.\nComunemente noto anche con il nome di salnitro o nitro, \u00e8 un agente ossidante e in quanto tale \u00e8 il componente della polvere nera che fornisce ossigeno alla miscela.\nDescrizione.\nAttualmente viene ottenuto industrialmente per reazione dell'acido nitrico con carbonato di potassio:\noppure per reazione di scambio ionico tra nitrato di sodio e cloruro di potassio:\nl'equilibrio \u00e8 spostato verso destra in quanto il cloruro di sodio \u00e8 il meno solubile tra i quattro sali che partecipano alla reazione. Questo secondo metodo fu messo a punto in Germania nel 1855 in seguito all'aumento della richieste di nitrato di potassio indotto dalla Guerra di Crimea.\nSe riscaldato, il nitrato di potassio si decompone in ossigeno gassoso e nitrito di potassio secondo la reazione:\n&lt;chem&gt;2KNO3 -&gt; 2KNO2 + O2&lt;/chem&gt;\nIl nitrato di potassio \u00e8 un fertilizzante di buona qualit\u00e0, contenendo due degli elementi pi\u00f9 importanti per la crescita e il sostentamento delle piante, il potassio e l'azoto, in forme facilmente assimilabili. Viene inoltre impiegato come propellente per razzi e nelle miscele usate nei fuochi d'artificio e nelle bombe fumogene. \u00c8 inoltre, insieme con il carbone e lo zolfo, il componente base per la preparazione della polvere da sparo.\n\u00c8 un additivo alimentare, usato principalmente nella conservazione di salumi e carni salate, identificato dalla sigla E 252.\nIn natura si pu\u00f2 trovare sotto forma di efflorescenze in ambienti umidi, come cantine, grotte e stalle, dove \u00e8 possibile l'azione dei batteri nitrificanti. In questi casi il salnitro si presenta come una specie di lanugine bianca che si forma sulle superfici umide come pareti, pavimenti, ecc.\nDurante la decomposizione aerobica o anaerobica delle sostanze azotate, l'azoto, derivante da fonti come l'urea presente negli escrementi animali, viene liberato sotto forma di ammonio. La trasformazione di ammonio in nitrato (\"nitrificazione\") viene effettuata dai batteri nitrificanti in presenza di umidit\u00e0 e di calcio (es. dal carbonato di calcio degli intonaci). Questi batteri provocano quindi indirettamente anche la corrosione di cemento e calcare.\nStoria.\nIl nitrato di potassio veniva prodotto a partire dal sodanitro e veniva usato come concime dagli antichi greci e come detergente gi\u00e0 dagli antichi romani ed era conosciuto come \"nitro\". Non vi erano ai tempi sempre corrette distinzioni di nomenclatura tra i vari tipi di sali. Esso veniva appellato \"natrium\" in latino, \"nitron\" in greco e \"neter\" in ebraico che significa \"effervescente\". Il nitrato di potassio era anche un ingrediente del fuoco greco\nVi sono citazioni della sostanza nella Bibbia:\nAnche Plinio nell'opera \"Naturalis historia\" (cap. XXXVI, verso 65) cita il salnitro come elemento all'origine della scoperta del vetro. Infatti viene narrato di una nave fenicia di mercanti di nitro approdati su una spiaggia dove si accinsero a preparare la loro cena. Non trovando pietre su cui poggiare i pentoloni utilizzarono pani di nitro che, sotto l'effetto del calore della fiamma e mescolandosi con la sabbia della spiaggia, diedero origine a \"rigagnoli lucenti di un liquido ignoto\" identificabile chiaramente come vetro.\nIn passato si sfruttavano i depositi naturali dell'India e dell'America meridionale, dove per\u00f2 \u00e8 presente in quantit\u00e0 inferiore rispetto al sale di sodio. Vi era poi la pratica diffusa di costruire \"nitrerie\" artificiali, in cui il nitrato di potassio veniva preparato mescolando ceneri, terra e materiale organico (come ad esempio la paglia e il letame) formando un blocco generalmente alto un metro e mezzo, largo due metri e lungo cinque. Il mucchio veniva poi messo al riparo dalla pioggia, tenuto bagnato con l'urina e rigirato spesso, per accelerare la decomposizione. Dopo circa un anno veniva poi lavato con acqua. Il liquido ottenuto, ricco di nitrato di potassio e altri nitrati, veniva quindi purificato e cristallizzato. Dato che fino alla seconda met\u00e0 del XIX secolo la polvere da sparo fu l'unico esplosivo disponibile, \u00e8 facile immaginare l'importanza strategica che ebbe il controllo dei pochi giacimenti.\nIl nitrato di potassio come fertilizzante.\nUn uso diventato nel corso del XX secolo sempre pi\u00f9 importante \u00e8 quello agricolo come fertilizzante. Alcuni sintomi di deficienza della coltura associati al potassio:\nIl nitrato di potassio come propellente.\nIl nitrato di potassio pu\u00f2 essere utilizzato come ossidante nella preparazione di propellenti solidi. Si combina con il saccarosio e pu\u00f2 dare un medio-basso impulso specifico. Le percentuali pi\u00f9 usate sono 64% di KNO3 e 36% di saccarosio. Grazie al suo basso costo e alla facile reperibilit\u00e0 nei negozi di agricoltura, il nitrato di potassio \u00e8 usato nei propellenti per razzi hobbistici.."}
{"id": "104140", "revid": "287204", "url": "https://it.wikipedia.org/wiki?curid=104140", "title": "Upload", "text": "L'upload, anche noto come caricamento, in informatica \u00e8 il processo di invio o trasmissione di un file (o pi\u00f9 genericamente di un flusso finito di dati o informazioni) da un client ad un sistema remoto (denominato \"server\") attraverso una rete informatica; l'azione inversa \u00e8 chiamata download.\nDescrizione.\nLa navigazione \"web\", ad esempio, \u00e8 svolta in architettura \"client-server\" e, dal punto di vista utente, viene svolta esclusivamente in download.\nNella tecnologia di accesso alla rete Internet tramite ADSL, al flusso di upload tra destinatario e sorgente della comunicazione \u00e8 associata una banda di trasmissione minore rispetto a quella in download (asimmetria o sbilanciamento) e quindi una velocit\u00e0 di trasmissione inferiore, in quanto tale flusso \u00e8 inferiore a quello di trasferimento di informazioni utili all'utente consentendo cos\u00ec un risparmio della banda totale del canale full-duplex di comunicazione.\nIn particolare il traffico di upload comprende traffico di segnalazione ovvero tutte le richieste da parte del client-destinatario alla sorgente-server sia a applicativo sia sotto forma di Ack ovvero di conferme di pacchetti regolarmente ricevuti in una connessione TCP.\nIl concetto di \"upload\" \u00e8 fondamentale anche nelle architetture e programmi \"peer to peer\" (quali ad es. \"eMule\", \"Direct Connect\", \"Bearshare\") poich\u00e9 la sua configurazione influisce sulla quantit\u00e0 di file che permettiamo di scaricare in download dagli utenti esterni che dipende a sua volta dalla loro banda di upload. \u00c8 quindi molto importante in questo caso scegliere un corretto utilizzo della banda suddividendola in modo equilibrato tra \"upload\" e \"download\". In particolare la lentezza tipica del download dei PC \"client\" nelle reti P2P dipende essenzialmente dalla gi\u00e0 discussa bassa capacit\u00e0 in upload, cio\u00e8 in trasmissione, da parte dei PC \"server\" da cui si stanno scaricando dati dovuta alla tipologia di accesso alla rete ADSL.\nAlcuni siti offrono servizi di \"upload\" e \"download\" che possono essere gestiti in modo pubblico o con l'obbligo della registrazione. Esistono ad esempio programmi che mettono (condividono) i file sul \"web\", che vengono caricati in particolari siti di \"upload\" per poi permettere ad altre persone di scaricare i \"file\" che abbiamo caricato a velocit\u00e0 di download accettabili per la qualit\u00e0 di servizio richiesta generalmente dall'utente finale.\nSviluppo storico.\nLa condivisione di file in remoto \u00e8 stata realizzata per la prima volta nel gennaio 1978, quando Ward Christensen e Randy Suess, membri del Chicago Area Computer Hobbyists 'Exchange (CACHE), hanno creato il Computerized Bulletin Board System (CBBS). Questo utilizzava un protocollo di trasferimento file precedente (MODEM, in seguito XMODEM) per inviare file binari tramite un modem hardware, accessibile da un altro modem tramite un numero di telefono.\nNegli anni successivi furono rilasciati nuovi protocolli come Kermit, fino a quando il File Transfer Protocol (FTP) non fu standardizzato nel 1985 (RFC 959). FTP \u00e8 basato su TCP/IP e ha dato origine a molti client FTP, che a loro volta hanno fornito agli utenti di tutto il mondo l'accesso allo stesso protocollo di rete standard per trasferire i dati tra i dispositivi.\nIl trasferimento di dati ha visto un notevole aumento di popolarit\u00e0 dopo il rilascio del World Wide Web nel 1991, che, per la prima volta, ha permesso agli utenti che non erano appassionati di computer di condividere facilmente file, direttamente dal proprio browser web su HTTP.\nResumabilit\u00e0 dei trasferimenti di file.\nI trasferimenti sono diventati pi\u00f9 affidabili con il lancio di HTTP/1.1 nel 1997 (RFC 2068), che dava agli utenti la possibilit\u00e0 di riprendere i download interrotti, ad esempio a causa di connessioni inaffidabili. Prima che i browser web distribuissero ampiamente il supporto, programmi software come GetRight potevano essere utilizzati per riprendere i download. La ripresa dei caricamenti non \u00e8 supportata da HTTP, ma pu\u00f2 essere aggiunta con il protocollo aperto Tus per i caricamenti di file ripristinabili, che sovrappone la ripresa dei caricamenti alle connessioni HTTP esistenti.\nTipi di caricamento.\nCaricamento da client a server.\nLa trasmissione di un file locale a un sistema remoto seguendo il modello client-server, ad esempio, un browser Web che trasferisce un video a un sito Web, \u00e8 chiamato caricamento da client a server.\nCaricamento remoto.\nIl trasferimento di dati da un sistema remoto a un altro sistema remoto sotto il controllo di un sistema locale \u00e8 chiamato caricamento remoto o trasferimento da sito a sito. Viene utilizzato quando un computer locale ha una connessione lenta ai sistemi remoti, ma questi sistemi hanno una connessione veloce tra di loro. Senza la funzionalit\u00e0 di caricamento remoto, i dati dovrebbero essere prima scaricati sul sistema locale e quindi caricati sul server remoto, entrambe le volte tramite una connessione pi\u00f9 lenta. Il caricamento remoto viene utilizzato da alcuni servizi di hosting di file online. Un altro esempio pu\u00f2 essere trovato nei client FTP, che spesso supportano il File eXchange Protocol (FXP) per istruire due server FTPcon connessioni ad alta velocit\u00e0 per lo scambio di file. Un esempio basato sul Web \u00e8 l'uploader di file Uppy che pu\u00f2 trasferire file dall'archivio cloud di un utente come Dropbox, direttamente a un sito Web senza prima accedere al dispositivo dell'utente.\nPeer-to-peer.\nIl peer-to-peer (P2P) \u00e8 un modello di comunicazione decentralizzato in cui ciascuna parte ha le stesse capacit\u00e0 e ciascuna delle parti pu\u00f2 avviare una sessione di comunicazione. A differenza del modello client-server, in cui il client effettua una richiesta di servizio e il server soddisfa la richiesta (inviando o accettando un trasferimento di file), il modello di rete P2P consente a ciascun nodo di funzionare sia come client che come server. BitTorrent ne \u00e8 un esempio, cos\u00ec come l'InterPlanetary File System (IPFS). Il peer-to-peer consente agli utenti sia di \"ricevere\" (download) che di \"ospitare\" (upload) contenuto. I file vengono trasferiti direttamente tra i computer degli utenti. Lo stesso trasferimento di file costituisce un caricamento per una parte e un download per l'altra parte.\nProblemi di copyright.\nLa crescente popolarit\u00e0 della condivisione di file durante gli anni '90 culmin\u00f2 con l'emergere di Napster, una piattaforma di condivisione di musica specializzata in file MP3 che utilizzava la tecnologia di condivisione di file peer-to-peer (P2P) per consentire agli utenti di scambiare file liberamente. La natura P2P significava che non c'era un gatekeeper centrale per il contenuto, il che alla fine ha portato alla diffusa disponibilit\u00e0 di materiale protetto da copyright attraverso Napster.\nLa Recording Industry Association of America (RIAA) ha preso atto della capacit\u00e0 di Napster di distribuire musica protetta da copyright tra la sua base di utenti e, il 6 dicembre 1999, ha presentato una mozione per un'ingiunzione preliminare al fine di interrompere lo scambio di canzoni protette da copyright sul servizio. Dopo un appello fallito da Napster, l'ingiunzione \u00e8 stata concessa il 5 marzo 2001. Il 24 settembre 2001, Napster, che aveva gi\u00e0 chiuso l'intera rete due mesi prima, accettato di pagare 26 milioni di dollari. insediamento.\nDopo che Napster ha cessato le operazioni, sono seguiti molti altri servizi di condivisione di file P2P, come Limewire, Kazaa e Popcorn Time. Oltre ai programmi software, c'erano molti siti Web BitTorrent che consentivano l'indicizzazione e la ricerca dei file. Questi file potrebbero quindi essere scaricati tramite un client BitTorrent. Sebbene il protocollo BitTorrent stesso sia legale e indipendente dal tipo di contenuto condiviso, molti dei servizi che non imponevano una politica rigorosa per rimuovere materiale protetto da copyright alla fine avrebbero anche incontrato difficolt\u00e0 legali.\nEsempio di interfaccia upload HTML 5.\n&lt;form method=\"post\" enctype=\"multipart/form-data\"&gt;\n &lt;div&gt;\n &lt;label for=\"file\"&gt;Scegli un file da caricare&lt;/label&gt;\n &lt;input type=\"file\" id=\"file\" name=\"file\" multiple&gt;\n &lt;/div&gt;\n &lt;div&gt;\n &lt;button&gt;Invia&lt;/button&gt;\n &lt;/div&gt;\n&lt;/form&gt;"}
{"id": "104145", "revid": "1543377", "url": "https://it.wikipedia.org/wiki?curid=104145", "title": "Amira Hass", "text": "Biografia.\nFiglia di due attivisti comunisti ebrei, sopravvissuti all'olocausto di Bosnia (la madre, Hanna Levi) e di Romania (il padre, Avraham Hass), Amira Hass \u00e8 nata a Gerusalemme. Ha frequentato l'Universit\u00e0 Ebraica dove ha studiato storia del nazismo. All'inizio della sua carriera ha viaggiato molto e svolto diversi impieghi.\nDurante gli anni '80, Hass ha vissuto ad Amsterdam dove si \u00e8 sposata. Impar\u00f2 discretamente l'olandese, fatto che le permise di prendere parte a gruppi di femministe, di sinistra e di ebrei dissidenti. In seguito al divorzio, torn\u00f2 in Israele.\nFino al 1989, Hass scrisse per giornali minori di sinistra e non era conosciuta al grande pubblico. La svolta avvenne grazie alla Rivoluzione romena. Il quotidiano Haaretz, infatti, era alla ricerca di reporter che coprissero quegli eventi. Amira Hass, che conosceva la cultura romena e aveva delle conoscenze linguistiche di base, ottenne ben presto quel posto. I suoi scritti ricevettero un'attenzione internazionale e Hass guadagn\u00f2 un posto fisso nella redazione di Haaretz.\nDal 2001 scrive un diario per il settimanale italiano \"Internazionale\".\nAttivit\u00e0 giornalistica.\nNel 1991 Hass, toccata e frustrata dagli eventi della Prima Intifada e dalla copertura dei media israeliani che considerava inadeguata, decise di spostarsi nel territori occupati. Fino al 2003, \u00e8 stata l'unica giornalista israeliana che viveva fianco a fianco dei palestinesi, prima a Gaza dal 1993 poi a Ramallah dal 1997. In diverse occasioni ha ripetuto la sua posizione \"Come per parlare di Regno Unito bisogna trovarsi a Londra, e per discutere della Francia si deve essere Parigi, cos\u00ec per riportare della Palestina ci si dovrebbe trovare in Palestina\".\nI suoi testi sono generalmente solidali con la causa palestinese e quindi critici verso le politiche del governo israeliano. Durante gli anni della Seconda Intifada, per\u00f2, Hass \u00e8 stata ugualmente critica verso il caos ed il disordine prodotto della milizie vicine ad Fatah, il partito di Yasser Arafat, e rispetto alle violenze fratricide sorte a Nablus all'interno della fazioni palestinesi.\nI suoi pezzi, in cui la Hass si oppone alle versioni ufficiali sia palestinesi che israeliane, la hanno esposta ad attacchi e minacce verbali da parte di entrambe le entit\u00e0. Nel 2006, ha paragonato le politiche di Israele verso la popolazione palestinese a quelle del Sudafrica durante l'Apartheid, affermando che \"I palestinesi, come popolo, sono divisi in sottogruppi, cosa che ricorda il Sudafrica nel periodo dell'Apartheid\".\nNel settembre 2014, Hass raggiunse la Germania con l'intento di partecipare ad una conferenza organizzata dalla Fondazione di sinistra Rosa Luxemburg ed il \"Center for Development Studies\" presso la Birzeit University. Una volta arrivata, due professori la invitarono ad andarsene facendo appello ad un regolamento interno all'Universit\u00e0 che vieta la presenza di Israeliani. Hass afferm\u00f2 di essere gi\u00e0 stata invitata nel passato dalla stessa universit\u00e0 e di non conoscere quella regola. Gli organizzatori espressero immediatamente il loro disappunto e l'universit\u00e0 in un comunicato stampa precis\u00f2 che \"l'amministrazione non ha nulla contro la presenza della giornalista Hass\".\nPosizione politica.\nHass si \u00e8 pi\u00f9 volte dichiarata di sinistra. Nel 2011 ha preso parte alla Freedom Flotilla II.\nDurante una conferenza tenuta a Vancouver, alla domanda se avesse ancora delle speranze per la regione, Hass rispose \"Solamente se continuiamo a costruire un movimento bi-nazionale contro l'aparthied israeliano\".\nNell'aprile 2013, Hass compose un articolo, poi pubblicato su Haaretz, in cui difendeva la pratica palestinese del lancio di pietre definendola \"diritto e dovere di qualunque soggetto sottoposto a dominazione straniera\". Per questa uscita venne duramente criticata dai politici di sinistra Yossi Beilin e Adva Biton, la cui figlia di tre anni era stata gravemente ferita durante un lancio di pietre condotto dai palestinesi. Il consiglio ebraico insieme al procuratore Yehuda Weinstein e alla polizia, presentarono un esposto accusando la Hass di incitamento alla violenza e precisando che il lancio di pietre aveva causato morti e ferite tra gli israeliani.\nQuestioni legali.\nDiffamazione.\nNel giugno 2001, la giudice Rachel Shalev-Gartel della Corte di Gerusalemme stabil\u00ec che la Hass avesse diffamato i coloni ebrei di Beit Hadassah a Hebron e la costrinse a pagare 250,000 shekels (circa 60,000 sterline) come risarcimento danni. Hass aveva infatti reso note le denunce di alcuni palestinesi che ritenevano i coloni colpevoli di aver occultato il cadavere di un manifestante palestinese ucciso dalla polizia israeliana. I coloni, per\u00f2, si erano difesi sostenendo che il fatto non era occorso e che era stato riportato dalla Hass con finalit\u00e0 malevoli. Il giudice si espresse in favore dei coloni sostenendo che le ricostruzioni televisive contraddicevano quella della Hass e che quest'ultima aveva dunque leso la reputazione dei coloni. Haaretz afferm\u00f2 che non era stato dato il tempo al giornale di preparare una difesa e che avrebbe presentato ricorso.\nAltro.\nIl primo dicembre 2008, Hass, che era entrata a Gaza a bordo di una flotta di attivisti palestinesi, \u00e8 stata costretta a lasciare la Striscia e causa delle continue minacce ricevute in seguito alle critiche rivolte ad Hamas. Mentre tornava in Israele \u00e8 stata poi arrestata dalla polizia israeliana perch\u00e9 entrata a Gaza senza permesso.\nDopo aver vissuto alcuni mesi a Gaza, Hass venne nuovamente arrestata dalla polizia israeliana il 12 maggio 2009 \"per violazione delle leggi che vietano di risiedere in uno stato nemico\".\nPremi.\nHass ha ricevuto il \"World Press Freedom Hero Award\" da parte dell'International Press Institute nel 2000.\nIl 27 giugno 2001, Hass ha vinto il \"Premio Giornalistico Archivio Disarmo - Colombe d'oro per la Pace\" consegnatole da Archivio Disarmo con sede a Roma.\nHa ricevuto anche il \"Bruno Kreisky Human Rights Award\" nel 2002, l\"UNESCO/Guillermo Cano World Press Freedom Prize\" nel 2003 ed il premio inaugurale \"Anna Lindh Memorial Fund\" nel 2004.\nNel settembre 2009, Hass ha vinto il \"Hrant Dink International Award\", insieme a Alper G\u00f6rmus.\nIl 20 ottobre 2009, Hass ha ricevuto il \"Lifetime Achievement Award\" da parte dell'International Women's Media Foundation.\nNel dicembre 2009 Hass \u00e8 stata premiata con il \"Reporters Without Borders Prize\" per la libert\u00e0 d'espressione \"per i suoi report indipendenti dalla Striscia di Gaza per il quotidiano israeliano Ha'aretz durante Operation Cast Lead, l'offensiva condotta dall'esercito israeliano durata dal 27 dicembre 2008 al 18 gennaio 2009\"."}
{"id": "104146", "revid": "1718925", "url": "https://it.wikipedia.org/wiki?curid=104146", "title": "Anfotero", "text": "In chimica un anfotero \u00e8 una sostanza che pu\u00f2 manifestare sia un comportamento acido che uno basico.\nAlcuni esempi di sostanze anfotere sono gli amminoacidi e l'acqua. Molti metalli, come lo zinco, lo stagno, l'alluminio e il berillio hanno ossidi anfoteri.\nPer esempio, l'ossido di zinco (ZnO) reagisce in modo diverso secondo il pH della soluzione in cui si trova:\ncon pH acido:\ncon pH basico:\nQuesto effetto pu\u00f2 essere utilizzato per separare diversi cationi, come lo zinco dal manganese.\nAltro esempio per l'acqua:\nLe due molecole d'acqua si dissociano e una acquista un protone formando il catione ossonio, a carattere acido, mentre l'altra cede un suo protone e diviene l'anione idrossido, che ha carattere basico.\nCome l'ossido di zinco si comportano altri materiali come alluminio, stagno, piombo e cromo."}
{"id": "104148", "revid": "305248", "url": "https://it.wikipedia.org/wiki?curid=104148", "title": "Scala di Pauling", "text": ""}
{"id": "104152", "revid": "228587", "url": "https://it.wikipedia.org/wiki?curid=104152", "title": "Gam", "text": ""}
{"id": "104157", "revid": "117205078", "url": "https://it.wikipedia.org/wiki?curid=104157", "title": "Domenico Tinozzi", "text": "Biografia.\nNacque da Francesco Paolo ed Elisabetta De Pasquale. Si laure\u00f2 in medicina a Napoli ed intraprese inizialmente la carriera universitaria, rientrando poco dopo nel paese natale per necessit\u00e0 famigliari. Qui esercit\u00f2 la professione di medico condotto; spos\u00f2 Maria Volpe dalla quale ebbe una figlia, Aurora.\nSeguendo una precoce passione giovanile, fu sempre studioso ed appassionato della cultura latina; in questa lingua scrisse soprattutto versi. Molto noto come epigrafista, fu autore, tra l'altro, delle iscrizioni latine del \"ponte littorio\" di Pescara e del motto della Sanit\u00e0 militare (\"fratribus ut vita servare\", ossia \"affinch\u00e9 salviate la vita ai fratelli\"). Fu legato a molti uomini dii cultura abruzzesi del suo tempo, tra i quali il latinista Luigi Illuminati ed il poeta Cesare De Titta.\nNel 1895 fu eletto deputato nella XIX legislatura per il collegio di Penne, succedendo a Gaetano Paolucci, anch'egli medico. Tenne la carica fino al termine della XXIV legislatura, nel 1919, e poi di nuovo nella XXVI legislatura, dal 1921 al 1924. Tenne posizioni politiche vicine alla sinistra liberale.\nIn seguito, dal 1927 al 1934, fu il primo presidente della appena costituita provincia di Pescara; in questo ruolo si adoper\u00f2, tra l'altro, per l'acquisto della grande tela di Francesco Paolo Michetti \"La Figlia di Jorio\", allora di propriet\u00e0 di una istituzione tedesca. Promosse inoltre la fondazione della \"Biblioteca provinciale Gabriele D'Annunzio\" a Pescara. \nFu nominato nel 1935 Cavaliere dell'ordine mauriziano.\nGli \u00e8 intitolata una scuola media a Pescara (D.Tinozzi)."}
{"id": "104162", "revid": "1654832", "url": "https://it.wikipedia.org/wiki?curid=104162", "title": "Paul Claudel", "text": "Biografia.\nUltimo di quattro figli, tra cui la scultrice Camille, a causa dell'attivit\u00e0 di alto funzionario dell'amministrazione statale svolta dal padre, \u00e8 costretto a spostarsi continuamente, fino al trasferimento del 1882 della famiglia Claudel a Parigi. Resta comunque legato a Villeneuve, suo paese natale, specialmente per il rapporto con il nonno materno, morto nel 1881.\nDurante la sua giovinezza a Parigi perde la fede ed entra in contatto con il positivismo imperante nella societ\u00e0 dell'epoca, che per\u00f2 rifiuta decisamente preferendo il movimento anarchico.\nContemporaneamente si interessa alla letteratura privilegiando, fra gli altri, Shakespeare, Dante, Dostoevskij, e tra i contemporanei Zola, Hugo e Ernest Renan. Conosce Mallarm\u00e9 e partecipa ai suoi \"marted\u00ec\", incontrando anche Verlaine e rimanendo affascinato dalla lettura di Rimbaud, cui rimarr\u00e0 sempre legato.\nDurante questo periodo vive un travaglio interiore che lo porta alla conversione al cattolicesimo nel 1886. Tale avvenimento, secondo il racconto dello stesso Claudel, avviene a Notre-Dame de Paris, ascoltando il Magnificat durante la Messa di Natale. La sua vena artistica, pur se molto discontinua, si sviluppa da questo momento in poi con temi profondamente cristiani. Nel 1913, assieme alla madre, fece ricoverare coattamente la sorella Camille (all'epoca molto pi\u00f9 famosa di lui come scultrice di genio) in un ospedale psichiatrico, e non acconsent\u00ec mai alla sua liberazione (come consigliato da alcuni medici) nei successivi 30 anni la visiter\u00e0 solo 7 volte. Camille fu sepolta, pochi giorni dopo la sua morte, nel cimitero di Montfavet, accompagnata solamente dal personale dell'ospedale; n\u00e9 la sua famiglia, n\u00e9 suo fratello Paul si presentarono. I suoi resti furono poi trasferiti in una fossa comune, il suo corpo non fu reclamato dai parenti.\nQuanto alla vita professionale, dopo aver svolto studi nel campo del diritto, lavora per il Ministero degli Esteri e intraprende la carriera diplomatica. Nel 1893 \u00e8 vice-console negli Stati Uniti, suo primo incarico all'estero. Da allora soggiorna in moltissimi paesi: Cina e Giappone (paesi dai quali rimane profondamente colpito), Germania, Italia, Brasile. Ritorna ancora una volta negli Stati Uniti nel 1927, come ambasciatore. \nL'ultimo suo incarico \u00e8 a Bruxelles. Nel 1935 si congeda dal lavoro. \nLa sua movimentata carriera non gli impedisce di avere una famiglia: nel 1906 si sposa con Regina Perrin, dalla quale avr\u00e0 sei figli (quattro femmine e due maschi). Una sua nipote, Dominique, fu fidanzata di Vittorio Emanuele di Savoia.\nNell'arco della sua vita si occupa di molti campi del sapere, pubblicando scritti anche di politica, scienza, letteratura ed arte.\nNel 1946 viene eletto accademico di Francia. Muore nel 1955, all'apice del successo, a causa di una crisi cardiaca. Il suo epitaffio, scritto da lui stesso, recita semplicemente \"Qui riposano i resti e la semenza di Paul Claudel\".\nOpere.\nScrisse varie opere poetiche e teatrali, ma il lavoro cui dedic\u00f2 tutta la vita fu \"L'annuncio a Maria\", un dramma di cui present\u00f2 innumerevoli stesure fra il 1892 e il 1948. La vicenda \u00e8 quella della giovane \"Violaine\", della sua famiglia e dei suoi affetti, a partire dal momento in cui il padre \"Anna Vercors\" parte in pellegrinaggio per la Terra Santa. L'opera tratta di amore, di fede, e del ruolo delle vicende umane in rapporto alla totalit\u00e0 di ci\u00f2 che esiste.\nNegli anni della prima guerra mondiale le sue raccolte poetiche intitolate \"Po\u00e8mes de guerre\" e \"Corona benignitatis Anni Dei\" precisarono in modo chiaro la chiave espressiva di Claudel, ossia il \"versetto\" equidistante sia dalle libert\u00e0 del verso libero sia dalle regole classiche, ma che seguiva il ritmo e gli elementi psicologici.\nDella sua numerosa produzione artistica, vanno citati inoltre anche \"La scarpina di raso\" (1925) per la drammaturgia e \"Cinque grandi odi\" (1901-1905) per la poesia.\nSe le sue liriche sono state anche criticate per l'oscurit\u00e0 simbolista, per la sicurezza dogmatica religiosa, la sua opera, complessivamente resta pur sempre suggestiva.\nIl suo lavoro viene focalizzato intorno a due punti di riferimento ben precisi: Dio e l'uomo peccatore o santo. Con uno stile talvolta sfiorante l'oratoria, Claudel approfondisce\nil rapporto tra il divino ed il mondo arrivando alla conclusione di un necessario atto di accettazione e di rispetto nei confronti di Dio."}
{"id": "104165", "revid": "104485", "url": "https://it.wikipedia.org/wiki?curid=104165", "title": "Luigi Bertelli", "text": "Biografia.\nBibliofilo appassionato, Bertelli fu giornalista e educatore efficace. Scrisse testi in prosa e in poesia per l'infanzia, nonch\u00e9 sonetti in vernacolo fiorentino umoristici e assolutamente irriverenti.\nNel 1895 pubblic\u00f2 \"Ciondolino\", storia con intenti didattici di un bambino che viene trasformato in formica.\nFond\u00f2 nel 1906 il \"Giornalino della domenica\", che continu\u00f2 regolarmente le pubblicazioni fino al 1924, divenendo celebre tra le famiglie borghesi; ma risultarono troppo forti i problemi finanziari. Cos\u00ec, nel 1925, vi conflu\u00ec \"Giro Giro Tondo\", fondato nel 1921 da Antonio Beltramelli, ma anche questo innesto di risorse non bast\u00f2 a salvare la testata, che venne chiusa nel 1927.\nNella rivista per ragazzi apparivano le firme dei pi\u00f9 famosi scrittori del tempo (Giovanni Pascoli, Gabriele d'Annunzio, Grazia Deledda, Edmondo De Amicis) e dei pi\u00f9 raffinati illustratori (Umberto Brunelleschi e Filiberto Scarpelli).\nSulle sue pagine pubblic\u00f2 in 55 puntate, tra il 7 febbraio 1907 e il 17 maggio 1908, \"Il giornalino di Gian Burrasca\". L'opera fu edita in volume dall'editore Bemporad nel 1911 e diede all'autore un enorme successo tra il pubblico italiano: in seguito tradotto il tutto il mondo, \u00e8 stato il terzo libro per ragazzi pi\u00f9 venduto in Italia dopo Pinocchio e Cuore, oggetto di trasposizioni televisive di grande successo. Alcuni studiosi, anche se la cosa non \u00e8 mai stata confermata dall'autore, hanno identificato l'esistenza di molti punti in comune con il romanzo americano \"A Bad Boy's Diary\" della scrittrice Metta Victoria Fuller Victor.\nLa sua attivit\u00e0 vernacola ebbe inizio nel periodo della collaborazione con \"Il Fanfulla della Domenica\", quando risiedeva a Roma. Stuzzicato dai suoi colleghi in una discussione sull'incapacit\u00e0 dei fiorentini di tradurre in letteratura la loro cultura popolare, Vamba raccolse la sfida facendosi autore di sonetti fiorentineschi.\nMor\u00ec il 27 novembre 1920 all'et\u00e0 di 62 anni e fu sepolto nel Cimitero delle Porte Sante presso la Basilica di San Miniato, sopra Firenze.\nI sonetti.\nI \"Sonetti fiorentini\" sono una raccolta di brevi poesie dal tono goliardico e irriverente, che ricalcano il linguaggio popolare fiorentino. Gli argomenti trattati riguardano principalmente le dinamiche familiari e sociali rivisitate in chiave parodistica. Non mancano riferimenti alle pi\u00f9 recenti innovazioni tecnologiche come nel \"telegrafo senza fili\", che tratta di un dialogo paradossale tra un giovane di Torino e una dama di Pistoia, in cui viene citato Marconi.\nTali sonetti vanno contestualizzati all\u2019interno del filone della poesia dialettale di fine '800, quando i circoli poetici italiani riscoprirono e valorizzarono le parlate locali: sorsero dunque scuole dialettali in molte citt\u00e0 italiane, tra cui quelle di Roma (Giuseppe Gioacchino Belli), Milano (Carlo Porta), Napoli (Salvatore Di Giacomo), Bologna, Udine. Solo Firenze non aveva alcun esponente di spicco, malgrado la parlata lessicalmente molto ricca ed espressiva. La mancanza di una tradizione fiorentina venne pi\u00f9 volte sottolineata dalla rivista Il Fanfulla della domenica.\nIl Vamba si inser\u00ec nella disputa spiegando che il fiorentino dei popolani era intriso da un gran numero di espressioni variopinte che si declinavano nell\u2019oscenit\u00e0 e nella blasfemia. Ciononostante raccolse la sfida e compose a pi\u00f9 riprese una ventina di sonetti che raccolgono l\u2019essenza della parlata fiorentina, ma che risultano oltremodo sboccati. Dato il contenuto, non furono concepiti per la pubblicazione e viaggiarono tra il pubblico ristretto dei circoli poetici. \nArdengo Soffici espresse apprezzamento per i sonetti del Vamba, che pi\u00f9 volte declam\u00f2 durante incontri conviviali."}
{"id": "104169", "revid": "2124014", "url": "https://it.wikipedia.org/wiki?curid=104169", "title": "Segnaletica orizzontale", "text": "La segnaletica orizzontale \u00e8 composta da tutte le strisce e le scritte che si possono incontrare sulla pavimentazione stradale con funzione di prescrizione o di indicazione al fine di regolamentare la circolazione di veicoli e persone.\nI primi studi effettuati all'inizio del XIX secolo avevano suggerito di utilizzare le strisce colorate quale mezzo principale di avviso agli utenti stradali, adducendo il principio che il guidatore di un autoveicolo, intento a valutare il percorso e gli eventuali pericoli davanti a s\u00e9, l'avrebbe notato maggiormente di un cartello sul lato della carreggiata.\nLa segnaletica orizzontale pi\u00f9 evidente \u00e8 quella dell'attraversamento pedonale, talvolta inserita in una banda trasversale rossa o blu per renderla ancor pi\u00f9 visibile. In realt\u00e0 il colore di contrasto pi\u00f9 evidente con il bianco \u00e8 il colore nero.\nIl colore normalmente usato per le indicazioni \u00e8 variabile a seconda della nazione in cui ci si trova, anche se per la maggior parte viene utilizzato il bianco oppure il giallo (in quanto maggiormente visibili), lasciando l'uso di altri colori per delimitare altri spazi secondari, come il blu nel caso degli stalli adibiti a parcheggio a pagamento.\nIn Italia, fino ai primi anni Novanta, e come previsto all' art.106 del Decreto del presidente della Repubblica 30 giugno 1959 n. 420, tutte le \"strisce di margine\" erano gialle, distinguendosi quindi dal colore prevalentemente bianco della segnaletica orizzontale. Fu l'art. 141 del DPR 16 dicembre 1992 n. 495 a stabilire il bianco per le \"strisce di margine\", come sono oggi.\nLe linee di uso comune sono quelle al centro della carreggiata (cd. \"strisce di mezzer\u00eca\"), che sono tratteggiate nelle zone a pi\u00f9 corsie dove \u00e8 consentito il sorpasso, continue nel caso il sorpasso sia vietato (come ovviamente in vicinanza di curve o incroci o altri punti pericolosi). \nQuando occorra mettere in maggiore evidenza la separazione tra i due sensi di marcia (per esempio nel caso di carreggiata unica con due o pi\u00f9 corsie per senso di marcia) pu\u00f2 essere utilizzata una striscia continua doppia ed anch'essa non pu\u00f2 mai essere oltrepassata.\nNel caso invece di due strisce longitudinali affiancate, di cui una continua e l'altra tratteggiata, il conducente deve considerare unicamente quella pi\u00f9 vicina alla corsia che sta percorrendo.\nIl termine \"segnaletica orizzontale\" \u00e8 stato coniato nel 1992 con il nuovo Codice della strada. In precedenza si utilizzava l'espressione \"segni sulla carreggiata\".\nUlteriori utilizzi della segnaletica orizzontale.\nLe \"strisce di margine\" sono invece poste al lato della carreggiata e ne delimitano il limite viabile: esse sono continue in corrispondenza di banchine e corsie di emergenza e, salvo i casi di effettiva necessit\u00e0, non possono essere oltrepassate (comprendono pertanto anche la prescrizione di non sostare). Sono invece discontinue (e possono essere valicate) per indicare diramazioni, corsie di variazione della velocit\u00e0 (cio\u00e8 di accelerazione o decelerazione), piazzole di sosta ecc.\nNormalmente viene usata la segnaletica orizzontale anche per le \"frecce direzionali\", in corrispondenza di incroci, per invitare a predisporsi nella corsia riservata alla svolta verso la direzione che si vuole prendere. Un altro tipo di frecce direzionali \u00e8 costituito dalle \"frecce di rientro\", al termine di un tratto di strada in cui \u00e8 consentito sorpassare, per comunicare che bisogna ritornare nella corsia del proprio senso di marcia. \nLa segnaletica orizzontale \u00e8 di aiuto anche per guidare i conducenti nella scelta della loro traiettoria, soprattutto in caso di nebbia e di scarsa visibilit\u00e0: per esempio nel caso in cui vari la larghezza della carreggiata (come accade quando vi \u00e8 una riduzione nel numero delle corsie disponibili) possono essere utilizzate le \"strisce di raccordo\", oblique e continue: se lo spazio tra due strisce di raccordo \u00e8 evidenziato mediante zebratura si \u00e8 in presenza di un\"'isola di traffico\" sulla quale \u00e8 vietato transitare. Analoga funzione alle strisce di raccordo hanno le \"strisce di guida nelle intersezioni\" ma in questo caso esse sono curve e discontinue: percorrendo un incrocio in cui siano tracciate queste strisce, lasciandole immediatamente alla sinistra del proprio veicolo, si evita di imboccare contromano la strada di destinazione nel caso di svolta a sinistra.Altrettanto, viene sempre indicata con scritte e simboli la presenza dello , la prescrizione di \"dare precedenza\" (quest'ultima mediante triangolini dipinti a raso) o l'avvicinarsi di un passaggio a livello oppure la presenza di un attraversamento ciclabile.\nSempre pi\u00f9 frequenti informazioni scritte direttamente sull'asfalto, come l'indicazione per la corsia Telepass al pagamento del pedaggio, o tanti altri tipi di informazioni.\nRapporto con gli altri tipi di segnaletica.\nLa segnaletica orizzontale \u00e8 subordinata alle restanti forme di segnaletica (verticale, luminosa e manuale degli agenti del traffico), secondo l'art. 38, comma 2, del Codice della strada italiano, il quale prevede che \"le prescrizioni dei segnali verticali prevalgono su quelle dei segnali orizzontali\".\nLa Corte di cassazione ha ribadito in pi\u00f9 occasioni la prevalenza della segnaletica verticale su quella orizzontale, precisando che in materia di sanzioni amministrative per violazione del Codice della strada, se esista sul luogo la segnalazione verticale di divieto, sia irrilevante la scarsa visibilit\u00e0 di quella orizzontale."}
{"id": "104170", "revid": "125800339", "url": "https://it.wikipedia.org/wiki?curid=104170", "title": "Amerigo Dumini", "text": "Biografia.\nLe origini e la partecipazione alla \"grande guerra\".\nAmerigo Dumini nacque negli Stati Uniti, da Adolfo Dumini, pittore fiorentino, e Jessie Wilson, di origine britannica. Bench\u00e9 cittadino statunitense, rientr\u00f2 in Italia con la famiglia e nel 1913 si arruol\u00f2 volontario nel Regio Esercito rinunciando cos\u00ec alla cittadinanza statunitense. Allo scoppio della Grande Guerra, arruolato nel 19\u00ba reggimento artiglieria di campagna fu fin da subito al fronte. Nel 1916 pass\u00f2 volontario nei battaglioni della morte del maggiore Cristoforo Baseggio.\nIl 29 ottobre 1918, pochi giorni prima della fine della guerra, fu gravemente ferito durante un ultimo assalto e quindi ricoverato nell'Ospedale militare di Firenze, citt\u00e0 nella quale poi si stabil\u00ec definitivamente. In quest'ultima azione fu decorato con la medaglia d'argento al Valor Militare.\nIl primo dopoguerra, l'adesione al fascismo e alla massoneria.\nDumini racconta nella sua autobiografia che, nel marzo 1919, mentre ritornava in ospedale ancora convalescente, fu assalito e malmenato in Piazza del Duomo da un gruppo di attivisti di sinistra:\nD\u00f9mini motiva cos\u00ec la sua adesione all'associazione \"Alleanza di difesa cittadina\" fondata da Michele Terzaghi e la partecipazione nell'ottobre 1919 all'apertura della prima sede dei Fasci italiani di combattimento.\nA Carrara, il 2 giugno 1921, in concorso con altri, uccide il socialista Renato Lazzeri e la madre di lui; il 23 ottobre dello stesso anno sequestra il parlamentare repubblicano Ulderico Mazzolani e lo costringe a bere olio di ricino. Ancora nel 1921, fonda il settimanale \"Sassaiola fiorentina\", ove propugna un'ideologia fascista caratterizzata da particolare violenza e oltranzismo.\nIl 21 luglio 1921 part\u00ec per una spedizione al comando di circa 500 fascisti toscani alla volta di Sarzana (SP) con l'intento di liberare Renato Ricci e altri camerati detenuti presso la Fortezza Firmafede dopo che questi si erano stati arrestati per dei crimini compiuti durante i mesi precedenti. A guidarli c'erano Umberto Banchelli e lo stesso D\u00f9mini, i quali vennero accolti alla stazione di Sarzana da un manipolo di soldati e carabinieri capitanati da Guido Jurgens, il quale era fermamente deciso a non permettere l'accesso alla citt\u00e0 agli squadristi. Gli Arditi del Popolo, appostati alle spalle degli squadristi, spararono ad un Carabiniere, causando la reazione delle forze di polizia locali, le quali spararono ai fascisti. Ne segu\u00ec anche la reazione della popolazione e degli Arditi del Popolo, i quali esasperati dalle violenze squadriste dei mesi precedenti, attaccarono, anche violentemente, i fascisti in fuga nelle campagne. I \"fatti di Sarzana\" rappresentano una delle poche azioni di resistenza armata all'ascesa del fascismo in Italia.\nFu iniziato in massoneria il 17 dicembre 1922, nella loggia \"Nazionale\", appartenente alla Gran Loggia d'Italia, ma il 16 febbraio 1923 opt\u00f2 per il fascio e si dimise.\nLe prime missioni all'estero, Ceka fascista e il delitto Matteotti.\nNel 1923 fu in Jugoslavia, ove svolse traffico d'armi e da cui fu poi espulso ed estradato in Italia. Lo stesso anno D\u00f9mini fu inviato in missione in Francia con la missione di spiare i fuoriusciti italiani; secondo un'altra versione, D\u00f9mini si rec\u00f2 in Francia, insieme ad Albino Volpi, allo scopo di indagare sugli omicidi di numerosi fascisti; dapprima si rec\u00f2 a Strasburgo dove era stato ucciso un ebanista italiano, poi a Marsiglia dove erano stati rinvenuti i corpi di due iscritti al Fascio di quella citt\u00e0, in seguito a Parigi, dove erano stati uccisi altri due fascisti.\nScoperto a Parigi nel novembre 1923, fu ferito da un colpo di pistola alla gamba e dovette ritornare in Italia.\nNel 1924 fu tra i membri della \u010ceka del Viminale (un gruppo segreto che aveva preso in prestito il nome dal primo servizio segreto politico sovietico). La squadra rispondeva agli ordini della direzione del PNF ed era finanziata direttamente dall'ufficio stampa della presidenza del Consiglio; la sua prima azione significativa fu l'aggressione al fascista dissidente Cesare Forni, aggredito alla stazione centrale di Milano il 12 marzo 1924, mentre si trovava in compagnia di Raimondo Sala, e Guido Giroldi.\nIl 10 giugno dello stesso anno D\u00f9mini, insieme a Albino Volpi, Giuseppe Viola, Augusto Malacria e Amleto Poveromo, sequestr\u00f2 Giacomo Matteotti, il segretario del Partito Socialista Unitario che aveva espresso alla Camera una dura requisitoria contro il PNF durante la campagna elettorale.\nDurante la fase pi\u00f9 concitata del sequestro, Giuseppe Viola prese un pugnale e colp\u00ec Matteotti sotto l'ascella ed al torace, provocandone la morte. In seguito, i membri della banda girovagarono per la campagna romana e arrivarono alla macchia della Quartarella, a 25\u00a0km da Roma, dove seppellirono sommariamente il cadavere che fu poi ritrovato il 16 agosto successivo dal cane di un guardiacaccia.\n\u00c8 riferito a questo periodo il ritratto che Emilio Lussu gli dedica nel libro Marcia su Roma e dintorni:\nDumini fu arrestato il 12 giugno 1924 alla Stazione di Roma Termini, mentre si accingeva a partire per il nord Italia e tradotto nel Carcere di Regina Coeli.\nTra il 16 e il 24 marzo 1926 si svolse il processo contro Dumini e le altre persone implicate nell'omicidio. La vicenda giudiziaria si chiuse con tre assoluzioni e tre condanne (tra cui lo stesso Dumini) per omicidio preterintenzionale tutte a cinque anni, undici mesi e venti giorni, di cui quattro condonati in seguito all'amnistia generale del 1926.\nIl ricatto a Mussolini.\nUscito di galera, inizia la carriera di ricattatore, pretendendo dal partito premi, ricompense e il pagamento delle spese processuali. Poco dopo la sua scarcerazione si presenta alla presidenza del Consiglio pretendendo di parlare con Mussolini: \"\u00abSono qui per lavarmi dal sangue di Matteotti\u00bb\". Il Tribunale di Viterbo lo condanna, il 9 ottobre 1926, a quattordici mesi di detenzione per porto abusivo d'armi e oltraggio a Mussolini. Nel 1927 \u00e8 di nuovo libero, per grazia sovrana, e le alte sfere cercano di sbarazzarsi definitivamente di lui mandandolo in Somalia, dove si trasferisce nell'estate 1928, e garantendogli una pensione di cinquemila lire al mese, che per l'epoca era una somma notevole. Anche qui per\u00f2 Dumini viene arrestato in ottobre, rispedito in Italia e condannato a cinque anni di confino. Tra gli altri luoghi, scont\u00f2 parte del confino alle Isole Tremiti.\nA novembre del 1932 \u00e8 libero, ma viene nuovamente arrestato il 12 aprile 1933. Intanto fa sapere a Emilio De Bono di aver consegnato a dei notai texani un manoscritto con la verit\u00e0 sul delitto Matteotti. Il ricatto ancora una volta funziona e viene posto di nuovo in libert\u00e0 su ordine di Mussolini, con un indennizzo di cinquantamila lire.\nSu proposta del capo della polizia Bocchini, nella primavera del 1934 si trasferisce in Cirenaica; qui si d\u00e0 all'attivit\u00e0 di imprenditore agricolo e commerciale, ricevendo ingenti finanziamenti dal governo italiano, ammontanti, fra il 1935 e il 1940, a pi\u00f9 di due milioni e mezzo di lire.\nLa partecipazione alla seconda guerra mondiale.\nQuando scoppia la seconda guerra mondiale Dumini \u00e8 in Africa dove viene catturato nel 1941 dai britannici che lo condannano a morte come spia. La sentenza viene eseguita e Dumini viene colpito con 17 colpi che per\u00f2 non bastano a ucciderlo e gli permettono di fuggire nell'oscurit\u00e0 in Tunisia. Dumini nella sua autobiografia cos\u00ec rievoc\u00f2 la fucilazione:\nTornato in Italia il duce lo accoglie come un miracolato e gli concede l'ennesimo assegno mensile. In questo periodo si mette a fare il trasportatore e, probabilmente, a vendere birra e lamette al mercato nero, trafficando anche in maioliche preziose. Gli affari gli vanno talmente bene da permettersi un lussuoso villino in via Pietro Tacca a Firenze.\nL'adesione alla RSI e la cattura.\nSu consiglio di amici, dopo la caduta di Mussolini si allontan\u00f2 da Firenze, ma il 6 agosto 1943 fu arrestato a Riva del Garda, da dove tentava di espatriare con documenti falsi, e incarcerato a Roma. Fu scarcerato il 17 settembre 1943. Tornato a Firenze, frequent\u00f2 saltuariamente la sede del Partito Fascista Repubblicano. Il 1\u00ba novembre fu tratto in arresto dalla formazione di polizia del maggiore Mario Carit\u00e0 e incarcerato nel Carcere delle Murate; ammalatosi, fu trasferito in ospedale da cui usc\u00ec libero il 17 febbraio. Nella primavera 1944 incominci\u00f2, per sua stessa ammissione, ad acquistare le armi e le munizioni che gli Alleati paracadutavano ai partigiani per poi cederle alle autorit\u00e0 fasciste. Nella sua autobiografia scriver\u00e0:\nGli ultimi anni, l'adesione al MSI e la morte.\nAlla fine della guerra, sotto falsa identit\u00e0 lavor\u00f2 per le truppe d'occupazione americane, facendo da autista e da interprete. Ma il 18 luglio 1945 fu arrestato per caso a Piacenza. Nei suoi confronti fu riaperto il processo per l'omicidio Matteotti e Dumini fu riconosciuto colpevole di omicidio premeditato e condannato all'ergastolo il 4 aprile 1947. Dopo 6 anni fu scarcerato per l'amnistia Togliatti concessa dal governo Pella nel 1953, venendo graziato definitivamente nel 1956.\nDopo il 1956, tornato libero, si iscrisse al Movimento Sociale Italiano, senza per\u00f2 entrare direttamente in politica. Trasferitosi a Roma, mor\u00ec nel Natale del 1967, a 73 anni, per collasso cardiaco, dopo 19 giorni di degenza all'ospedale San Camillo in seguito alla violenta scarica elettrica ricevuta accidentalmente nella propria abitazione mentre tentava di cambiare una lampadina nello studio dov'era solito scrivere. \u00c8 sepolto nel Cimitero del Verano.\nOpere.\n\u00c8 autore di due libri autobiografici, nei quali, secondo Mimmo Franzinelli, \"assume - in riferimento all'attivit\u00e0 di squadrista - pose vittimistiche\":"}
{"id": "104174", "revid": "93556", "url": "https://it.wikipedia.org/wiki?curid=104174", "title": "Stato Libero dell'Orange", "text": "Lo Stato Libero dell'Orange (afrikaans: \"Oranje Vrystaat\", inglese: \"Orange Free State\") fu il precursore storico dell'odierna provincia dello Stato Libero (Free State) della Repubblica Sudafricana.\nStoria.\nIl territorio della provincia attuale, esteso tra i fiumi Orange e Vaal, divenne sede di un libero Stato, fondato dai boeri dopo il \"Great Trek\" nel 1836 e annesso dai britannici nel 1848. Il 17 febbraio 1854 sotto la presidenza di Josias Hoffman, fu riconosciuta dal Regno Unito l'indipendenza dello Stato Libero dell'Orange, che divenne ufficialmente indipendente il 23 febbraio 1854, con la firma della \"Convenzione di Bloemfontein\".\nSebbene, come repubblica, lo Stato Libero dell'Orange avesse ottenuto buoni successi dal punto di vista economico e politico, esso and\u00f2 incontro ad un lungo conflitto con i britannici, finch\u00e9 questi ultimi riuscirono a conquistarlo il 27 febbraio 1900 nella seconda guerra anglo-boera con la resa del gen. Cronje a Paardeberg, creando il 4 gennaio 1901 la Colonia del Fiume Orange, che si un\u00ec poi all'Unione Sudafricana nel 1910.\nIl termine \"orange\" (\"arancione\") potrebbe essere un riferimento alle origini protestanti e olandesi di alcuni colonizzatori boeri, ma pi\u00f9 probabilmente lo Stato prese il nome dal fiume Orange, allo stesso modo in cui il Transvaal lo ricevette dal fiume Vaal.\nDivisione amministrativa.\nLa repubblica boera era suddivisa amministrativamente in distretti che andarono ad aggiungersi con l'annessione successiva di alcuni altri staterelli limitrofi.\nElenco dei distretti:\nBandiera.\nLa bandiera nazionale dello Stato Libero dell'Orange, adottata nel 1856, presentava strisce orizzontali in alternanza arancioni e bianche (in numero, rispettivamente, di tre e quattro, con le strisce bianche esterne), con una versione della bandiera olandese (usata nel 1795 a Graaff Reinett e Swellendam) inserita nel quadrante superiore sinistro.\nLa bandiera del Sudafrica usata dal 1927 al 1994 presentava al centro una linea orizzontale bianca, nella quale era collocata la bandiera del Libero Stato d'Orange in posizione verticale.\nFrancobolli.\nLa repubblica cominci\u00f2 a stampare francobolli nel 1868, continuando tale attivit\u00e0 sino al 1897. Tutti i francobolli presentavano un albero di arancio (il cui colore cambiava a seconda del valore), con a margine l'iscrizione \"Oranje Vrij Staat\". I francobolli erano stampati dalla De La Rue and Company e il loro valore nominale andava da uno a cinque scellini.\nAlcuni periodi di scarsit\u00e0 imposero l'uso di sovrastampe nel 1877, 1881, 1882, 1888, 1890, 1892, 1896 e 1897. I francobolli di questa repubblica sono oggi generalmente comuni, ma alcune delle sovrastampe rappresentano delle rarit\u00e0 e vengono valutate intorno ai 200 dollari. Sono conosciuti anche diversi tipi di errori di queste sovrastampe (stampa inversa, stampa doppia, ecc.) ed alcuni di questi hanno oggi valore filatelico abbastanza elevato."}
{"id": "104175", "revid": "287204", "url": "https://it.wikipedia.org/wiki?curid=104175", "title": "Classificazione dei Cetacei", "text": "Riportiamo qui la classificazione dell'ordine dei cetacei. Tra parentesi sono riportati i nomi comuni italiani delle specie."}
{"id": "104180", "revid": "33689", "url": "https://it.wikipedia.org/wiki?curid=104180", "title": "Ctesibio", "text": "Biografia.\nFu attivo ad Alessandria nel III secolo a.C. La datazione non \u00e8 nota con esattezza (nonostante si trovino in genere date precise senza fonti). Sulla base di tutte le testimonianze esistenti J. Perrot ha datato la sua attivit\u00e0 tra i regni di Tolomeo II e Tolomeo III: regni che coprono il periodo compreso tra il 283 a.C. e il 221 a.C., nonostante Ateneo lo collochi nel secolo successivo, all'epoca del secondo Evergete (Tolomeo VIII).\nVitruvio riferisce che era di origini modeste. Figlio di un barbiere, da ragazzo avrebbe manifestato le sue capacit\u00e0 inventive progettando uno specchio ad altezza regolabile, grazie a un contrappeso, per la bottega del padre. Ateneo fornisce l'informazione che aveva vissuto ad Aspenda, un sobborgo di Alessandria, ed era poi divenuto molto famoso.\nDiogene Laerzio, nella sezione della sua opera dedicata ad Arcesilao, racconta un aneddoto su un Ctesibio miserabilmente povero. Anche se intendeva riferirsi realmente al nostro scienziato, l'aneddoto non \u00e8 credibile. La fama di Ctesibio, acquistata anche grazie alla progettazione di armi e di macchine di uso pubblico, unita alla ben nota larghezza con cui i primi Tolomei finanziavano la ricerca, non permettono di dubitare che avesse raggiunto una posizione prestigiosa. Non a caso Filone di Bisanzio, che era stato tra i suoi allievi e lo cita ripetutamente, sottolinea che i primi meccanici (tra i quali, come \u00e8 abbastanza chiaro dal contesto, deve intendersi incluso il maestro) avevano avuto il vantaggio di vivere sotto re che amavano la fama e sostenevano le arti.\nSi \u00e8 anche ipotizzato che Ctesibio possa aver diretto il Museo di Alessandria, ma non esiste alcuna documentazione che supporti questa congettura. Un passo di Filone che descrive esperimenti compiuti dal maestro a beneficio dei suoi allievi non lascia tuttavia dubbi sul fatto che avesse creato una scuola (in realt\u00e0 \"la\" scuola dei meccanici alessandrini, che gli sarebbe sopravvissuta a lungo) e sembra logico pensare che la sua attivit\u00e0 di ricerca e insegnamento si svolgesse nell'ambito del Museo.\nOpere e contributi scientifici.\nCtesibio aveva scritto diverse opere, ormai tutte perdute. Un'opera dal titolo generico \"Memorie\" () \u00e8 citata da Ateneo Meccanico, che ne riporta un frammento e da Vitruvio, che ne traduce il titolo in latino con \"Commentarii\". Essa conteneva la descrizione di vari apparecchi basati sulla pneumatica, ossia sull'uso della pressione dell'aria e dell'acqua. A giudizio di Vitruvio si trattava sia di strumenti utili, come orologi e pompe, sia di oggetti puramente ludici, come automi e apparecchi che imitavano il canto degli uccelli. Un'altra opera, dedicata all'organo idraulico, \u00e8 citata da Ateneo. La \"Belopoeica\" di Erone di Alessandria (ossia la sua opera sulle armi da getto) dipende strettamente da uno scritto di Ctesibio sullo stesso argomento, come \u00e8 dimostrato sia da un'analisi del contenuto sia dal nome di Ctesibio presente nel titolo dell'opera accanto a quello di Erone Non sappiamo se l'opera sulle armi usata da Erone fosse un'opera autonoma o una sezione delle \"Memorie\" gi\u00e0 citate.\nFilone di Bisanzio, a proposito delle propriet\u00e0 di elasticit\u00e0 dell'aria, cita un'altra opera dal titolo \"Dimostrazioni pneumatiche\" (), che presumibilmente aveva un carattere pi\u00f9 teorico. Che Ctesibio nei suoi scritti non si limitasse a descrizioni di apparecchi, ma affrontasse anche argomenti teorici sembra d'altra parte testimoniato anche da Vitruvio, quando afferma che le sue opere, come quelle di Archimede, erano comprensibili solo a coloro che avevano studiato la \"filosofia della natura\"..\nTutti gli antichi autori che si occupano dell'argomento sono concordi nel considerarlo il fondatore della pneumatica. Certamente nelle ricerche inquadrate sotto questo nome si era occupato della pressione dell'acqua e dell'aria. Negli studi sull'elasticit\u00e0 aveva poi esteso tale concetto, fino ad allora usato per materiali evidentemente flessibili, come il legno o le fibre animali, all'aria e alle leghe metalliche. L'invenzione dell'organo e le testimonianze sugli effetti acustici da lui progettati lasciano intravedere anche un interesse per l'acustica.\nCertamente Filone di Bisanzio ed Erone di Alessandria attingono largamente a lui nelle loro opere sulla pneumatica e sulla costruzione di automi, come \u00e8 dimostrato dal confronto tra alcuni apparecchi da loro descritti e quelli che Vitruvio esplicitamente attribuisce a Ctesibio.\nRealizzazioni tecnologiche.\nLa pompa.\nUna delle pi\u00f9 importanti e durature invenzioni di Ctesibio \u00e8 la pompa per il sollevamento dell'acqua. La macchina \u00e8 descritta da Vitruvio, che ne attribuisce la paternit\u00e0 a Ctesibio, e da Erone, che omette di citare l'autore. La pompa \u00e8 costituita da due cilindri di bronzo nei quali, mediante un'asta girevole, vengono alternativamente alzati e abbassati due pistoni a tenuta. Entrambi i cilindri comunicano con un tubo verticale. Azionando la pompa nell'acqua, questa riempie i cilindri quando i pistoni corrispondenti si alzano, mentre quando si abbassano, grazie alla chiusura di opportune valvole, che le impediscono di rifluire nell'altro cilindro, \u00e8 costretta a salire nel tubo.\nI due ingredienti essenziali di questo congegno, la coppia cilindro-pistone e la valvola sono due elementi tecnologici di grande importanza, entrambi senza precedenti documentati e entrambi usati ancora oggi. Naturalmente la realizzazione di questa pompa richiedeva sia un livello avanzato delle tecniche di molatura, necessarie per assicurare la perfetta aderenza tra pistoni e cilindri, sia l'uso di un olio lubrificante (che Vitruvio menziona). I ritrovamenti archeologici di pompe di questo tipo dimostrano quanto fossero ancora usate in epoca imperiale.\nL'orologio ad acqua.\nUn antico strumento usato per rendersi conto del trascorrere del tempo era la clessidra ad acqua, risalente all'Egitto faraonico: si trattava di un contenitore con un piccolo foro sul fondo che veniva riempito di acqua. Il livello dell'acqua contenuta dava un'idea del tempo trascorso. Ctesibio trasform\u00f2 questo apparecchio nell'orologio idraulico, ossia in un vero strumento di misura, grazie a vari accorgimenti, che sono descritti da Vitruvio. L'idea essenziale fu quella di rendere costante la pressione presente al foro di uscita, lasciando defluire l'acqua da un recipiente in cui il livello dell'acqua era mantenuto costante. Il deflusso d'acqua, che dipende dalla pressione, diveniva cos\u00ec anch'esso costante.\nLa soluzione adottata mostra che alcuni dei concetti che saranno formalizzati da Archimede nel suo trattato \"Sui galleggianti\" erano gi\u00e0 acquisiti. Un secondo problema era rappresentato dalle variazioni della superficie del foro d'uscita dovute a corrosioni o a formazioni calcaree. Per evitarle Ctesibio realizzava il foro in oro o in una gemma. Il tempo non era poi mostrato direttamente dal livello dell'acqua, ma da una lancetta girevole su un quadrante collegata meccanicamente ad un galleggiante che seguiva il sollevarsi il livello dell'acqua.\nGli orologi potevano includere vari altri meccanismi, come suonerie o automi che entravano in azione a tempi prefissati.\nTecnologia militare.\nL'elemento pi\u00f9 rilevante che emerge dalle testimonianze sulla progettazione di armi da getto \u00e8 la sperimentazione di nuove forme di energia elastica. Filone di Bisanzio ci informa di due direzioni di queste ricerche. La prima consistette nell'esplorazione delle propriet\u00e0 elastiche di leghe metalliche e riguard\u00f2 anche il trattamento dei materiali.\nLa seconda, forse anche pi\u00f9 interessante, condusse alla progettazione di una catapulta pneumatica, ossia di un'arma ad aria compressa. L'energia era immagazzinata spingendo pistoni a tenuta in due cilindri. Quando i pistoni, grazie a un meccanismo di sgancio, erano rilasciati, l'aria compressa forniva al proiettile una velocit\u00e0 che, almeno nell'opinione di Filone, era competitiva con quella delle altre catapulte. Filone precisa che la fuoriuscita dei pistoni produceva scintille.\nL'organo a canne.\nForse la pi\u00f9 famosa delle invenzioni di Ctesibio \u00e8 quella dell'organo, che fu anche il primo strumento musicale a tastiera della storia e anche il primo progettato scientificamente.\nNello strumento, che \u00e8 descritto sia da Vitruvio che da Erone, l'acqua comprime l'aria contenuta in un serbatoio, che \u00e8 spinta all'interno del somiere. Il serbatoio \u00e8 continuamente rifornito di aria per mezzo di una o pi\u00f9 pompe del tipo gi\u00e0 descritto. La funzione dell'acqua \u00e8 quella di mantenere approssimativamente costante la pressione nel serbatoio durante il funzionamento.\nIn una variante descritta da Erone la pompa \u00e8 azionata dalla forza del vento, grazie a un meccanismo simile a quello usato nei mulini a vento.\nCtesibio diede al suo strumento il nome \"hydraulis\" (), composto con le radici di (acqua) e (flauto), dal quale \u00e8 derivato l'aggettivo \"idraulico\", usato inizialmente solo per l'organo ed esteso poi ad oggetti senza relazione con la musica.\nL'organo fu in seguito migliorato sostituendo il sebatoio ad acqua con un mantice. In epoca imperiale e bizantina entr\u00f2 in Europa quando l'imperatore bizantino Costantino V regal\u00f2 uno strumento di questo tipo al re dei Franchi Pipino il Breve."}
{"id": "104181", "revid": "767487", "url": "https://it.wikipedia.org/wiki?curid=104181", "title": "Lemma (matematica)", "text": "In matematica per lemma si intende un enunciato che viene dimostrato nell'ambito di una teoria formale (come un teorema, un corollario o una qualsiasi proposizione derivabile dagli assiomi della teoria stessa mediante un procedimento dimostrativo) e che in un'esposizione sistematica della teoria viene presentato come fatto preliminare ad un enunciato di maggiore evidenza cui si riserva il ruolo di teorema.\nEsso \u00e8 in pratica una proposizione dimostrata, necessaria per la dimostrazione di un teorema pi\u00f9 significativo. L'utilizzo di lemmi ha lo scopo di fornire maggiore chiarezza all'argomentazione separandone le parti in maniera ordinata.\nLa maggior parte degli enunciati chiamati lemmi quindi rivestono una importanza circoscritta. Un buon numero di lemmi vengono formulati solo per costituire un chiaro punto di passaggio per uno sviluppo dimostrativo ampio e articolato e non vengono presi in considerazione da chi non vuole addentrarsi nei particolari della dimostrazione del teorema rispetto al quale hanno un ruolo di preliminari, in quanto da essi non si ricavano conseguenze diverse da quelle che portano al teorema. Questi lemmi potrebbero essere chiamati \"lemmi ancillari\".\nTuttavia accade anche, soprattutto per il rispetto delle tradizioni (in genere molto forte tra i matematici), che si usi il termine lemma anche per enunciati di grande rilievo. Talora si tratta di enunciati la cui dimostrazione \u00e8 stata richiesta dal teorema successivo quando quest'ultimo era solo intuito ed \u00e8 stata ottenuta con un elevato impegno dimostrativo. Inoltre un tale \"lemma di rilievo\" pu\u00f2 avere notevoli conseguenze per le quali il teorema pu\u00f2 essere ignorato. Oppure possono essere dimostrazioni che sono diventate famose in matematica in quanto alla base di numerose altre dimostrazioni. Questi lemmi quindi \u00e8 opportuno siano ben conosciuti da chi si occupa del settore al quale essi afferiscono. Tra queste proposizioni ricordiamo il lemma di Zorn, il lemma di B\u00e9zout, il lemma di Euclide, il lemma di Fatou, il lemma di Gauss, il lemma di Jordan, il lemma di Schur.\nIl termine viene spesso utilizzato anche in filosofia con un significato meno rigoroso di quello matematico.\nEtimologia.\nDal greco \"\u03bb\u03ae\u03bc\u03bc\u03b1 \"l\u00e9mma\"\", col significato di \"ci\u00f2 che si riceve, come un regalo, del profitto, ecc\"."}
{"id": "104183", "revid": "1457847", "url": "https://it.wikipedia.org/wiki?curid=104183", "title": "Federazione Internazionale degli Scacchi", "text": "La F\u00e9d\u00e9ration Internationale des \u00c9checs (in italiano \"Federazione Internazionale degli Scacchi\", in inglese \"International Chess Federation\" o \"World Chess Federation\") \u00e8 un'organizzazione internazionale che regolamenta e controlla l'attivit\u00e0 scacchistica a livello mondiale. \nViene spesso indicata con il suo acronimo francese FIDE.\nLa sede centrale si trova attualmente a Losanna, in Svizzera. Ha sedi distaccate a Singapore e ad \u0116lista.\nOrganizza tornei validi per il Campionato del mondo di scacchi, le Olimpiadi degli scacchi e coordina le Federazioni di scacchi ad essa aderenti. A dicembre 2019 sono associate alla FIDE 194 Federazioni nazionali.\nIl suo motto \u00e8 \"Gens una sumus\" (\"Siamo una sola famiglia\").\nStoria.\nLa FIDE venne fondata a Parigi il 20 luglio 1924 dalle federazioni nazionali di 15 paesi: \nArgentina, Belgio, Canada, Cecoslovacchia, Finlandia, Francia, Italia, Jugoslavia, Paesi Bassi, Polonia, Regno Unito, Romania, Spagna, Svizzera e Ungheria.\nNel 1999 la FIDE \u00e8 stata ammessa nel Comitato Olimpico Internazionale, ed \u00e8 associata a SportAccord.\nNel 2018 dopo i casi di corruzione della presidenza Iljum\u017einov, la FIDE ha sancito il limite dei due mandati consecutivi alla carica presidenziale, ponendo fine alla tradizione che vedeva i presidenti restare a capo della federazione per uno o due decenni, se non oltre. Con l'elezione di Arkadij Dvorkovi\u010d fu presa la decisione di spostare la sede della federazione da Atene a Losanna. Lo scopo, secondo i nuovi vertici della FIDE, era di instaurare un clima di collaborazione con le altre federazioni sportive, in particolare con la FIFA, e con il Comitato Olimpico Internazionale.\nNel febbraio del 2022, a causa dei fatti relativi alla crisi russo-ucraina del 2021-2022, la FIDE impose delle sanzioni alle istituzioni scacchistiche di Russia e Bielorussia. Le sanzioni bandivano dalle competizioni internazionali le bandiere e gli inni dei due paesi, ovvero i loro tesserati da quel momento in poi sarebbero stati rappresentanti soltanto dai simboli delle federazioni scacchistiche nazionali relative. Inoltre nessuno di questi due paesi avrebbe potuto ospitare eventi scacchistici internazionali. Il primo evento ad essere colpito dalle sanzioni furono le Olimpiadi degli scacchi del 2022 che si sarebbero dovute tenere a Mosca nel luglio di quell'anno e che furono cambiate di sede. In seguito al conflitto armato in Ucraina la Federazione Internazionale rescisse ogni contratto di sponsorizzazione con aziende russe e bielorusse e fu costretta a riorganizzare il Consiglio annuale della FIDE, che avrebbe avuto il compito di eleggere il presidente in concomitanza con l'evento olimpico.\nAttivit\u00e0.\nLa FIDE organizza vari tipi di campionati del mondo e altre competizioni internazionali di scacchi, tra cui:\nInoltre gestisce il punteggio Elo dei giocatori, definisce le regole degli scacchi, pubblica periodicamente raccolte dei migliori problemi di scacchi (album FIDE), attribuisce i titoli di Maestro FIDE, Maestro Internazionale, Grande Maestro Internazionale, le versioni femminili di questi titoli e il titolo di Arbitro Internazionale.\nTramite la WFCC (\"World Federation for Chess Composition\"), la FIDE attribuisce vari titoli per la composizione e risoluzione di studi e problemi di scacchi.\nPer fini organizzativi, ed in particolare per i tornei di qualificazione al Campionato del mondo (zonali e Interzonali), la FIDE ha suddiviso le federazioni associate in quattro grandi aree continentali: Europa, Americhe, Asia e Oceania, Africa, a loro volta suddivise in zone e sottozone, contraddistinte da una sigla numerica.\nPresidenti della FIDE.\nIl mandato presidenziale viene rimesso in discussione ogni quattro anni. Il presidente della FIDE dall'ottobre del 2018 \u00e8 Arkadij Dvorkovi\u010d, che \u00e8 stato in precedenza vice Primo Ministro del governo russo dal 2012 al 2018.\nFIDE Online Arena.\nNel 2014 la federazione ha aperto un proprio server di scacchi ufficiale, con rating collegati al profilo FIDE dei giocatori e titoli di validit\u00e0 internazionale."}
{"id": "104184", "revid": "90919", "url": "https://it.wikipedia.org/wiki?curid=104184", "title": "FIDE", "text": ""}
{"id": "104185", "revid": "339392", "url": "https://it.wikipedia.org/wiki?curid=104185", "title": "F\u00e9d\u00e9ration Internationale Des \u00c9checs", "text": ""}
{"id": "104186", "revid": "111433", "url": "https://it.wikipedia.org/wiki?curid=104186", "title": "Mitologia norrena", "text": "Con mitologia norrena, mitologia nordica o mitologia scandinava ci si riferisce all'insieme dei miti appartenenti alla religione tradizionale pre-cristiana dei popoli germanici della Scandinavia, inclusi quelli che colonizzarono l'Islanda e le F\u00e6r \u00d8er, dove le fonti scritte della mitologia norrena furono assemblate. \u00c8 da ritenersi un ramo della mitologia germanica (che include anche la mitologia anglosassone o inglese), che \u00e8 il nucleo mitematico pi\u00f9 antico. La mitologia germanica ha radici nella mitologia indoeuropea.\nPer la maggior parte dell'et\u00e0 vichinga venne trasmessa oralmente e le nostre conoscenze al suo riguardo sono principalmente basate su testi medievali (in particolare le due versioni dell\"Edda\"), compilati successivamente all'introduzione del Cristianesimo tra i popoli germanici. La mitologia norrena si \u00e8 conservata anche come fonte d'ispirazione letteraria, produzioni teatrali, cinematografica e videoludica, che spesso ne hanno tuttavia presentato i contenuti snaturandoli.\nFonti.\nLa maggior parte della mitologia germanica, trasmessa oralmente, \u00e8 andata persa. Religiosi cristiani hanno recuperato e conservato frammenti pi\u00f9 o meno corposi della mitologia norrena, la variante pi\u00f9 tarda (altomedievale) della mitologia germanica. I due nomi principali sono quelli di Snorri Sturluson (compilatore dell\"Edda\") e Saxo Grammaticus, autore delle \"Gesta Danorum\". Questi autori adottano un'interpretazione evemeristica, per cui le divinit\u00e0 norrene sono eroi umani o sovrani divinizzati.\nL\"Edda in prosa\" fu scritta probabilmente tra il 1222 e il 1225 da Snorri Sturluson (\u00e8 detta per questo anche \"Edda di Snorri\"). Nelle intenzioni dell'autore dovrebbe essere un manuale per aspiranti poeti. La costruzione delle complesse metafore poetiche (note come \"Kenningar\") alla base della poesia norrena, tuttavia, richiede un'ampia conoscenza del retroterra mitologico, che qui Snorri espone estesamente.\nL\"Edda poetica\" (detta anche \"Edda di S\u00e6mundr\", in quanto erroneamente attribuita all'erudito \"S\u00e6mundr il Saggio\") fu scritta sempre nel XIII secolo. Tuttavia, i ventinove lunghi poemi che contiene risalgono a epoche di gran lunga anteriori, anche sino al IV o V secolo. Di questi, undici trattano delle divinit\u00e0, altri di eroi leggendari, come il celebre Sigur\u00f0r, il Sigfrido della germanica \"Canzone dei Nibelunghi\".\nOltre a queste fonti sono sopravvissute diverse leggende nel folklore orale scandinavo e tedesco, e centinaia di luoghi in tutta l'Europa Germanica prendono il nome dagli dei. Esistono anche numerose pietre runiche, specialmente in Scandinavia e in Inghilterra, che ritraggono scene della mitologia norrena, come la pesca di Thor, Odino che cavalca Sleipnir, Odino divorato da Fenrir, Hyrrokkin che cavalca verso il funerale di Baldr. In Danimarca \u00e8 stata ritrovata una pietra che ritrae Loki con mustacchi arricciati e le labbra cucite. Sono stati anche recuperati idoli che ritraggono Odino (con un occhio solo), Thor (con il suo martello) e Freyr.\nCosmologia.\nSecondo la mitologia norrena il mondo sensibile \u00e8 \"Mi\u00f0gar\u00f0r\" (lett. \"Terra di Mezzo\"). Circondata dalle acque, alla sua sommit\u00e0 si trova \u00c1sgar\u00f0r, la dimora degli dei, raggiungibile unicamente tramite Bifr\u01ebst, il ponte dell'arcobaleno. I Giganti vivono all'esterno del mondo, all'Est, in un luogo chiamato J\u01ebtunheimr (\"Terra dei Giganti\"). La dea Hel governa il sotterraneo regno \"Helheim\" (\"Dimora di Hel\"), luogo predestinato ai defunti. Nel Sud vi \u00e8 l'infuocato e misterioso reame di Muspell, il M\u00faspellsheimr dimora dei giganti del fuoco. Ulteriori regioni dell'immaginario norreno sono \u00c1lfheimr dimora degli \"elfi chiari\" (lj\u00f3s\u00e1lfar), Svart\u00e1lfaheimr dimora degli elfi oscuri (ma questa divisione tra elfi \u00e8 fatta unicamente da Snorri), Ni\u00f0avellir le miniere dei Nani, Vanaheimr casa dei Vanir.\nDivinit\u00e0.\nLe divinit\u00e0 sono divise in due classi: gli Asi (\"\u00c6sir\") e i Vani (\"Vanir\"). La distinzione non \u00e8 tuttavia netta: in un antico passato le due fazioni si fronteggiarono in guerra, ma in seguito raggiunsero la pace, si scambiarono ostaggi e alcuni membri si unirono in matrimonio. Di determinate divinit\u00e0 non \u00e8 chiara l'appartenenza a una delle due classi.\nAlcuni studiosi hanno visto in questo racconto di successione divina una trasposizione dell'invasione delle trib\u00f9 indoeuropee, che soppiantarono coi loro culti guerrieri le precedenti divinit\u00e0 agricole. Altri studiosi (come Georges Dum\u00e9zil o Mircea Eliade) considerano la divisione tra \u00c6sir e Vanir come l'espressione di una divisione strutturale delle diverse funzioni (divinit\u00e0 sovrane, guerriere e agricole) tipica delle religioni di supposta derivazione indoeuropea, e interamente spiegabile in tal senso.\nGli \u00c6sir e i Vanir sono generalmente nemici degli J\u01ebtnar (singolare \"J\u01ebtunn\"). Paragonabili ai Titani della mitologia greca, vengono chiamati Giganti, anche se alcuni suggeriscono, come alternativa, \"demoni\". Da notare comunque che gli \u00c6sir discendono dagli J\u01ebtnar, e sia \u00c6sir che Vanir possono unirsi con loro per generare figli, quando non sono dei mostri. Esistono due classi generali di giganti: Hr\u00edm\u00feursar, i \"giganti di brina\", e i M\u00faspellsmegir o \"giganti di fuoco\" anche detti \"Figli di Muspell\".\nCelebri tra gli altri enti divini sono Fenrir il lupo e il Mi\u00f0gar\u00f0sormr, il grande serpente che cinge il mondo, entrambi figli che il dio Loki ha avuto da una gigantessa. Altre creature spesso citate sono Huginn e Muninn (\"pensiero\" e \"memoria\"), i due corvi che mantengono informato Odino di tutto ci\u00f2 che avviene nel mondo. Sleipnir, il cavallo a otto zampe di Odino, anch'esso figlio di Loki. Ratatoskr, lo scoiattolo che scorrazza tra i rami di Yggdrasill, l'albero del mondo.\nCome per molte altre religioni indoeuropee, la mitologia germanica presenta una debole opposizione tra bene e male, tipica invece delle tradizioni abramitiche mediorientali. Loki, principio del disordine, in molte occasioni aiuta gli dei con la sua astuzia (per preservare l'ordine cosmico), e in altrettante li insulta e ne causa i lutti. I Giganti, non tanto fondamentalmente malvagi, sono piuttosto rudi, vanagloriosi e incivili. L'opposizione \u00e8 pi\u00f9 dunque tra un Ordine e un Caos non impermeabili l'uno all'altro.\nV\u01eblusp\u00e1: l'origine e la fine del mondo.\nL'origine e il destino del mondo sono descritti, anche se in modo molto confuso e criptico, nella \"V\u01eblusp\u00e1\" (\"La profezia della v\u01eblva\" o \"Profezia della Veggente\"), contenuta nell\"Edda poetica\".\nQui Odino evoca lo spirito di una v\u01eblva (cio\u00e8, una veggente) perch\u00e9 gli racconti il passato e il futuro. Pur riluttante, lo spirito deve cedere alle richieste di Odino, da sempre alla ricerca di nuova conoscenza, finch\u00e9, dopo aver rivelato tutti i segreti del passato e del futuro, sprofonda di nuovo nelle tenebre della morte.\nIl passato.\nIn principio c'erano il mondo del ghiaccio Niflheimr e il mondo del fuoco M\u00faspellsheimr e tra di essi Ginnungagap, un \"vuoto spalancato\", nel quale non viveva niente. Qui fuoco e ghiaccio si incontrarono, dando forma al gigante primordiale, Ymir e alla vacca cosmica, Au\u00f0humla il cui latte nutr\u00ec Ymir. La mucca lecc\u00f2 il ghiaccio, dando forma al primo dio Buri, che fu il padre di Borr, padre a sua volta del primo \u00c6sir, Odino, e dei suoi fratelli, V\u00edli e V\u00e9. Da Ymir discese invece la razza dei Giganti. Quindi i figli di Borr, Odino, V\u00edli e V\u00e9, uccisero Ymir e con il suo corpo formarono il mondo.\nGli dei regolavano il passaggio dei giorni e delle notti, cos\u00ec come delle stagioni. I primi esseri umani furono Askr ed Embla (frassino e olmo), formati dal legno e portati in vita ancora da Odino, V\u00edli e V\u00e9. S\u00f3l \u00e8 la dea del Sole, una figlia di Mundilf\u0153ri, data in sposa a Glenr. Ogni giorno cavalca nel cielo sul suo carro trainato da due cavalli chiamati \u00c1rvakr e Alsvi\u00f0r. Sol \u00e8 perennemente inseguita da Sk\u01ebll, un lupo che vuole divorarla (probabile spiegazione delle eclissi), e che prima o poi la raggiunger\u00e0. Fratello di Sol \u00e8 M\u00e1ni, la Luna, anch'egli inseguito da un lupo, Hati. Uno scudo, chiamato Svalinn, si interpone tra la Terra e il Sole, per impedire che questi bruci il suolo con la sua eccessiva violenza.\nLa veggente descrive quindi il grande albero Yggdrasill e le tre norne che tessono le trame del fato ai suoi piedi. Quindi descrive la guerra primordiale tra \u00c6sir e Vanir e l'omicidio di Baldr. A questo punto rivolge la sua attenzione al futuro.\nL'avvenire.\nAl termine del tempo le forze del caos prenderanno il sopravvento, spezzando le loro catene. Guidate da Loki, daranno il via al Ragnar\u01ebk, la battaglia finale tra le forze dell'ordine e le forze del disordine. Le due forze contrapposte si annienteranno a vicenda, distruggendo con loro l'intera creazione. Dalle sue ceneri, tuttavia, un nuovo mondo risorger\u00e0, una nuova coppia originaria, L\u00edf e L\u00edf\u00ferasir (salvatisi dal Ragnar\u01ebk nascondendosi nel bosco di Hoddm\u00edmir o nel frassino Yggdrasill a seconda delle varie tradizioni), ripopoler\u00e0 Mi\u00f0gar\u00f0r, ricominciando cos\u00ec un ciclo di ascesa e decadenza.\nGli studiosi discutono sull'eventuale peso di un'influenza cristiana su queste ultime credenze.\nRe ed eroi.\nLa mitologia non tratta solo di dei e creature soprannaturali, ma anche di eroi e re. Molti di essi sono probabilmente esistiti e generazioni di studiosi scandinavi hanno tentato di dividere la storia dai miti delle saghe. Gli eroi pi\u00f9 famosi sono senza dubbio Sigfrido e Svipdagr, ma anche le Skjaldm\u00e6r erano protagoniste di molte vicende eroiche.\nCulto germanico.\nCentri della fede.\nLe trib\u00f9 germaniche raramente o quasi mai costruirono templi nel senso moderno. Il Bl\u00f3t, la forma di adorazione praticata dagli antichi popoli Germanici e Scandinavi assomigliava a quella dei Celti e Baltici: poteva essere celebrata in boschi sacri o anche in casa e/o con un semplice altare di pietre impilate detto \"horgr\". Comunque sembra che siano esistiti alcuni centri religiosi importanti, come Skiringsal, Lejre e Uppsala. Adamo da Brema afferma che esisteva un Tempio a Uppsala con tre statue di legno di Thor, Odino e Freyr.\nSacerdoti.\nMentre sembra che sia esistito qualcosa di simile a dei sacerdoti, questi non assunsero mai il carattere professionale e semiereditario dei druidi celti. Ci\u00f2 perch\u00e9 la tradizione sciamanistica era mantenuta dalle donne, le V\u01eblva. Si dice che i re germanici abbiano avuto origine dall'ufficio sacerdotale. Il ruolo sacerdotale del re era in linea con il ruolo generale del go\u00f0i che era il capo di un gruppo di famiglie imparentate (per questa struttura sociale vedi clan norreni) e che amministrava i sacrifici.\nSacrifici umani.\nIl racconto unico di un testimone diretto di un sacrificio umano germanico sopravvive nella narrazione di Ibn Fadlan di una sepoltura di una nave Rus' in cui una ragazza schiava si offr\u00ec volontariamente per accompagnare il suo signore nell'aldil\u00e0. Resoconti di seconda mano provengono da Tacito, Saxo Grammaticus e Adamo da Brema. L'Heimskringla racconta del re svedese Aun che sacrific\u00f2 nove dei suoi figli in uno sforzo di prolungare la sua vita fino a che i suoi sudditi gli impedirono di sacrificare l'ultimo figlio, Egil.\nSecondo Adamo da Brema i re svedesi sacrificavano schiavi umani ogni nono anno durante i sacrifici di Yule al Tempio di Uppsala. Gli svedesi avevano il diritto non solo di eleggere il re, ma anche di deporlo e sempre l'Heimskringla racconta che sia il re D\u00f3maldi, che il re \u00d3l\u00e1fr Tr\u00e9telgja furono sacrificati dopo anni di carestia. Odino era associato alla morte per impiccagione e una probabile pratica del sacrificio Odinico mediante strangolamento ha un certo supporto archeologico nell'esistenza di cadaveri perfettamente conservati dall'acido delle torbiere dello Jutland (successivamente occupate dal popolo Danese), nelle quali furono gettati dopo esser stati strangolati. Un esempio \u00e8 la Mummia di Tollund.\nInterazioni con il Cristianesimo.\nUn importante problema nell'interpretare questa mitologia \u00e8 che spesso i racconti pi\u00f9 ravvicinati che sono giunti a noi risalgono all'epoca dei primi contatti con i cristiani. Come esempio sia l\"Edda in prosa\" che la \"Heimskringla\" sono state scritte da Snorri Sturluson nel XIII secolo, oltre duecento anni dopo l'evangelizzazione dell'Islanda intorno all'anno 1000 e in un intenso clima politico antipagano in Scandinavia.\nGeneralmente tutta la letteratura della saga proviene dall'Islanda, un'isola remota e relativamente piccola; seppure nel clima di relativa tolleranza religiosa, il punto di vista di Sturluson era essenzialmente cristiano. Le copie dell\"'Heimskringla\", che erano diffuse quanto la Bibbia nella Norvegia odierna, forniscono alcuni interessanti intuizioni sull'argomento. Snorri Sturluson introduce Odino come un mortale signore della guerra asiatico che acquisisce poteri magici, si insedia in Svezia e diviene un semidio successivamente alla sua morte. Dopo aver eroso la divinit\u00e0 di Odino, Sturluson racconta quindi la storia di un patto del re svedese Aun con Odino per prolungare la sua vita, in cambio del sacrificio dei suoi figli. Successivamente nella \"Heimskringla\" racconta in dettaglio come Sant'Olaf Haroldsson converta gli scandinavi al Cristianesimo.\nIn Islanda, cercando di evitare l'invasione da parte del re cristiano Olaf I di Norvegia, l'assemblea parlamentare islandese vot\u00f2 a favore dell'introduzione del cristianesimo, ma permettendo il paganesimo in ambito privato. Da ci\u00f2 deriv\u00f2 un'atmosfera pi\u00f9 tollerante che permise lo sviluppo della letteratura della saga, che \u00e8 una finestra vitale per permetterci di comprendere meglio l'era pagana.\nD'altra parte, in Svezia scoppiarono nell'XI secolo una serie di guerre civili che terminarono con l'incendio del Tempio di Uppsala.\nIl \"Gesta Hammaburgensis ecclesiae pontificum\" di Adamo da Brema riporta che i danesi si convertirono al cristianesimo nel 960, dopo un miracolo compiuto da un missionario di nome Poppone/Poppo (forse Poppo vescovo di Schleswig), che tenne in mano un ferro incandescente senza bruciarsi. Poppo disse che quella era la dimostrazione che Ges\u00f9 era pi\u00f9 grande di tutti gli dei germanici. Il re Harald I ne convenne e si fece cristiano all'istante.\nNel 1028, con fine del regno di sant'Olaf, fervente religioso, quasi tutti i norvegesi erano passati al cristianesimo, ma sopravvissero alcuni gruppi fedeli al culto di Odino.\nAd esempio, nella vivace citt\u00e0 commerciale di Bergen sono state rinvenute due iscrizioni runiche del XIII secolo, una che dice \"possa Thor riceverti, possa Odino possederti\". La seconda \u00e8 una galdra che dice \u00abIo incido rune di cura, Io incido rune di salvezza, una volta contro gli elfi, due volte contro i troll, tre volte contro i giganti\u00bb. La seconda cita anche la pericolosa Valchiria Skagull.\nEsistono poche altre testimonianze che vanno dal XIV secolo al XVIII secolo, ma il clero, come racconta Olao Magno nel 1555, scrisse della difficolt\u00e0 di estinguere le vecchie credenze. La canzone di \u00derymskvi\u00f0a pare essere stata particolarmente resistente, cos\u00ec come la romantica \"Hagbard e Signy\", e sono state registrate versioni di entrambe nel XVII secolo e anche nel XIX secolo. Nell'Ottocento e all'inizio del Novecento studiosi del folclore svedese hanno documentato le credenze popolari, scoprendo che sopravvivevano molte antiche tradizioni della mitologia norrena. Comunque queste erano ormai molto lontane dall'essere il sistema coeso raccontato da Snorri. Molte divinit\u00e0 furono dimenticate e solo Odino e l'uccisore di giganti Thor figurano in numerose leggende. Freia viene a volte menzionata e Baldr sopravvive solo nelle leggende riguardanti alcuni toponimi.\nAltri elementi della mitologia nordica sono sopravvissuti senza essere percepiti come tali, specialmente quelli riguardanti gli esseri soprannaturali del folklore scandinavo. Inoltre la fede nordica nel destino \u00e8 stata molto solida fino a tempi recenti. Poich\u00e9 l'inferno cristiano somiglia alla dimora dei morti della mitologia nordica, uno dei suoi nomi fu prestato dalla vecchia fede: \"Helvite\", cio\u00e8 \"punizione di Hel\". Alcuni elementi delle tradizioni Yule furono preservati, come la tradizione svedese di uccidere il maiale a Natale, che originariamente era parte del sacrificio a Frey.\nLoki, per la sua natura traditrice, diabolica e crudele secondo alcune teorie \u00e8 la versione nordica di Lucifero e del diavolo.\nNomenclatura dei giorni della settimana.\nAnalizzando attentamente i nomi dei giorni della settimana nelle lingue scandinave e germaniche, si nota come i nomi degli d\u00e8i della mitologia norrena compaiano molto spesso nelle lingue moderne:\nNota: il nome fra parentesi \u00e8 una delle varianti della lingua germanica\nInfluenze moderne.\nIn tempi pi\u00f9 recenti ci sono stati tentativi, sia in Europa sia negli Stati Uniti, di restaurare l'antica religione germanica sotto il nome di Etenismo. In Islanda l'\u00c1satr\u00fa (tradizione nordica dell'Etenismo) \u00e8 stata riconosciuta dallo stato come religione nel 1973, legalizzando i suoi matrimoni, battesimi e altre cerimonie. In Danimarca \u00e8 una religione ufficiale e legale, sebbene ancora discretamente nuova.\nSviluppi musicali.\nLa mitologia norrena, nell'accezione del \"Canto dei Nibelunghi\", ha ispirato Richard Wagner nella composizione delle quattro opere che compongono \"L'anello del Nibelungo\" (\"Der Ring des Nibelungen\").\nIn tempi pi\u00f9 recenti la mitologia norrena \u00e8 stata una forte fonte di ispirazione per i testi di molte canzoni di gruppi Black Metal, Death Metal, Folk Metal e soprattutto Viking Metal. Tra i quali:Manowar, Burzum, Enslaved, T\u00fdr, Unleashed, Amon Amarth e moltissimi altri.\nInfluenze sulla letteratura fantasy e nei giochi di ruolo.\nRobert E. Howard ha preso in prestito estensivamente elementi della mitologia norrena per molti dei suoi lavori fantasy, tra cui la sua pi\u00f9 famosa creazione Conan il barbaro, un mercenario cimmero ed eroe di numerose storie brevi e novelle. Successivamente altri seguirono le sue orme. Poul Anderson ha scritto una serie di romanzi ambientati nel mondo della mitologia norrena, tra cui \"La spada spezzata\", \"La saga di Hrolf Kraki\", \"La guerra degli d\u00e8i\" e, ispirandosi alle ballate danesi, \"I figli del tritone\". Il primo racconto del ciclo di Harold Shea, di L. Sprague de Camp e Fletcher Pratt, trae la sua ambientazione da un episodio dell\"Edda in prosa\" di Snorri Sturluson. La mitologia norrena \u00e8 invece presente, in misura minore rispetto a quella anglosassone, ne \"Il Signore degli Anelli\" di J. R. R. Tolkien. Molti autori famosi come Robert Jordan, Terry Brooks, Raymond Feist, David Eddings, Tad Williams, \"Il gioco proibito\" di Lisa J. Smith e altri, hanno preso in prestito elementi dalla mitologia norrena.\nL'intera saga de \"La ragazza drago\", scritta da Licia Troisi, \u00e8 basata sulla mitologia nordica, in pi\u00f9 anche la trilogia di Magnus Chase e gli dei di Asgard, di Rick Riordan, \u00e8 basata sulla mitologia nordica. Anche la serie TV canadese \"Vikings\" \u00e8 basata sulla mitologia nordica.\nCi\u00f2 aiut\u00f2 il fantasy a svilupparsi come genere separato e, d'altra parte, la sua nascita diede una spinta alla diffusione di giochi di ruolo (degli esempi sono \"Dungeons &amp; Dragons\" e \"NosTale\", un gioco di ruolo \"MMORPG\") e videogiochi con ambientazioni fantasy.\nInfluenze nella cultura di massa.\nMolti dei personaggi del pantheon norreno sono stati adattati e immessi nei fumetti dell'Universo Marvel con l'arrivo di Thor, uno dei supereroi pubblicato da pi\u00f9 tempo. Personaggi del pantheon norreno sono anche eroi dell'anime giapponese Matantei Loki Ragnarok. Ragnarok \u00e8 inoltre il nome dell'astronave in dotazione ai personaggi di Final Fantasy VIII e il nome di una spada ricorrente nella serie. In Final Fantasy VII, la citt\u00e0 capitale del mondo di gioco si chiama Midgar. Odino e Midgardsormr sono due Evocazioni ricorrenti nella serie di Final Fantasy. Alcuni personaggi del manga giapponese \"Oh, mia dea!\" di K\u014dsuke Fujishima sono ispirati anch'essi alla mitologia norrena: le tre dee protagoniste assieme al mortale Keiichi Morisato sono le Norne. Anche nella serie di manga e anime de \"I Cavalieri dello zodiaco\" vengono citati nomi e caratteristiche di personaggi della cultura Norrena adattati al ruolo dei combattenti fronteggiati dai cavalieri dello zodiaco durante le avventure situate ad Asgard. Inoltre la mitologia norrena \u00e8 il tema principale nei brani di molti gruppi metal, in particolare di quelli aderenti al genere black metal, epic metal e viking metal.\nPossiamo trovare riferimenti alla mitologia norrena anche nella 3\u00aa stagione dell'anime High School DxD, vedendo anche la raffigurazione di alcune divinit\u00e0 norrene (come ad esempio Odino e Loki).\nNella serie a fumetti Martin Myst\u00e8re un filone narrativo riprende i temi della mitologia norrena con storie di ampio respiro in cui vi sono commistioni anche con la mitologia celtica e con le leggende su Re Art\u00f9.\nI videogiochi \"God of War\", uscito nel 2018, uscito nel 2020 ed \"\" sono ambientati nella mitologia norrena.\nIl videogioco \"Apsulov: End of Gods\" \u00e8 ambientato in un futuro alternativo dove l'universo attuale coesiste con i mondi descritti dalla mitologia norrena "}
{"id": "104189", "revid": "339392", "url": "https://it.wikipedia.org/wiki?curid=104189", "title": "Mikhail Gorbach\u00ebv", "text": ""}
{"id": "104191", "revid": "339392", "url": "https://it.wikipedia.org/wiki?curid=104191", "title": "Mikhail Sergejevi\u010d Gorbach\u00ebv", "text": ""}
{"id": "104192", "revid": "339392", "url": "https://it.wikipedia.org/wiki?curid=104192", "title": "Michail Gorbach\u00ebv", "text": ""}
{"id": "104193", "revid": "339392", "url": "https://it.wikipedia.org/wiki?curid=104193", "title": "Michail Sergejevi\u010d Gorbach\u00ebv", "text": ""}
{"id": "104194", "revid": "339392", "url": "https://it.wikipedia.org/wiki?curid=104194", "title": "Mikhail Sergeyevi\u010d Gorbach\u00ebv", "text": ""}
{"id": "104195", "revid": "339392", "url": "https://it.wikipedia.org/wiki?curid=104195", "title": "Michail Sergeyevi\u010d Gorbach\u00ebv", "text": ""}
{"id": "104196", "revid": "339392", "url": "https://it.wikipedia.org/wiki?curid=104196", "title": "Aesir", "text": ""}
{"id": "104199", "revid": "122288702", "url": "https://it.wikipedia.org/wiki?curid=104199", "title": "Julian Barnes", "text": " Ha scritto romanzi polizieschi sotto lo pseudonimo di Dan Kavanagh. L'altro pseudonimo usato \u00e8 Edward Pygge, utilizzato in collaborazione con Ian Hamilton, John Fuller, Clive James e Russell Davies per polemiche e critiche letterarie.\nI suoi romanzi e racconti sono esempi di postmodernismo in letteratura. Ha vinto il Man Booker Prize per \"Il senso di una fine\" nel 2011, mentre fu finalista del premio altre tre volte: nel 1984 per \"Il pappagallo di Flaubert\", nel 1998 per \"England, England\" e nel 2005 per \"Arthur e George\".\nBiografia.\nNato a Leicester, la famiglia si trasfer\u00ec alla periferia di Londra quando aveva sei settimane: i genitori erano entrambi insegnanti di francese. Dopo aver studiato alla City of London School (1957-1964) e al Magdalen College di Oxford, dove si laure\u00f2 in lingue moderne, lavor\u00f2 per 3 anni come lessicografo per il supplemento dell'Oxford English Dictionary. In seguito fu occupato come recensore e redattore letterario per le riviste \"New Statesman\" e \"New Review\". Dal 1979 al 1986 fu critico cinematografico, prima per \"New Statesman\" e poi per \"The Observer\". Divenne anche corrispondente estero per \"The New Yorker\". Ha inoltre prestato la voce a Georges Simenon per una serie radiofonica su Maigret prodotta dalla BBC Radio 4 nel 2003.\nVita privata.\n\u00c8 stato sposato con l'agente letteraria Pat Kavanagh (1940-2008), morta per un tumore al cervello. Suo fratello, Jonathan Barnes, \u00e8 un filosofo, annoverato tra i principali studiosi, tra l'altro, dell'opera di Aristotele in inglese (la storia famigliare si pu\u00f2 leggere in \"Nothing to Be Frightened Of\")."}
{"id": "104201", "revid": "125822888", "url": "https://it.wikipedia.org/wiki?curid=104201", "title": "Ciclo di Barsoom", "text": "Il Ciclo di Barsoom o Ciclo di Marte \u00e8 una serie letteraria \"science fantasy\" di Edgar Rice Burroughs. Il romanzo d'esordio \u00e8 \"La principessa di Marte\" pubblicato nel 1912 a puntate sulla rivista \"The All-Story\" e poi raccolto in volume unico nel 1917. A questo fanno seguito altri otto romanzi e due raccolte di novelle.\nIl suo personaggio pi\u00f9 noto \u00e8 John Carter di Marte, protagonista dei primi tre romanzi e comprimario importante negli altri. La serie \u00e8 ambientata su una versione immaginaria di Marte, rappresentato come un pianeta pi\u00f9 avanzato della Terra ma ora in declino, che ospita una propria popolazione, tecnologia, fauna e flora. Le storie narrano le peripezie di un eroe solitario in questo mondo alieno.\nHa ispirato diversi adattamenti a fumetti, giochi e due lungometraggi. Come altre serie di Burroughs il \"Ciclo di Barsoom\" \u00e8 considerato uno degli esempi pi\u00f9 rappresentativi della narrativa \"pulp\" di inizio Novecento e ha avuto un decisivo influsso nelle successive opere di fantascienza epico-avventurosa, in particolare nel filone del \"planetary romance\".\nStoria editoriale.\nNel 1911 Burroughs era sull'orlo del suicidio. Perennemente insoddisfatto, aveva cambiato almeno una dozzina di professioni prima di approdare infine alla scrittura e al genere fantastico. Il primo personaggio da lui creato fu il capitano John Carter, un avventuriero, ex soldato sudista, che viene fortunosamente trasportato sul pianeta Marte.\nL'idea che ispir\u00f2 a Burroughs un pianeta Marte abitato da antiche civilt\u00e0 gli fu suggerita dal libro \"Mars As an Abode of Life\" di Percival Lowell, in cui l'astronomo, nella convinzione che i canali di Marte fossero realmente corsi d'acqua, ipotizzava che fossero stati costruiti da popoli remoti, e che Marte fosse un pianeta pi\u00f9 antico della Terra. Le idee di Lowell segnarono lo stato dell'arte degli studi sul pianeta rosso nei primi anni del ventesimo secolo e influenzarono profondamente anche l'opinione comune. Sebbene infatti la visione di Marte di Burroughs non paia basata effettivamente sulla lettura dei testi di Lowell, Burroughs prese le sue informazioni da articoli di giornale e fonti divulgative che erano tutte in qualche modo allineate alle teorie marziane di Lowell.\nBurroughs inizi\u00f2 a scrivere un romanzo basato su John Carter e su Marte nella seconda met\u00e0 del 1911. Questo venne poi pubblicato a puntate l'anno successivo sul \"pulp magazine\" \"The All-Story\" con il titolo \"Under the Moons of Mars\". Il romanzo usc\u00ec sotto lo pseudonimo di \"Norman Bean\" (\"Bean\" nel gergo dell'epoca aveva il significato di \"testa\", \"capoccia\") mentre \"Norman\" avrebbe dovuto essere \"Normal\", ma divenne \"Norman\" per un errore del grafico che disegn\u00f2 la testata del romanzo.\nBurroughs continu\u00f2 la narrazione a formare una serie, e tutti i libri seguenti portano la sua firma. Le successive due storie uscirono nel corso del 1913 e del 1914, e ulteriori sei furono composte tra il 1921 e il 1939. Gli ultimi racconti del ciclo sono novelle e romanzi brevi pubblicati nel corso del 1941 e 1943. Uno di questi, \"John Carter and the Giant of Mars\", era in origine un racconto del figlio di Burroughs, John Coleman Burroughs, poi ripreso e ampliato dall'autore. In seguito alla pubblicazione su rivista tutti i capitoli del ciclo vennero raccolti e ripubblicati in volumi brossurati, i primi sei dalla casa editrice di Chicago McClurg, tre autoprodotti dallo stesso Burroughs e due da altri editori.\n\"A Princess of Mars\" \u00e8 entrato nel pubblico dominio nel 1988 negli Stati Uniti, dove sono considerati liberi i primi cinque romanzi della serie, ovvero quei libri pubblicati prima del 1926. Nel 2020 tutti i romanzi del ciclo sono diventati liberi nei paesi in cui il copyright ha durata limitata a settant'anni dopo la morte dell'autore. La Edgar Rice Burroughs Inc., la societ\u00e0 fondata dallo stesso Burroughs che si occupa di curare i diritti delle opere dell'autore, \u00e8 titolare del marchio registrato su nomi, ambientazioni e personaggi della serie.\nAmbientazione.\nLa serie \u00e8 ambientata su Marte, chiamato Barsoom dai suoi abitanti. Il pianeta \u00e8 rappresentato come un mondo un tempo florido e rigoglioso, formato da continenti e oceani come la Terra, ma che a causa della sua et\u00e0 avanzata \u00e8 diventato sempre meno ospitale: i mari si sono prosciugati lasciandolo un pianeta arido e costellato di antiche citt\u00e0 abbandonate. I giorni sono caldi, le notti fredde e sembra esserci poca escursione termica sulla superficie del pianeta, tranne che ai poli. Gli abitanti, temprati da un ambiente sempre pi\u00f9 privo di risorse, sono diventati battaglieri e feroci per assicurarsi la sopravvivenza, e amministrano le scarse risorse idriche ancora presenti attraverso un sistema planetario di canali, controllati da citt\u00e0-stato in perenne conflitto.\nGli abitanti di Barsoom sono ovipari e hanno una durata di vita di oltre mille anni, sebbene l'aspettativa effettiva sia molto pi\u00f9 bassa. A parte queste caratteristiche, la pelle che pu\u00f2 essere di vari colori o i corpi che possono presentare caratteristiche atipiche, i marziani sono sostanzialmente uguali nell'aspetto agli esseri umani. Non indossano vestiti a parte ornamenti e gioielli. Tutti gli abitanti di Barsoom sono in grado di comunicare telepaticamente tra di loro e con gli animali domestici. Sul pianeta esiste un'unica lingua e diversi sistemi di scrittura. Il pianeta presenta anche flora e fauna ricche e variegate.\nI marziani rossi sono la cultura dominante del pianeta; un popolo civilizzato, governato da leggi democratiche, con un profondo senso dell'onore, della famiglia e delle relazioni sociali, uno sviluppato gusto artistico e un livello tecnologico avanzato. Vivono in citt\u00e0-stati come Helium, Ptarth e Zodanga, e controllano la maggior parte delle risorse del pianeta. I marziani rossi sono i discendenti di un incrocio tra i marziani gialli, i marziani bianchi e i marziani neri, antichi popoli che abitavano Barsoom e che si unirono poco prima dello sconvolgimento del pianeta per creare una razza forte e robusta in grado di resistere nel nuovo ambiente. Bench\u00e9 ritenuti estinti, delle trib\u00f9 dei tre popoli sopravvivono in zone poco accessibili di Marte.\nLa seconda civilt\u00e0 per importanza \u00e8 quella dei marziani verdi, umanoidi alti fino a 4,5 metri, con sei arti, e occhi posti ai lati della testa e in grado di muoversi separatamente. Sono un popolo nomade, barbaro, primitivo e guerriero. Hanno una struttura sociale rigida e gerarchica che fa capo a sovrani e signori della guerra, mentre sono insensibili a sentimenti quali l'amore o l'amicizia. Predano i marziani rossi per appropriarsi delle loro risorse.\nLa tecnologia di Barsoom \u00e8 stata concepita da Burroughs come avanzata e futuristica rispetto a quella coeva al periodo di composizione della serie. I marziani rossi utilizzano macchine volanti, che stanno sospese grazie a un meccanismo di antigravit\u00e0, come mezzo di trasporto civile e aviazione militare. Diffusi sono anche fucili e pistole al radio, macchine simili a fax o televisori, e bussole che funzionano da GPS. Anche il mantenimento dell'atmosfera del pianeta in declino \u00e8 assicurato da un gigantesco e complesso macchinario. La medicina e la genetica marziana sono molto sviluppate: balsami e unguenti possono guarire ferite anche gravi in poche ore, mentre il geniale scienziato Ras Thavas ha le conoscenze e gli strumenti per trapiantare tessuti, organi e arti di esseri viventi.\nTrama.\nI primi tre romanzi della serie formano una trilogia incentrata sul personaggio di John Carter e sulla sua sposa marziana Dejah Thoris. Nei titoli successivi compaiono anche i loro discendenti. Il loro figlio Carthoris debutta come personaggio minore in \"Gli dei di Marte\" ed \u00e8 il protagonista di \"Thuvia, fanciulla di Marte\". Sua sorella Tara di Helium \u00e8 il personaggio principale di \"Le pedine di Marte\", mentre la figlia di Tara, Llana di Gathol, \u00e8 la figura centrale della raccolta \"Llana di Gathol\". Ulysses Paxton, un terrestre trasportato su Marte, \u00e8 il protagonista di \"La mente di Marte\". I rimanenti libri si incentrano invece sulle avventure successive di John Carter (\"Le spade di Marte\" e \"John Carter of Mars\") o su personaggi marziani (\"Il guerriero di Marte\" e \"Gli uomini sintetici di Marte\").\nI libri che compongono il ciclo sono principalmente dei racconti di viaggio e seguono tutti uno schema simile, in cui un eroe virtuoso e civilizzato \u00e8 trasferito in un luogo distante, deve scontrarsi con popoli primitivi che vorrebbero catturarlo o con altri tipi di pericoli, spesso con l'assistenza di un aiutante locale, e riesce infine a salvare una damigella in pericolo da un antagonista abietto ma potente. La maggior parte degli antagonisti sono irrimediabilmente cattivi, e governano con pugno di ferro su grandi imperi o regni oscuri e nascosti, attirandosi l'odio dei loro sudditi. Il modello \u00e8 fornito dal jeddak di Thark Tal Hajus nel primo romanzo; altri esempi includono Salensus Oll in \"Il signore della guerra di Marte\", Nutus di Dusar in \"Thuvia, fanciulla di Marte\" e Ul Vas, jeddak di Tarid in \"Le spade di Marte\".\nNella serie non ci sono sfumature psicologiche e morali: i ruoli sono sempre ben definiti e vi \u00e8 una chiara distinzione tra buoni e cattivi. Il senso dell'onore trascende la razza o l'appartenenza politica, e i personaggi combattono l'uno accanto all'altro e contro i loro avversari perch\u00e9 \u00e8 la cosa giusta da fare. Le virt\u00f9 come compassione, lealt\u00e0 e coraggio vengono esaltate, mentre sono deplorati l'insensibilit\u00e0, l'inganno e la codardia. Frequente \u00e8 il ricorso a espedienti narrativi come \"dei ex machina\" per trarre d'impaccio gli eroi.\nGenere e stile.\nIl \"Ciclo di Barsoom\" si pone a cavallo tra la fantascienza e il fantasy, due generi che all'epoca non erano ancora stati codificati. I tanti aspetti fantastici dei racconti, infatti, raramente appaiono smaccatamente impossibili ma vengono solitamente giustificati da un qualche tipo di spiegazione scientifico-tecnologica. Per questo motivo la serie \u00e8 spesso classificata nel filone detto science fantasy, un ibrido tra i due generi.\nAll'interno di questa corrente Burroughs contribu\u00ec a codificare e popolarizzare il sottogenere del \"planetary romance\", ovvero storie simili allo \"sword and sorcery\" ma che includono aspetti scientifici, sono ambientate su mondi alieni la cui natura ed esplorazione \u00e8 il focus principale della narrazione, presentano combattimenti con le spade, mostri, elementi soprannaturali come abilit\u00e0 telepatiche, e civilt\u00e0 simili a quelle della Terra in tempi primitivi e premoderni, in particolare strutture sociali dinastiche o religiose, mentre la tecnologia, seppur presente, non \u00e8 centrale nello sviluppo narrativo.\nNella serie Burroughs adotta uno stile immediato e descrittivo, al fine di immedesimare il lettore nelle immagini e nelle sensazioni dell'ambientazione marziana. La sua prosa deve molto alla letteratura di consumo dei romanzi d'intrattenimento vittoriani che lo precedettero, assumendo una forma spesso circonvoluta e ridondante.\nBurroughs coni\u00f2 qualche centinaio di termini nella lingua inventata barsoomiana parlata dalle popolazioni autoctone di Marte e ne fece un ampio uso nei suoi racconti. In \"Thuvia, fanciulla di Marte\" incluse un glossario delle parole barsoomiane presenti nei primi quattro romanzi. La stessa parola \"Barsoom\", il nome marziano per Marte, \u00e8 una creazione in barsoomiano ed \u00e8 composta dal termine \"soom\", per \"pianeta\", e dalla parola marziana per otto, \"bar\". Ci\u00f2 riflette la numerazione di Marte come l'ottavo corpo celeste del sistema solare interno, contando non solo i pianeti, ma anche il Sole e i satelliti della Terra e di Marte.\nAccoglienza e impatto culturale.\nIl \"Ciclo di Barsoom\" \u00e8 considerato insieme a \"Tarzan\" l'opera pi\u00f9 importante di Burroughs. La critica letteraria tende a valutare la serie come priva di particolari meriti letterari. Come per le restanti opere di Burroughs \u00e8 infatti contraddistinta da uno stile spicciolo e diretto, e da narrazioni convenzionali, superficiali, ripetitive e stereotipate, che enfatizzano la violenza e l'azione. Le sue storie sono note per la scarsa attenzione alla logica, alla coerenza interna e alla plausibilit\u00e0 scientifica. La caratterizzazione dei personaggi \u00e8 un altro punto debole, e la maggior parte delle figure, incluse John Carter e Dejah Toris, risultano monodimensionali, blande o inattive nel corso dei racconti. Perdipi\u00f9 la serie risente dell'epoca in cui fu composta e risulta marcata da razzismo e sessismo di fondo, che appaiono anacronistici e fuori luogo alla sensibilit\u00e0 della critica e dei lettori moderni.\nBurroughs stesso era solito ammettere i suoi limiti di scrittore, sostenendo che le sue storie non avevano altre pretese oltre all'escapismo e all'intrattenimento. Pur con i suoi difetti il ciclo \u00e8 infatti frequentemente elogiato per la prorompente forza immaginifica e narrativa, per la rappresentazione accattivante, entusiasmante e vivida dell'ambientazione marziana, e per la capacit\u00e0 di attirare il lettore tra le pieghe di una trama sempre scorrevole e veloce. Grazie a ci\u00f2 e al suo proporre storie e ambientazioni dal fascino esotico, avventuroso e universale, la serie ha saputo catturare una platea vasta, multiforme e duratura. A tal proposito lo scrittore e studioso Richard A. Lupoff ha scritto:\nI romanzi del \"Ciclo di Barsoom\" sono conosciuti per il loro impatto pioneristico nel campo della narrativa di genere avventuroso, fantascientifico e fantastico, e hanno avuto una profonda influenza sugli autori successivi: numerosi libri, film, fumetti e serie televisive hanno attinto personaggi o elementi dalle loro storie. Gli scrittori di fantascienza Ray Bradbury e Arthur C. Clarke lessero entrambi e furono influenzati in giovent\u00f9 dalla serie di libri di Barsoom di Burroughs. Bradbury in particolare era un ammiratore dei racconti di Burroughs, che furono un'ispirazione per le sue \"Cronache marziane\". Anche Robert A. Heinlein produsse opere ispirate alla serie. Per molti altri autori e scrittori il \"Ciclo di Barsoom\" contribu\u00ec inoltre a stabilire Marte come un'ambientazione avventurosa di primo piano. L'influenza di John Carter e Barsoom \u00e8 riscontrabile in vari e importanti personaggi e serie, come Buck Rogers, Flash Gordon, Superman, \"Star Trek\", \"Guerre stellari\" o \"Avatar\".\nLa serie ebbe un notevole impatto anche in campo astronomico e astronautico, contribuendo ad aumentare l'interesse e il sostegno pubblico per l'esplorazione del cosmo. I lettori includevano alcuni dei pionieri dello spazio e coloro che erano coinvolti nella ricerca di vita su altri pianeti, come lo scienziato Carl Sagan che afferm\u00f2 di aver letto i libri da ragazzo e che essi continuarono a influenzare la sua immaginazione e il suo lavoro durante l'et\u00e0 adulta. Per celebrare l'opera di Burroughs, un cratere di Marte \u00e8 stato chiamato in suo onore Cratere Burroughs.\nTrasposizioni.\nFumetti.\nIl primo adattamento a fumetti del \"Ciclo di Barsoom\" fu una storia intitolata \"John Carter of Mars\", in tavole realizzate per lo pi\u00f9 dal figlio di Burroughs, John Coleman Burroughs, e pubblicata sulla rivista \"The Funnies\" della Dell Comics nei numeri 30-56 tra il 1939 e il 1941. Sempre John Coleman Burroughs realizz\u00f2 69 tavole domenicali per la United Feature Syndicate, che apparvero su quattro giornali statunitensi dal 7 dicembre 1941 al 3 aprile 1943. Le prime strisce adattavano il romanzo \"La principessa di Marte\", mentre in seguito il fumetto continu\u00f2 con storie inedite. Tre storie basate sui primi tre romanzi della serie e illustrate da Jesse Marsh furono pubblicate dalla Dell Comics sulla rivista \"Four Color\" nei numeri 375, 437 e 488 nel 1952-1953.\nUna versione a fumetti britannica di \"La principessa di Marte\" dal titolo \"The Martian\", scritta da D.R. Morton e disegnata da Robert Forest, venne pubblicata sul \"Sun\" nel 1958-1959. Un'altra versione in lingua ceca dal titolo \"Dobrodru\u017cstv\u00ed Johna Cartera\" (lett. \"Le avventure di John Carter\"), scritta da Vlastislav Toman e illustrata da Ji\u0159\u00ed Ve\u0161krna e Milan Ressel usc\u00ec nel 1968-1971 sulla rivista cecoslovacca \"ABC\".\nNel corso degli anni settenta la DC Comics pubblic\u00f2 storie di John Carter su diverse riviste. La prima fu scritta da Marv Wolfman e disegnata da Murphy Anderson e apparve nel fumetto \"Tarzan\" nei numeri 207-209 nel 1972; gli stessi autori ne realizzarono altre pubblicate sui numeri 1-7 di \"Weird Worlds\" nel 1972-1973. John Carter riapparve nel 1976 nei numeri 62-64 di \"Tarzan Family\" in storie scritte da Robert Kanigher e illustrate da Noly Zamora e Vi Catan. Dal 1977 al 1979 la Marvel Comics pubblic\u00f2 le avventure dell'eroe nella serie a fumetti \"John Carter, Warlord of Mars\", di cui uscirono 28 numeri pi\u00f9 tre annuali, con testi di Marv Wolfman e Peter B. Gillis, e disegni di Gil Kane, Carmine Infantino, Ernie Col\u00f3n e Larry Hama. La Dark Horse Comics produsse nel 1996 un crossover tra i personaggi di Tarzan e John Carter e negli anni duemiladieci ristamp\u00f2 diversi adattamenti a fumetti della serie pubblicati da editori precedenti: Dell Comics, DC e Marvel.\nDopo aver tentato infruttuosamente di assicurarsi i diritti della serie dalla Edgar Rice Burroughs Inc., nel 2010 la Dynamite Entertainment lanci\u00f2 degli adattamenti a fumetti dell'universo di Barsoom, forte del fatto che il ciclo era ormai entrato nel pubblico dominio negli Stati Uniti ed evitando di utilizzare marchi registrati nei titoli. Videro cos\u00ec la luce le serie \"Warlord of Mars\", \"Warlord of Mars: Dejah Thoris\", \"Warlord of Mars: Fall of Barsoom\", \"Dejah Thoris &amp; the White Apes of Mars\" e \"Dejah Thoris &amp; the Green Men of Mars\". Nel 2012 la Edgar Rice Burroughs Inc. denunci\u00f2 la Dynamite con l'accusa di concorrenza sleale, di violare i diritti sui loro marchi registrati e di infangare il buon nome che la compagnia aveva creato intorno al franchise, attraverso la rappresentazione di copertine e disegni che rasentavano la pornografia, e chiedendo il ritiro delle serie e la resa dei guadagni. Nel frattempo i diritti per produrre materiale licenziato erano in mano alla Marvel, che nel corso del 2011-2012 produsse le miniserie \"John Carter: A Princess of Mars\", adattamento del primo romanzo, \"John Carter: The World of Mars\", un prequel del film allora in produzione, e \"John Carter: The Gods of Mars\", trasposizione del secondo romanzo.\nNel 2014 Dynamite e Edgar Rice Burroughs Inc. raggiunsero un accordo per continuare a distribuire congiuntamente materiale a fumetti sulla serie. A tal fine la compagnia di famiglia rientr\u00f2 in possesso dei diritti dalla Marvel e l'editore pot\u00e9 rilanciare la serie regolare con il titolo \"John Carter: Warlord of Mars\", che continu\u00f2 fino al 2015. Dynamite ha pubblicato anche le miniserie \"John Carter: The End\" (2017) e \"Dejah Thoris vs. John Carter of Mars\" (2021). Nel 2014 Edgar Rice Burroughs Inc. ha lanciato una striscia a fumetti \"webcomic\" scritta da Roy Thomas e illustrata da Rodolfo P\u00e9rez Garcia.\nCinema e televisione.\nI primi progetti per una trasposizione cinematografica del \"Ciclo di Barsoon\" risalgono agli anni trenta, quando Robert Clampett della Warner Bros. propose a Burroughs di creare un adattamento animato del primo libro. Dopo aver realizzato dei bozzetti, il progetto per\u00f2 si aren\u00f2 per mancanza di fondi e di interesse. Negli anni cinquanta Ray Harryhausen prese in considerazione l'idea di realizzare un film in stop-motion. A partire dagli anni ottanta, con lo sviluppo degli effetti speciali, iniziarono a emergere delle proposte per degli adattamenti live action, dapprima da parte della Disney, che discusse con il regista John McTiernan un possibile adattamento ad alto budget. Nel 2004 Paramount si assicur\u00f2 i diritti della serie, ma nei due anni seguenti il progetto pass\u00f2 in mano a vari registi, Robert Rodriguez, Kerry Conran e Jon Favreau, e infine sfum\u00f2.\nIl primo adattamento si concretizz\u00f2 nel 2009 nel film direct-to-video a basso budget \"Princess of Mars\", prodotto dallo studio indipendente The Asylum e interpretato da Antonio Sab\u00e0to Jr. e Traci Lords.\nNel 2007 Walt Disney Pictures avvi\u00f2 i propri piani per produrre un film tratto dalla serie, diretto da Andrew Stanton e interpretato da Taylor Kitsch nei panni del protagonista. \"John Carter\" usc\u00ec nelle sale il 9 marzo 2012. Nonostante l'alto budget la pellicola ricevette critiche piuttosto negative e si rivel\u00f2 un flop al botteghino, causando l'interruzione dell'ambizioso progetto che prevedeva diversi sequel.\nA fine 2019 il sito We Got This Covered ha riportato che un reboot del franchise in forma di serie televisiva era in lavorazione da parte di Disney.\nGiochi e videogiochi.\nDue giochi di ruolo intitolati entrambi \"John Carter: Warlord of Mars\" sono stati pubblicati rispettivamente nel 1978 da Heritage Models e nel 1979 da Simulations Publications.\nIl 19 aprile 2021 Edgar Rice Burroughs Inc., FNCPR e la software house Tanglewood Games hanno avviato una campagna kickstarter per produrre un videogioco di avventura in prima persona per PC basato sulla serie."}
{"id": "104207", "revid": "119254624", "url": "https://it.wikipedia.org/wiki?curid=104207", "title": "McSweeney's", "text": "McSweeney's \u00e8 una casa editrice statunitense fondata da Dave Eggers, autore di \"Conoscerete la nostra velocit\u00e0\", \"L'opera struggente di un formidabile genio\" e, assieme a molti altri scrittori e disegnatori, del \"Futuro dizionario d'America\".\nCome vero e proprio \"think tank\" e centro di pensiero radical e liberal, ha lanciato le carriere di molti giovani autori, ma ha anche pubblicato i lavori di scrittori famosi come Michael Chabon, Stephen King, e Joyce Carol Oates.\n\"Timothy McSweeney's Quarterly Concern\" \u00e8 la rivista letteraria della casa editrice. Sono previsti 56 numeri della rivista."}
{"id": "104208", "revid": "339392", "url": "https://it.wikipedia.org/wiki?curid=104208", "title": "Jujitsu", "text": ""}
{"id": "104213", "revid": "503924", "url": "https://it.wikipedia.org/wiki?curid=104213", "title": "Gerardina Trovato", "text": "Biografia.\nFiglia di un medico catanese e di una insegnante di pianoforte, consegue a 19 anni il diploma di ragioneria e si trasferisce quasi subito a Roma, nell'intento di entrare a far parte del mondo della musica. Dopo alcune esperienze lavorative come corista, grazie all'amico giornalista Piero Vivarelli riesce a far ascoltare una sua cassetta-provino a Caterina Caselli, proprietaria insieme al marito dell'etichetta discografica Sugar, che rimane folgorata dalla voce di Gerardina e la affida al produttore Mauro Malavasi per preparare il suo primo album \"Gerardina Trovato\".\nIl debutto davanti al grande pubblico avviene al Festival di Sanremo 1993 con \"Ma non ho pi\u00f9 la mia citt\u00e0\" scritta per il testo dalla stessa Gerardina e composta da Malavasi e Donatella Milani, classificandosi seconda tra le Nuove Proposte dopo Laura Pausini.\nSuccessivamente partecipa al Festival Italiano con il brano \"Chiss\u00e0\" e al Festivalbar con \"Sognare Sognare\". Seguono altri singoli, \"Lasciami libere le mani\" e \"Forse l'anima\". L'album di debutto vende circa 200.000 copie. Nel 1994 \u00e8 di nuovo al Festival con \"Non \u00e8 un film\" (4\u00ba posto), canzone che denuncia gli orrori della guerra civile, con allusione alla Bosnia: la canzone \u00e8 supportata da un video girato da Oliviero Toscani.\nLo stesso anno interpreta assieme ad Andrea Bocelli il brano \"Vivere\", la canzone parla di una donna stanca del suo modo di vivere frastornato e racconta che la sua vita \u00e8 molto complicata, ad un tratto un uomo, (Andrea Bocelli), l'aiuta a capire che la vita \u00e8 un dono e che va vissuta fino in fondo. La canzone finisce con la donna che dice: \"Ho voglia di Vivere!\". Il brano \u00e8 compreso anche nel CD \"Romanza\" di Bocelli, album che ha venduto pi\u00f9 di 25 milioni di copie in tutto il mondo. Entrambe le canzoni fanno parte del secondo album di Gerardina, \"Non \u00e8 un film\", uscito a ridosso della kermesse musicale e disco di platino per le vendite, solamente dopo una settimana dall'uscita discografica. A Sanremo Top, programma che elenca i dischi pi\u00f9 venduti a un mese della conclusione del festival, risulta seconda per le vendite. Nell'estate partecipa alla manifestazione estiva \"Un disco per l'estate\" cantando il brano \"Insieme senza parole\".\nNel 1996 pubblica il suo terzo album, \"Ho Trovato Gerardina\", il cui primo singolo \u00e8 \"Amori amori\" e il secondo \"Piccoli gi\u00e0 grandi\", successo di quell'estate in una versione remixata. \u00c8 una Gerardina pi\u00f9 morbida, che per\u00f2 non rinuncia alla grinta e all'introspezione, azzeccando brani come \"Voglio di pi\u00f9\" e \"Cambier\u00f2 Domani\". Inoltre, in questo disco \u00e8 incluso un duetto con Renato Zero dal titolo \"E gi\u00e0\". \n.Il primo maggio \u00e8 tra i partecipanti del Concerto del primo maggio in piazza San Giovanni in Laterano a Roma. Nel 1997 viene pubblicata la prima raccolta di Gerardina, intitolata \"Il sole dentro\", come uno dei due inediti della raccolta: \"Il sole dentro\", appunto, canzone scritta da Enzo Gragnaniello, e \"Nascerai\".\nDopo due anni di vera assenza dal grande pubblico, Gerardina si ripresenta nel 2000 al Festival di Sanremo con la canzone autobiografica \"Gechi e vampiri\". Il pezzo ottiene subito un ottimo riscontro, piazzandosi al 1\u00ba posto nella classifica della giuria popolare, ma viene penalizzato dai voti della giuria di qualit\u00e0, la quale lo relega al 10\u00ba posto. Nella classifica finale di quell'edizione, \"Gechi e vampiri\" si classifica al 6\u00ba posto. Dopo il Festival viene pubblicata una nuova raccolta \"Gechi, vampiri e altre storie\", che ottiene il disco di platino per le vendite, trainata nella stagione estiva dal singolo \"Mammone\". Nel 2003 si riaffaccia sulla scena musicale duettando con i VerbaVolant nel brano \"M'ama non m'ama\".\nNel 2005 ritorna al grande pubblico, partecipando al programma televisivo Music Farm condotto da Simona Ventura nonostante fosse affetta da un edema alle corde vocali, nel quale rimane per due settimane. Nello stesso anno viene pubblicato un doppio album contenente la collezione completa delle canzoni, con l'aggiunta di due brani inediti: \"U pisci spada\" di Domenico Modugno, \"I miei pensieri sono tutti l\u00ec\" di Pierangelo Bertoli (a sua volta confluita nella raccolta tributo dedicata al cantautore emiliano), e in pi\u00f9 la versione originale di \"Vita spericolata\" di Vasco Rossi. Nel 2006 pubblica il singolo \"Un'altra estate\".\nIl 18 gennaio 2008 esce l'EP \"I sogni\" prodotto da Marco Pollini per 1st POP, con quattro brani inediti (\"I sogni\", \"Dammi un'ora\", \"Quando non ci sei\", \"A meno che io non sia l'unica\") \n. Il disco \u00e8 stato registrato a Verona da Alessandro Casadei e per il brano \"I Sogni\" da Massimo Luca.\nCon il nuovo gruppo inizia un nuovo giro di concerti che la porta in giro per tutta Italia con un bel successo di pubblico.\nNel mese di luglio viene chiamata a Chivasso per l'Evento Musicomic For Children, dove viene premiata con il disco d'Oro consegnatole dal Patron Walter Paradiso.\nA settembre viene invitata al Concorso \"Una ragazza per il Cinema\" e durante la serata finale al teatro antico di Taormina riceve il premio \"Sicilia Arte\" per la carriera.\nNel frattempo Gerardina si concentra sulla stesura di quello che diventer\u00e0 il suo diario autobiografico.\nI primi mesi del 2009 sono tutti dedicati allo studio dei nuovi brani, e nel mese di giugno 2009 definisce completamente pure il nuovo progetto discografico decidendo per questi motivi di tralasciare momentaneamente l'attivit\u00e0 live se non per la partecipazione anche in questo anno all'evento \"Musicomic For Children\".\nIl 2010 la vede assente dalle scene pubbliche, se non due apparizioni in Calabria e Sicilia.\nNel maggio del 2012 la rivista \"Chi\" pubblica un'intervista in cui \u00e8 presente una rivelazione della cantante circa la sua presunta, ma finta, omosessualit\u00e0. L'artista catanese infatti dichiara di non essere mai stata omosessuale ma che, all'arrivo al Festival di Sanremo, tutti banalmente pensarono che fosse omosessuale a causa del suo look, poich\u00e9 portava i capelli corti e scarponcini anfibi maschili. A quel punto ricevette il suggerimento di non smentire mai questa voce poich\u00e9 avrebbe venduto pi\u00f9 dischi.\nNel febbraio 2016 rivela in un'intervista di aver abbandonato le scene per una grave nevrosi ossessiva depressiva e a causa della difficolt\u00e0 di lavorare nell'ambiente musicale. A giugno 2016, otto anni dopo l'uscita dell'ep \"I sogni\" (una lunga assenza solo interrotta nel 2011 dal brano \u201cI nuovi mille\u201d, che la vide duettare con il rapper napoletano Lucariello), Gerardina Trovato - come informa la sua pagina Facebook ufficiale - ritorna sulle scene grazie all'etichetta discografica indipendente ApM Progetto Musica di Marco Napoli, la Capogiro Edizioni di Biagio Puma e la Gianni Rodo Edizioni. Il progetto prevede il singolo (accompagnato da un video) entro la fine di giugno, e un nuovo album che uscir\u00e0 a settembre o a ottobre 2016.\nIl 27 dicembre 2016 esce la Compilation \"A.M.I. -rarit\u00e0 di Artisti per Amatrice\", cantando il brano \"C'\u00e8 chi dice no\" di Vasco Rossi.\nIl 1\u00ba luglio 2016 pubblica il singolo \"Energia diretta\". Il 27 maggio 2017, con un messaggio sul profilo Facebook personale, la cantante annuncia nuovamente il proprio ritiro dalle scene, anche se si esibisce in seguito in pubblico in alcuni concerti.\nIl 5 gennaio 2020 rilascia un'intervista a Il Messaggero in cui la cantante descrive la situazione molto difficile in cui si trova."}
{"id": "104214", "revid": "1305887", "url": "https://it.wikipedia.org/wiki?curid=104214", "title": "Francesco Salvi", "text": "Biografia.\nDopo l'Istituto d'arte a Urbino espone in mostre personali e collettive ma abbandona il mercato dell\u2019arte per incompatibilit\u00e0 con i galleristi. Conseguita la maturit\u00e0 scientifica, frequenta Architettura a Firenze.\nLa passione per il teatro lo porta a costituire la compagnia teatrale Nisba con la quale gira nei circuiti regionali. All\u2019inizio del terzo anno lavora nella pubblicit\u00e0 come grafico e viene notato da Bruno Bozzetto che lo introduce nel cinema d\u2019animazione. Realizza un proprio corto dal titolo Etc\u00e8ssivo che vince numerosi premi. Approda al Derby Club Cabaret di Milano (famoso per Enzo Jannacci, Cochi e Renato, Giorgio Gaber, Felice Andreasi, Massimo Boldi, Teo Teocoli, Gianfranco Funari, Walter Valdi, Enrico Beruschi) selezionato da Diego Abatantuono che si stava imponendo insieme a Antonio Ricci, Giorgio Porcaro, Ernst Thole, Guido Nicheli, Mauro Di Francesco, Giorgio Faletti, Walter D\u2019amore, Fosco Gasperi.\nNel frattempo si laurea con lode al Politecnico di Milano con una tesi sulla presenza del simbolo in architettura, relatore Adriano Alpago-Novello con il quale resta due anni come assistente.\nIn seguito approda alla televisione che gli regala una notevole popolarit\u00e0: dal 1985 al 1987 \u00e8 tra i protagonisti di Drive In di Antonio Ricci e Beppe Recchia.\nA met\u00e0 anni ottanta viene invitato da Piervito Antoniazzi ad appoggiare l\u2019esordio della Federazione dei Verdi alle Regionali riscuotendo un notevole successo tanto da venire cooptato nelle successive elezioni Nazionali che vedr\u00e0 eletti i primi cinque grazie al ritiro del capolista Mattioli che si candida a Torino. Pur senza alcuna propaganda risulta eletto ma il capolista Mattioli tradisce l\u2019impegno per favorire una collega non eletta a Torino. Deluso ma non sorpreso, il Salvi chiude qui la sua carriera politica.\nNel 1984 \u00e8 l\u2019animatore di Studio 5, contenitore di Canale 5 con Roberta Termali, Marco Columbro, Gino Rivieccio, Guido Bagatta, Valerio Mariani regia di Guido Stagnaro.\nFra 1988 al 1989 scrive e interpreta il MegaSalviShow regia Paolo Zenatello.\nNel 1991 \u00e8 Telemaco e Polifemo nel musical L'Odissea, spettacolo musicale comico ispirato al poema omerico, trasmesso da Canale 5, per la regia di Beppe Recchia. Nello stesso anno \u00e8 il moschettiere Athos nello musicale comico ispirato al romanzo di Alexandre Dumas I tre moschettieri.\nNel 1992 \u00e8 apparso in versione a fumetti sul numero 1982 di Topolino, in \u201c\"Pippo e l'ospite d'onore\"\u201d per la sceneggiatura di Gabriella Damianovich, esperienza ripetuta poco dopo con l\u2019avventura \u201c\"Pippo e il laghetto ecologico\"\u201d.\nNello stesso anno \u00e8 con Massimo Boldi del variet\u00e0 di Italia 1 \"La strana coppia\".\nHa collaborato con la The Walt Disney Company per Radiotopogiro in onda su Rai Radio 2 nella stagione 1995/1996.\nNel 1996 su Antennatre scrive e dirige \"Polo Ovest\", presentando i nuovi personaggi tra cui Dolan Dyg, Banana man, L'uomo Che Non Ha Niente Da Dire, L'uomo Invisibile, l\u2019Esp\u00e6rto.\nNel 1997 \u00e8 la voce di Lupo Alberto nella prima stagione della serie animata co-prodotta dalla Rai. Inoltre dal 2004 \u00e8 uno dei protagonisti della fortunata serie \"Un medico in famiglia\", dove rimane con successo per tre stagioni. Nel 2006 \u00e8 stato l'inviato in Marocco per la terza edizione del reality show \"La fattoria\".\nNello stesso anno \u00e8 tra i protagonisti di Suonare Stella, per la regia di Giancarlo Nicotra. Sempre nel 2006, insieme a Zuzzurro e Gaspare, \u00e8 stato maestro di comicit\u00e0 nella puntata-pilota di Comedy Club.\n\u00c8 l\u2019autore comico maggiormente citato nelle diverse edizioni di \u201cAnche le formiche nel loro piccolo s'incazzano\u201d, l'antologia di battute d'autore a cura di Gino e Michele. \u00c8 tifoso della .\nCinema.\nPer il suo ruolo nel film La rentr\u00e9e, con suo soggetto e sceneggiatura, ottiene una nomination al Nastro d'argento come attore protagonista.\nMolto apprezzato nel cinema d'autore: Uomini e no, di Valentino Orsini (1980); La baraonda, di Florestano Vancini (1981); Peter Greenaway, Le valigie di Tulse Luper, trilogia distribuita nel 2003 e 2004; 10th &amp; Wolf, del premio Oscar Robert Moresco (2006); Il giorno, la notte. Poi l'alba, di Paolo Bianchini (2007); Romanzo di una strage, di Marco Tullio Giordana (2012).\n\u00c8 in concorso al Festival di Cannes nel 1997 con il cortometraggio Camera Obscura di Stefano Arduino.\nMusica.\nFrancesco Salvi ha pubblicato otto album, con cui ha vinto cinque volte il premio Disco di platino e sette volte il Disco d'oro. Nel 1989 esce l'album \"Megasalvi\", che contiene i singoli \"C'\u00e8 da spostare una macchina/Le solite promesse\" ed \"Esatto!\", entrambi arrivati al numero 1 della Hit Parade. \"C'\u00e8 da spostare una macchina\" \u00e8 stata la sigla di apertura del programma televisivo \"MegaSalviShow\" in onda su Italia 1, ed \u00e8 stata premiata con il Disco d'oro nello stesso anno. Il videoclip del singolo, diretto da Paolo Zenatello, ha vinto il premio Telegatto quale migliore sigla televisiva dell'anno, sempre nel 1989. Il brano dal 2006 \u00e8 la sigla della rubrica \"I furbetti del quartierino\", in onda ogni mattina su Radio 24 all'interno della trasmissione \"Viva voce\". La canzone \u00e8 stata omaggiata anche da parte di Benito Urgu con una parodia dal titolo \"C'\u00e8 da spostare una pecora\" ed \u00e8 a sua volta una cover del brano \"The Party\" dei Kraze, uscita nel 1988.\nCon \"Esatto!\" Salvi partecipa sempre nel 1989 al Festival di Sanremo, risultandone . Il brano prende ironicamente di mira la scarsa qualit\u00e0 della musica leggera in circolazione, inclusa quella stessa presente al Festival: \"con tutto quello che si sente in giro proviamo a far cantare gli animali veri\". Una campionatura della canzone \u00e8 stata utilizzata come colonna sonora del videogioco \"Bomber Bob\", pubblicato nel 1990 dalla software house italiana Idea senza autorizzazione dell\u2019autore. Lo stesso avviene con i cartoni animati prodotti da Tibaldi senza autorizzazione dell\u2019autore. Idem oltreoceano con la multinazionale Il Rejno Infantil Argentina che da decenni produce dischi, libri e spettacoli teatrali con il titolo di Exacto senza autorizzazione dell\u2019autore.\nNel 1990 viene pubblicato l'album \"Limitiamo i danni\", che contiene, tra gli altri, i brani: \"A\", presentato nello stesso anno al Festival di Sanremo; \"Ti ricordi di me?\", tratto dalla colonna sonora del film \"Vogliamoci troppo bene\" diretto dallo stesso Salvi; \"Bachelite\", composto l'anno precedente per Mina e pubblicato dalla cantante nel disco \"Uiallalla\"; \"B\", facciata B del 45 giri \"A\" e sigla di apertura della trasmissione \"8 millimetri\".\nNel 1991 \u00e8 la volta dell'album \"Se lo sapevo\", che contiene la canzone \"Oh signorina\", cantato con Marco Columbro e Lorella Cuccarini. Nel 1992 pubblica l'album \"In gita col Salvi\", con copertina disegnata da Silver, contenente versioni moderne di canzoni popolari adatte a essere cantate in coro o attraverso delle animazioni. Tra queste, una sua versione de \"La mia mama\", la cui parodia diventa \"La fattura\", che affronta sempre in chiave comica il tema dell'evasione fiscale.\nNel 1993 esce \"La bella e il best\", con copertina disegnata ancora da Silver. L'album contiene il brano \"Dammi 1 bacio\", che Salvi presenta al Festival di Sanremo.\nNel 1994 viene pubblicato l'album \"Stat\u00e8nto\", che contiene la canzone omonima, presentata a Sanremo e classificata in 15\u00aa posizione.\nNel 1995 esce l'album \"Testine disabitate\", copertina di Silver, che contiene la canzone \"Uomini disperati\" cantata con Drupi.\nNel 1998 Francesco Salvi pubblica \"Tutti Salvi x Natale\", una raccolta di canzoni di Natale.\nNel 2005 per la 48\u00aa edizione dello Zecchino d'Oro, ha scritto il testo italiano della canzone \u201cKosa\u201d di Anna Kozlova (titolo italiano: \u201cLo zio B\u00e8\u201d), in concorso per la Bielorussia che vince lo Zecchino d'Argento come migliore canzone straniera e prima ex \u00e6quo con la vincitrice assoluta. In quell'anno \u00e8 anche conduttore dello Zecchino, esperienza che ripeter\u00e0 in altre occasioni.\nLavori recenti: il singolo Abbandonato, brano che tratta in modo ironico del tema dell'abbandono sotto tutti i suoi aspetti. Metti la Mascherina, mantra della pandemia.\nTeatro.\nLa Tappezzeria (Enzo Jannacci e Beppe Viola); In Alto Mare di S\u0142awomir Mro\u017cek regia di Arturo Corso; Gli Uccelli di Aristofane regia Gabriele Vacis; Ci\u00f2 che vide il maggiordomo; Un apolide non fa primavera (suo testo e regia); Vuoti a perdere, di Maurizio Costanzo (regia); Carne di Struzzo (testo e regia Adriano Vianello).\nVita privata.\nFrancesco \u00e8 sposato da pi\u00f9 di quarant'anni con Angela.\nQuando l'attore frequentava la facolt\u00e0 di architettura, dalla quale consegu\u00ec la laurea nel 1977, viene aiutato economicamente da Angela, la quale all'epoca lavorava come sarta.\nNon hanno avuto figli, nonostante i numerosi tentativi per anni nell'intento. Nonostante ci\u00f2 non hanno ricorso alla fecondazione assistita in quanto entrambi molto religiosi.\nProcedimenti giudiziari.\nIl 24 giugno 2007 alle 17:10, sul territorio di Valganna, Francesco, a bordo della sua Audi A6, stava percorrendo la strada che da Ponte Tresa porta a Varese. Trovandosi di fronte a una coda improvvisa, Francesco tent\u00f2 di sorpassare la fila a velocit\u00e0 piuttosto alta. Un poliziotto cerc\u00f2 di bloccare Francesco mettendosi vicino alla linea di mezzeria e mostrando la paletta di ordinanza, ma Francesco con il montante dell'auto spezz\u00f2 la paletta e colp\u00ec il gomito dell'agente.\nFrancesco si ferm\u00f2 cento metri dopo, ma invece che scusarsi con il poliziotto, queste sono le parole che Francesco gli rivolse:\n\u00ab\"Ma sei scemo? A te oltre che la paletta dovrebbero darti anche il secchiello\"\u00bb\nSiccome la Stradale voleva procedere nei confronti di Salvi, quest'ultimo pretese anche i nomi dei poliziotti e annot\u00f2 la targa dell'automobile, millantando una stretta amicizia con il questore. Per\u00f2, dopo avere sentito che un agente sollecitava il collega a prendere la sua, di targa, Francesco si ferm\u00f2 di nuovo, scese dall'auto e, fingendo di staccare la targa dalla sua automobile, grid\u00f2:\n\u00ab\"Te la do io, la targa\"\u00bb\nPer questo motivo nel 2012 Francesco viene condannato a sette mesi di reclusione (pena ridotta dal giudice, in quanto la pubblica accusa aveva chiesto un anno di reclusione per Francesco) per resistenza a pubblico ufficiale e di lesioni a danni di un agente della polizia stradale. La pena viene per\u00f2 sospesa.\nAltre esperienze.\nFa parte della ItalianAttori."}
{"id": "104215", "revid": "247222", "url": "https://it.wikipedia.org/wiki?curid=104215", "title": "Baraonna", "text": "I Baraonna sono un quartetto vocale italiano, diventato famoso grazie alla partecipazione tra le nuove proposte al Festival di Sanremo 1994 con \"I giardini d'Alhambra\", che vinse il premio della critica e il premio Fonopoli al miglior arrangiamento curato da Giuseppe Vessicchio.\nLa musica dei Baraonna ha creato uno stile musicale proprio e riconoscibile, miscelando la mediterraneit\u00e0 della tradizione musicale partenopea con il jazz, il funky e lo swing, in un'apprezzabile centrifuga di polifonie e contrappunti di buon livello tecnico.\nDopo varie collaborazioni con artisti come Luciano Berio (Concerto \"a cappella\" a Firenze), Riccardo Cocciante (Teatro Sistina di Roma e duetto nel CD \"Un uomo felice\"), Mango (diverse stagioni di tour dal 2001 in poi), Renato Zero (Premio Fonopoli, Festival Citt\u00e0 spettacolo di Benevento e CD \"L'imperfetto\"), Renato Carosone (\"Tu vu\u00f2 fa l'americano\" su Raiuno), Renzo Arbore (nel cd \"Strane Stelle Strane\"), nel 1995 partecipano all'album di Claudio Baglioni, \"Io sono qui\", al quale seguir\u00e0 una lunga collaborazione con il cantautore romano: il tour \"E festa sia\" (Milano, Piazza Duomo, Palermo, Piazza Politeama), diverse edizioni del Festival del Mediterraneo \"O' Sci\u00e0\", il cd \"Crescendo e cercando\", il DVD \"Tutti l\u00ec\", .\nNel 2009 hanno cantato nell'ultimo disco di Claudio Baglioni \"Q.P.G.A.\", nella canzone \"Se guardi su\", con alla chitarra Pino Daniele.\nTeatro musicale.\nNel 2004-2005 hanno partecipato al musical \"Insegnami a sognare\" e allo spettacolo musicale \"Buonasera buonasera\", di Pino Insegno. Nel 2006 sono protagonisti dello spettacolo teatrale \"Insufficienza di prove\" e successivamente partecipano allo spettacolo \"Un po' prima della prima\" portato in scena da Pino Insegno al Teatro Sistina di Roma. Nell'ottobre 2007 sono di nuovo in scena al Salone Margherita di Roma con lo spettacolo per i 60 anni dell'Alitalia: \"Sulle ali di un sogno\". Nel maggio 2008 il loro rientro in televisione come ospiti fissi, musicali nello show \"Vieni avanti cretino\" con la regia di Pier Francesco Pingitore, insieme a Pino Insegno, Roberto Ciufoli ed Emy Bergamo, su Rete 4. \nNel 2009 i Baraonna riprendono le repliche del loro spettacolo \"Insufficienza di prove\", e nel 2010 e 2011 sono nello spettacolo \"I_pin\" di Pino Insegno.\nNel 2013 sono protagonisti di \"Magicamente\", musical con le canzoni originali scritte da Vito Caporale, Teatro comunale di Imola. \nNel 2016 \"C'era una volta signore e signori buonasera\" con Pino Insegno\nTeatro della Cometa e Teatro Ghione di Roma.\nDal 13 dicembre 2016 al 15 gennaio 2017, il quartetto \u00e8 in scena al Teatro Olimpico di Roma, con lo spettacolo comico e musicale \"Che sar\u00e0\", , con protagonista Maurizio Battista, affiancato dai Baraonna.\nDiscografia.\nCollaborazioni discografiche:\nBaraonna in teatro.\n2016/17.\n\"Che sar\u00e0 \" \nCon Maurizio Battista, Teatro Olimpico di Roma.\n2016.\n\"C'era una volta signore e signori buonasera\"\nCon Pino Insegno, Teatro della Cometa e Teatro Ghione di Roma.\n2012.\n\"Odissea\"\nRegia di Claudio Insegno, con Gli attori animati, Teatro delle Muse di Roma.\n2011.\n\"I-Pin\" \nCon Pino Insegno, Teatro della Cometa e Teatro Ghione di Roma.\n\"Facennece 'e cunte \"\nRegia di Vito Caporale, Teatro delle Muse di Roma.\n2009.\n\"Insufficienza di prove\" regia di Geppi di Stasio, con Chiara Hervatin e Francesco Arienzo Teatro Delle Muse di Roma.\n2007.\n\u201cSulle ali di un sogno\u201d con Pino Insegno regia di Francesca Draghetti Teatro Salone Margherita di Roma.\n2005.\n\u201cBuonasera buonasera\u201d tour nazionale\n2004.\n\u201cBuonasera buonasera\u201d di Claudio Insegno con Pino Insegno. Regia di Claudio Insegno, Teatro Parioli Roma.\n\u201cInsegnami a sognare\u201d di Francesca Draghetti e Antonello Sarno, con Pino Insegno, Donatella Pandimiglio e i ragazzi dell'accademia Tuttinscena. Regia di Claudio Insegno, Teatro Sistina e Auditorium Parco della Musica di Roma.\n2002.\n\u201cLa Signora in Blues\u201d -tour nazionale\n2000-01.\n\u201cLa Signora in Blues\u201d di P. Palladino con Lino Patruno, Teatro la Cometa di Roma e tour nazionale\n1999.\n\u201cC'\u00e8 da divertirsi, come disse Freud\u201d di Castellacci-Pingitore con Pippo Franco, Teatro Tot\u00f2 di Napoli e tour nazionale\n1997.\n\u201cSiamo in onda\u201d, Teatro Tordinona di Roma\n\u201cLontano nel tempo\u201d di R.Giordano, Teatro Tordinona di Roma"}
{"id": "104218", "revid": "998297", "url": "https://it.wikipedia.org/wiki?curid=104218", "title": "Wilma Goich", "text": "Biografia.\nNata nel 1945 a Cairo Montenotte, comune della provincia di Savona, poich\u00e9 il padre aveva ottenuto un impiego, come perito chimico, allo stabilimento della Montecatini, da genitori emigrati da Zara, oggi citt\u00e0 della Croazia all'epoca facente parte del Regno d'Italia, fin da bambina mostr\u00f2 predisposizione per il canto e la musica.\nDopo essere stata squalificata al Festival di Barcellona, per aver forse plagiato una canzone, divenne famosa negli anni sessanta grazie alla sua partecipazione al Festival di Sanremo del 1965, con la canzone \"Le colline sono in fiore\".\nQuesta canzone le diede subito fama internazionale (specialmente nelle Americhe) ed \u00e8 tuttora giudicata il suo maggior successo. Nello stesso anno partecipa alla \"Caravella dei successi\" di Bari con \"Il diritto d'amare\" e \"Un bacio sulle dita\"; proprio a questa manifestazione conosce il comico Teo Teocoli, con cui ha una storia d'amore in quel periodo. L'anno successivo ottenne un gran successo al 14\u00ba Festival della Canzone Napoletana del 1966, dove interpretava, in abbinamento con \"Maria Paris &amp; Le Cugine\", il brano \"y\u00e9y\u00e9\" di Filippo Maniscalco e Iller Pattacini \"Pe' strade 'e Napule\".\nTra gli altri successi, \"In un fiore\" (Sanremo 1966), \"Attenti all'amore\" (\"Un disco per l'estate \"1966), \"Se stasera sono qui\" (scritta da Luigi Tenco, terza classificata a \"Un disco per l'estate\" 1967), \"Per vedere quanto grande \u00e8 il mondo\" (presentata assieme a The Bachelors al Festival di Sanremo 1967), \"Gli occhi miei\" (Sanremo 1968), \"Finalmente\" (Un \"disco per l'estate \"1968) e \"Baci baci baci\" (Sanremo 1969). Con \"Presso la fontana\" partecip\u00f2 a \"Canzonissima \"1970.\nNel 1967 spos\u00f2 Edoardo Vianello e nel 1970 nacque Susanna.\nNegli anni settanta, insieme al marito, fondarono il duo musicale \"I Vianella\" e ottennero un buon successo con \"Semo gente de borgata\", terza classificata a \"Un disco per l'estate\" 1972 e \"Fijo mio\" (\"Un disco per l'estate \"1973), entrambe scritte da Franco Califano, mentre a Un disco per l'estate 1974, portarono in finale \"Volo di rondine\", composta da Amedeo Minghi su testo di Sergio Bardotti.\nNel 1981 incise l'album \"To Wilma G7\", che conteneva \"E allora prendi e vai\", cover di \"The Winner Takes It All\" degli ABBA, con il testo scritto dalla stessa Goich. Nell'estate del 1989 partecip\u00f2 alla gara canora \"Una rotonda sul mare\" trasmessa da Canale 5, in occasione della quale present\u00f2 \"Se stasera sono qui\" con la quale arriv\u00f2 in semifinale e \"Ho capito che ti amo\". L'anno successivo era nuovamente in gara alla seconda edizione del programma con \"In un fiore\" ma, anche stavolta, si ferm\u00f2 alle semifinali.\nNell'autunno del 1990 ha affiancato Mike Bongiorno nel nuovo gioco a quiz dal titolo \"Tris\", che aveva sostituito lo storico \"Bis\" e con loro c'erano anche il maestro Tony De Vita e Franco Nisi di Radio Italia, insieme all'autore tv Illy Reale. In occasione del Festival di Sanremo del 1994 fece parte del gruppo \"Squadra Italia\", appositamente costituito per l'evento, cantando il brano \"Una vecchia canzone italiana\".\nL'8 novembre 2008, dopo una candidatura alle elezioni amministrative per il Comune di Roma saltata all'ultimo momento (avrebbe dovuto entrare nelle liste del movimento La Destra), dichiar\u00f2 ai giornali di essere stata vittima dell'usura e di avere avviato una causa contro i suoi usurai, ai quali aveva chiesto diecimila euro per aiutare la figlia in difficolt\u00e0 economiche. Gli usurai ai quali la Goich si era rivolta sono stati arrestati e condannati.\nNell'autunno 2011 \u00e8 impegnata nella commedia musicale \"Noi che...gli anni migliori\" di Carlo Conti al Teatro Salone Margherita di Roma. Nel 2014, dopo pi\u00f9 di trent'anni, ricostituisce lo storico duo \"I Vianella\" insieme all'ex marito Edoardo Vianello pubblicando l'album \"C'eravamo tanto amati...\". Nel 2018 esce il nuovo album \"\u00c8 tutto bellissimo\", contenente tre inediti scritti da Guido Guglielminetti e Valerio Liboni, prodotto da \"SB Disco Italy.\"\nIl 7 aprile 2020 muore a Roma Susanna Vianello, unica figlia della cantante."}
{"id": "104219", "revid": "125975384", "url": "https://it.wikipedia.org/wiki?curid=104219", "title": "Rosanna Fratello", "text": "Biografia.\nPrimi anni ed esordio.\nAncora bambina si trasferisce a Cinisello Balsamo, la citt\u00e0 in cui trascorre l'infanzia e l'adolescenza; il padre crea in quel comune una piccola azienda di ossidazione anodica che gestisce insieme al figlio (e fratello di Rosanna) Antonio. Incomincia la carriera di cantante nel 1967, dopo aver firmato un contratto con la Arlecchino di Enzo Amadori, che le fa incidere tre canzoni in una raccolta di brani del Festival di Sanremo 1967, \"\u00c8 pi\u00f9 forte di me\", \"Devi avere fiducia in me\" e \"Quando dico che ti amo\".\nNello stesso anno, a dicembre, vince la seconda edizione del \"Festival della Canzone Italiana\" di Santa Sofia di Romagna.\nAlla fine del 1968, dopo essere stata eletta \"Reginetta della Canzone\" in un concorso a Piacenza, passa alla Ariston, e con la nuova casa discografica partecipa al Festival di Sanremo 1969, sostituendo all'ultimo momento Anna Identici (la quale in quel momento attraversa una delicata fase depressiva) nell'interpretazione del brano \"Il treno\", la cui versione alternativa \u00e8 presentata da Brenton Wood. Lo stesso anno la Fratello partecipa a Un disco per l'estate con \"Lacrime nel mare\" e successivamente alla Mostra internazionale di musica leggera di Venezia con \"Non sono Maddalena\" (scritta da Giorgio Conte), aggiudicandosi la \"Gondola d'Argento\".\nAnni '70.\nNel 1970 partecipa nuovamente a Sanremo con \"Ciao anni verdi\", scritta per il testo da Vito Pallavicini e per la musica da Alessandro Celentano, fratello di Adriano, e Nando De Luca, e presentata, nella doppia versione, anche dal complesso I Domodossola: il pezzo viene escluso dalla finale, ma la Fratello si guadagna l'apprezzamento da parte della collega Mina, che era anche discografica del gruppo citato. Nello stesso anno fa parte del cast della trasmissione del sabato sera \"E noi qui\", con Gino Bramieri, Giorgio Gaber e Ombretta Colli. Inoltre partecipa a Un disco per l'estate con \"Una rosa e una candela\", classificandosi al nono posto nella serata finale di Saint Vincent.\nNel 1971 \u00e8 nuovamente presente a Sanremo con \"Amsterdam\", che ottiene un certo successo in Spagna. Mediterranea e dotata di naturale espressivit\u00e0, la Fratello in quello stesso anno viene scelta dal regista Giuliano Montaldo per il celebre film \"Sacco e Vanzetti\", con Riccardo Cucciolla e Gian Maria Volont\u00e9, in cui interpreta Rosa, la moglie di Sacco; la pellicola viene premiata a Cannes, e Rosanna riceve il Nastro d'Argento alla migliore attrice esordiente per la sua interpretazione del ruolo di Rosa Sacco. Sempre nel 1971, la Fratello partecipa a Canzonissima con \"Sono una donna, non sono una santa\" (scritta da Alberto Testa ed Eros Sciorilli), canzone che giunge al vertice dell'hit-parade ed \u00e8 destinata a rimanere il suo pi\u00f9 grande successo. Nel 1972 passa alla Ricordi pubblicando, tra gli altri, il singolo \"L'amore \u00e8 un marinaio\" di Alberto Testa ed Eros Sciorilli. Nell'edizione 1972-'73 di Canzonissima, accede ancora una volta alla finale con \"Figlio dell'amore\", scritta da Fausto Leali e Vito Pallavicini. Nel 1973, con \"Nuvole bianche\" \u00e8 finalista a Un disco per l'estate, manifestazione che la vede in gara anche nel 1974 con \"Caro amore mio\" (semifinalista) e nel 1975 con \"Povera cocca\" (esclusa dalle finali di Saint Vincent), quest'ultimo brano destinato originariamente a Marisa Sannia.\nNel 1973 prende parte al film \"La mano nera\", diretto da Antonio Racioppi, mentre dall'anno successivo partecipa per altre tre volte consecutive al Festival di Sanremo, in quelle che saranno le edizioni pi\u00f9 sfortunate circa il successo televisivo e la vendita discografica: nel 1974 presenta \"Un po' di coraggio\"; nel 1975, lei e Angela Luce sono le uniche concorrenti professioniste che godono di una popolarit\u00e0 a livello nazionale: entrambe si classificano al secondo posto, ma il brano presentato da Rosanna (\"Va' speranza va'\") non ottiene successo. Nello stesso anno sposa Pino Cappellano, all'epoca gestore di una rinomata pasticceria a Como; dalla loro unione nasce, due anni dopo, l'unica figlia, Guendalina.\nNel 1976, dopo essere tornata all'etichetta discografica Ariston, presenta a Sanremo la canzone \"Il mio primo rossetto\", che la Fratello non ha mai apprezzato particolarmente, e che pur non arrivando in finale si rivela un discreto successo commerciale. Contemporaneamente si dedica al folk, incentrando la sua produzione a 33 giri su vecchi canti come \"Vitti 'na crozza\", \"Ciuri, ciuri\", \"Calavrisella\", \"Vola, vola, vola\", e molti altri. In quell'anno, inoltre, prende parte al film \"La legge violenta della squadra anticrimine\", diretto da Stelvio Massi. Nel 1978, con la nascita della figlia Guendalina, la cantante dirada i propri impegni professionali, pur continuando a esibirsi in Italia e all'estero. Dopo il passaggio alla Baby Records (1977), Rosanna tenta la carta della disco music con \"Listen\" (1977) e \"Quando una donna tace \u00e8 sempre un angelo\" (1978), scritta dai La Bionda. In questo periodo posa nuda per l'edizione italiana di Playboy.\nAnni '80.\nNel 1981, dopo la pubblicazione dell'album \"Mediterraneo\", la collaborazione col cantautore Cristiano Malgioglio le permette di risalire la china con \"Schiaffo\", che ottiene un discreto successo. Negli anni successivi continua a incidere altri singoli, passando da un'etichetta all'altra: tra gli altri, \"Per un uomo che va\" (1980) \"Se t'amo t'amo\" (1982), \"Al cuore bang bang\" (1982), \"La carovana\" (1984), \"M'innamoro sempre\" (1985), pubblicati rispettivamente da Balance Records, Durium, Panarecord e Dischi Ricordi. Nel 1985 partecipa al programma televisivo \"Premiatissima\" (una delle prime \"operazioni nostalgia\"), formando il trio Ro.Bo.T con Little Tony e Bobby Solo: il trio incide anche due album per la Five Record, che ottengono un certo successo.\nSempre a \"Premiatissima\", nel 1986 Rosanna Fratello si classifica seconda con la sua interpretazione di \"Amore scusami\", successo di John Foster degli anni sessanta. Nel 1990 torna a collaborare con Malgioglio per il nuovo album \"Rosanna ieri, Rosanna domani\", pubblicato dall'etichetta Carrere Records dove alterna 5 inediti e 5 cover di suoi vecchi successi in versioni riarrangiate.\nAnni '90 e 2000.\nNel 1994 partecipa al Festival di Sanremo con il brano \"Una vecchia canzone italiana\", nella Squadra Italia; pubblica l'album \"Stammi vicino\", prodotto da Luigi Albertelli. Successivamente partecipa ad alcune trasmissioni televisive quali \"Domenica in\" e \"Viva Napoli\", in veste di cantante e opinionista.\nNel 2010 diviene nonna di Alessandro Edoardo. Nel luglio del 2011 esce l'album \"Tre rose rosse\", scritto e prodotto da Cristiano Malgioglio: il disco raccoglie alcuni dei pi\u00f9 grandi successi della cantante in nuove versioni riarrangiate, unitamente a quattro inediti. Nella primavera del 2013 entra in sala di incisione per un altro album con brani di Don Backy e Sandro Giacobbe. Rosanna Fratello \u00e8 stata proprietaria di un bar-pasticceria a Como. Nel 2019 pubblica il singolo \"Non si pesa in grammi l'anima.\""}
{"id": "104220", "revid": "2184720", "url": "https://it.wikipedia.org/wiki?curid=104220", "title": "Max Gazz\u00e8", "text": "Biografia.\nRomano di nascita con origini siciliane (il padre \u00e8 di Scicli, in provincia di Ragusa), all'et\u00e0 di 15 anni si trasferisce con la famiglia in Belgio, dove frequenta la scuola europea di Bruxelles (il padre lavorava all'ambasciata italiana). A 6 anni inizia a studiare pianoforte mentre a 14 anni si dedica al basso elettrico, cominciando a esibirsi con diversi gruppi nei locali di Bruxelles.\nEsordi.\nPer cinque anni \u00e8 bassista, arrangiatore e coautore dei \"4 Play 4\", formazione inglese di Northern soul dalle escursioni pionieristiche nell'acid jazz. Con il gruppo si trasferisce nel sud della Francia, dove lavora anche come produttore artistico (Pyramid, Tiziana Kutich). Varie tourn\u00e9e lo portano anche nei Paesi Bassi.\nRientrato a Roma nel 1992, Max Gazz\u00e8 si dedica alla sperimentazione nel suo piccolo studio di registrazione, mentre compone colonne sonore iniziando anche a collaborare con artisti come Frankie hi-nrg mc, Alex Britti, Niccol\u00f2 Fabi e Daniele Silvestri. Con quest'ultimo in particolare Max si dedica a lunghe collaborazioni.\nTra il 1990 e il 1992 suona nel trio Leone-Sorrenti-Gazz\u00e8 insieme a Gianni Leone e Duilio Sorrenti, suonando a Roma e nelle citt\u00e0 vicine cover di artisti stranieri e del Balletto di Bronzo.\nTra il 1994 e il 1995 lavora alla realizzazione del primo album, \"Contro un'onda del mare\", pubblicato nel gennaio 1996 e presentato in versione acustica nel tour di Franco Battiato. L'album, che inaugura il sodalizio con la Virgin Records, vanta una notevole diversit\u00e0 di climi musicali e originalit\u00e0 nella stesura dei testi e si fa presto notare dalla critica ottenendo anche un discreto successo di pubblico.\nIl successo.\nNell'autunno del 1997 esce il singolo \"Cara Valentina\". Nel 1998 la sua canzone \"Vento d'estate\", cantata assieme a Niccol\u00f2 Fabi, vince l'edizione di quell'anno di \"Un disco per l'estate\". I due singoli anticipano il secondo album, \"La favola di Adamo ed Eva\" (ottobre 1998), i cui testi sono scritti da Max insieme al fratello Francesco Gazz\u00e8. Nel 1998 Max partecipa anche all'album di tributo a Robert Wyatt \"The Different You - Robert Wyatt e noi\" con il brano \"O Caroline\". Nel 1998 partecipa al Premio Tenco.\nNel febbraio 1999 Max partecipa al Festival di Sanremo nella categoria \"Giovani\" con il brano \"Una musica pu\u00f2 fare\", che verr\u00e0 inserito nella ristampa di \"La favola di Adamo ed Eva\"; torna al festival l'anno successivo con \"Il timido ubriaco\".\nAl termine di una lunga stagione di concerti, il 13 marzo 2000 pubblica il terzo album intitolato semplicemente \"Max Gazz\u00e8,\" conosciuto anche con il nome di \"Gadzilla\".\nL'artista ha ulteriormente perfezionato il suo stile personale, come annunciato dal primo singolo tratto dall'album, \"Il timido ubriaco\", con il quale Max si presenta sul palco del 50\u00ba Festival di Sanremo: una canzone in cui la vicenda narrata e la musica alludono a due diversi stati d'animo. Il nuovo album rispecchia la passione che Gazz\u00e8 nutre per la poesia, costante fonte d'ispirazione: \"L'elemosina\" \u00e8 la traduzione di una poesia di St\u00e9phane Mallarm\u00e9, poeta citato anche nel brano \"Su un ciliegio esterno\". Altrove vengono riscoperti i poeti dell'Arcadia.\nNell'estate del 2000 partecipa anche al Festivalbar con \"L'uomo pi\u00f9 furbo\". Nell'ottobre 2001 esce il suo quarto album, \"Ognuno fa quello che gli pare?\".\nLa variet\u00e0 di soluzioni sonore che caratterizza \"Ognuno fa quello che gli pare?\" \u00e8 frutto anche di numerose collaborazioni: le scopriamo nel country divertito di \"Il debole fra i due\", cantato insieme a Paola Turci, ne \"Il motore degli eventi\", duetto con Carmen Consoli \u2013 che del brano \u00e8 anche coproduttrice - nella coproduzione con Francesco Magnelli, tastierista dei CSI (\"Non era previsto\"); e ancora ne \"Il dolce della vita\", realizzata a Parigi insieme a Stephan Eicher, e \"Niente di nuovo\", registrata live con i musicisti che accompagnano solitamente Ginevra Di Marco. Anche per questo disco Max ha scritto i testi a quattro mani con il fratello Francesco Gazz\u00e8.\nGli anni tra il 2001 e il 2003 sono caratterizzati da un'intensa attivit\u00e0 live: un tour teatrale nell'inverno 2001-2002, la tourn\u00e9e nei maggiori festival italiani nell'estate 2002 e un tour nei club nel 2002-2003. Inoltre intreccia una collaborazione sempre pi\u00f9 stretta con Stephan Eicher, autore e interprete di primissimo piano nel panorama musicale europeo degli ultimi vent'anni. Nel 2003 Eicher pubblica il suo nuovo album, \"Taxi Europa\", la cui title track \u00e8 scritta e interpretata da Max e Stephan (con loro canta anche Herbert Gr\u00f6nemeyer). I due cantano insieme anche \"Cendrillon apr\u00e8s Minuit\"/\"Cenerentola a mezzanotte\", brano per il quale Max ha curato anche l'adattamento in italiano. Il musicista romano compare, inoltre, come bassista stabile della band sia per le registrazioni dell'album \"Taxi Europa\", sia per l'omonimo tour europeo.\n\"Un giorno\", contenente i singoli \"Annina\" e \"La nostra vita nuova\", \u00e8 uscito nell'aprile 2004. \u00c8 un lavoro con una forte impronta live, che risente molto degli incontri musicali fatti da Max negli ultimi due anni.\nIl 17 giugno 2005, a dieci anni dall'uscita di \"Contro un'onda del mare\", \u00e8 uscito per la EMI Music \"Raduni 1995-2005\", una raccolta di 26 brani editi tratti dai 5 album precedenti e 4 inediti. Il doppio CD raccoglie canzoni tratte in egual misura dai 5 album pubblicati e include i grandi successi di Max oltre a brani meno famosi.\nDopo il tour estivo del 2005, Max si \u00e8 dedicato a collaborazioni e scambi, uno dei suoi metodi prediletti per crescere, raccogliere nuovi stimoli e coltivare vecchi progetti: ha partecipato a \"Gizmo\", una straordinaria cover band dei Police capitanata da Stewart Copeland, dove\u00a0\u2013 oltre allo storico batterista dei Police \u2013 dividevano il palco con Max anche Raiz degli Almamegretta e Vittorio Cosma.\nIn seguito, nell'attivit\u00e0 di Gazz\u00e8 si segnalano ancora tante collaborazioni con l'amico Daniele Silvestri \u2013 per il quale ha suonato in moltissime canzoni del suo disco \"Il latitante\" \u2013 e, dal luglio 2007, assieme alle colleghe cantautrici romane Paola Turci e Marina Rei, anche il tour \"Di comune accordo\", dove Max \u00e8 al basso, Paola Turci alla chitarra, Marina Rei alle percussioni e Andrea Di Cesare al violino con effetti vari. La prima del trio, esibitosi assieme ad Andrea Di Cesare scambiandosi ruoli e canzoni dei rispettivi repertori, si \u00e8 tenuta a Montale (in provincia di Pistoia) al \"Moontale Festival\". Il tour ha toccato molte piccole localit\u00e0 italiane e una tappa estera, a Losanna, oltre ai pi\u00f9 grandi capoluoghi italiani.\nSempre nel 2007 la EMI ha pubblicato un'altra raccolta: \"The Best of Platinum\", che include 18 canzoni.\nNel 2008 Gazz\u00e8 partecipa al 58\u00ba Festival di Sanremo con la canzone \"Il solito sesso\". In particolare si esibisce sul palco del Teatro Ariston il 25 febbraio 2008 e poi il 28 febbraio nella \"serata duetti\", dove nell'esecuzione del suo pezzo \u00e8 accompagnato dalle cantautrici romane Paola Turci (alla chitarra) e Marina Rei (alle percussioni).\nIl 29 febbraio 2008 \u00e8 uscito il nuovo album di inediti, \"Tra l'aratro e la radio\". Unico compositore per le musiche, per i testi ha collaborato anche con l'amico poeta Gimmi Santucci, estraneo all'ambiente musicale. Con Gimmi, Max condivide riflessioni e digressioni sulla vita e sui cambiamenti subentrati nel passaggio dalla societ\u00e0 agricola a quella industriale\u00a0\u2013 dall'aratro alla radio, appunto. L'allontanamento dalla natura induce talvolta a inseguire modelli di vita e comportamenti quotidiani lontani dalla nostra indole, che finiscono per impoverirci anzich\u00e9 arricchirci. In sala d'incisione il cantautore romano ha avuto musicisti d'eccezione: Carmen Consoli ha suonato buona parte delle chitarre acustiche ed elettriche del disco e Marina Rei ha suonato le percussioni.\nIl 9 aprile 2010 esce il primo film interpretato da Gazz\u00e8, \"Basilicata coast to coast\" di Rocco Papaleo. Tra gli altri interpreti del film vi sono Alessandro Gassmann, Giovanna Mezzogiorno, Paolo Briguglia e lo stesso Papaleo. Per tale film Gazz\u00e8 compone insieme a Gimmi Santucci la canzone \"Mentre dormi\", inclusa nella colonna sonora del film. Questa canzone gli frutta il premio Mario Camerini, riservato alla miglior canzone all'interno di un film.\nIl 4 maggio 2010 esce il nuovo album di inediti intitolato \"Quindi?\" e anticipato dal singolo \"Mentre dormi\". L'album debutta alla sesta posizione della classifica ufficiale dei dischi pi\u00f9 venduti in Italia FIMI. Il brano \"Mentre dormi\" \u00e8 stato poi premiato come \"miglior canzone originale\" in occasione dei David di Donatello 2011. Anche questo album \u00e8 frutto della intensa collaborazione con l'amico Gimmi Santucci.\nIl 25 settembre 2010 partecipa al festival musicale Woodstock 5 Stelle, organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\nIl 21 luglio 2011 riceve, a Marina di Carrara, il \"Premio Lunezia Canzone al Cinema\" per il valore musical-letterario del brano \"Mentre dormi\".\nIl 17 febbraio 2012 partecipa come ospite alla quarta serata del Festival di Sanremo, assieme a Dolcenera duettando con lei nella canzone \"Ci vediamo a casa\".\nNel 2013 partecipa alla 63\u00aa edizione del Festival di Sanremo condotto da Fabio Fazio con i brani \"I tuoi maledettissimi impegni\" e \"Sotto casa\". Quest'ultimo brano, che viene scelto tra i due nel nuovo meccanismo introdotto nella gara, d\u00e0 il titolo al disco di inediti uscito il 14 febbraio, a cui seguir\u00e0 il tour europeo. In questo periodo l'artista ottiene un ottimo successo commerciale, raggiungendo il disco d'oro per le 30.000 copie dell'album e il disco di platino per le oltre 50.000 del singolo.\nSempre nel 2013 partecipa al Concerto del primo maggio, a Roma. A giugno riceve a Lamezia Terme il Riccio d'Argento della 27\u00aa edizione della rassegna Fatti di Musica diretta da Ruggero Pegna, premio ai Migliori Live d'Autore dell'anno. Nel 2014 Max si aggiudica anche il Premio Amnesty Italia per \"Atto di forza\", canzone scritta con il fratello Francesco nella quale viene raccontato l'atroce momento di uno stupro.\nNella primavera del 2014 nasce il supergruppo Fabi Silvestri Gazz\u00e8 con i cantautori e amici, Niccol\u00f2 Fabi e Daniele Silvestri. Il 25 aprile 2014 viene pubblicato il singolo \"Life is Sweet\" che anticipa l'album \"Il padrone della festa\".\nOltre all'album, il trio ha dato via a un tour europeo partito il 26 settembre a Colonia (Germania), con concerti in Francia, Regno Unito, Belgio, Paesi Bassi, Lussemburgo e Spagna. Nel mese di novembre inizia il tour italiano e si conclude con la data del 30 luglio 2015 a Roma davanti ad un pubblico di circa 18.000 persone.\nIl 18 settembre 2015 \u00e8 uscito in rotazione radiofonica \"La vita com'\u00e8\", singolo che anticipa il nuovo album di inediti \"Maximilian\", uscito a fine ottobre.\nNel 2016, a gennaio dopo l'uscita del singolo \"Mille volte ancora\", nell'estate pubblica la hit \"Ti sembra normale\" certificato poi con il disco di platino e \"Teresa\".\nNel 2017 collabora con Caparezza nel singolo \"Migliora la tua memoria con un click\", canzone dell\u2019album Prisoner 709.\nDue anni dopo, viene selezionato a partecipare al Festival di Sanremo 2018 nella categoria Campioni con la canzone \"La leggenda di Cristalda e Pizzomunno\". Con tale brano si piazza al 6\u00ba posto, vincendo il Premio Giancarlo Bigazzi alla miglior composizione musicale.\nIl 16 novembre 2018 collabora con Carl Brave al singolo \"Posso\" e nel 2020 collabora con Francesca Michielin al brano \"La vie ensemble.\"\nIn seguito viene annunciato tra i partecipanti del Festival di Sanremo 2021 con la canzone \"Il farmacista\", presentandosi nella prima serata come Max Gazz\u00e8 e La Trifluoperazina Monstery Band. Il 9 aprile dello stesso anno pubblica un nuovo album, \"La matematica dei rami,\" dove collabora con la Magical Mistery Band nella produzione delle canzoni, band della quale fa parte anche Daniele Silvestri.\nVita privata.\nMax Gazz\u00e8 ha cinque figli: tre dall'ex moglie, dalla quale ha divorziato nel 2010 dopo 15 anni di matrimonio.\nSuccessivamente, ha avuto altri due figli da una relazione successiva al divorzio.\nIl figlio Samuele \u00e8 un rapper, con il nome d'arte di \"Sam Blu\"."}
{"id": "104223", "revid": "57342", "url": "https://it.wikipedia.org/wiki?curid=104223", "title": "Gi\u00f2 Di Tonno", "text": "Biografia.\nGi\u00f2 Di Tonno ha trascorso la sua infanzia a Fiorano, un pittoresco quartiere di Loreto Aprutino, e in seguito nel quartiere di Santa Filomena, al confine tra Pescara e Montesilvano.\nMusica.\nGi\u00e0 dall'adolescenza muove i primi passi nel mondo della musica, come compositore e \"frontman\" di alcuni complessi amatoriali. Nel 1993 partecipa alla manifestazione \"Sanremo Famosi\" cantando \"La voce degli ubriachi\", che gli vale l'anno successivo la sua prima partecipazione al Festival della canzone italiana tra le \"Nuove proposte\" col brano \"Senti Uomo\", piazzandosi alla decima posizione della classifica. Il suo primo cd omonimo, prodotto da Franco Bixio ed arrangiato da Vince Tempera, ha un ottimo riscontro da parte della critica. Si ripresenta nell'edizione del 1995 col brano \"Padre e padrone\", che non supera la fase eliminatoria.\nTra il 1995 ed il 1997 fa numerose apparizioni in programmi televisivi come \"Maurizio Costanzo Show\", \"Domenica in\", \"In famiglia\", \"Tappeto volante\".\nParallelamente porta avanti un percorso musicale nell'ambito della musica classica e come direttore artistico del primo \"Laboratorio per cantautori\", struttura nata per soddisfare chi in Italia si avvicina al mondo della musica leggera, coadiuvato da un corpo docente che vede tra le sue file, Franco Fasano, Max Gazz\u00e8, Franco Bixio e Matteo Di Franco.\nNel 2005 cura le canzoni della versione italiana del classico Disney \"Chicken Little - Amici per le penne\".\nA dicembre 2006 realizza, a scopo di beneficenza per l'A.I.L di Pescara Onlus, un album intitolato Buon Nat A.I.L., che in un mese vende oltre diecimila copie. Nello stesso anno riceve il Premio \"Dante Alighieri\", per essersi distinto nel campo della musica.\nNel settembre del 2007 esce il singolo \"Come stai?\", cantato con Lola Ponce, sua compagna nel ruolo di Esmeralda nelle scene di \"Notre Dame de Paris\". Il sodalizio viene riproposto sul palco del Teatro Ariston di Sanremo per il festival dell'anno successivo, dove interpretano il brano \"Colpo di fulmine\", che risulta vincitore. La canzone \u00e8 compresa nell'album \"Santaf\u00e8\", dedicato al quartiere natale di Gi\u00f2 Di Tonno, sua prima raccolta di inediti dopo tredici anni. Per promuovere il disco effettua il \"Santaf\u00e8 Live Tour\", che alterna al \"Perdutamente noi Live Tour\" con Lola Ponce.\nNel 2008 collabora ancora con la Walt Disney Company in occasione dell'uscita del DVD de \"La bella addormentata nel bosco\" in cui, insieme a Lola Ponce, presta la voce per il brano principale \"Io lo so\".\nNel 2009 scrive la sigla finale del programma tv della Gialappa's Band \"Mai dire Grande Fratello Show\", in onda su Italia 1 interpretata da Lola Ponce, dal titolo Fuori di me.\nA maggio 2011 presenta il brano \"Com'\u00e8 bello aspettare\", cantato con la musicista brasiliana Tatiana Valle.\nNel giugno del 2014 esce il suo nuovo album dal titolo \"Gi\u00f2\", preceduto dal singolo \"Tutta la vita\".\nIl 2 luglio 2018 riceve a Oppido Mamertina (RC) il Riccio d\u2019Argento del celebre orafo Gerardo Sacco, Premio ai Migliori Live d\u2019Autore della 32 esima edizione dello storico Festival Fatti di Musica del promoter e scrittore Ruggero Pegna, nella sezione dedicata ai protagonisti delle Grandi Opere Musicali Moderne.\nRecitazione.\nIn seguito ai primi successi in campo musicale, Gi\u00f2 Di Tonno inizia anche a studiare recitazione per ampliare i propri orizzonti professionali.\nNel 2001 Riccardo Cocciante lo sceglie per interpretare Quasimodo nel \"musical Notre Dame de Paris\", prodotto da David Zard; nel 2002 avviene il suo debutto. Rimane nel cast fino al 2004 per poi tornare nel ruolo nel 2007-2008, 2016-2017, 2019-2020 e 2022.\nNel 2007 canta nella fiaba musicale \"L'orco\" di Giorgio Bernab\u00f2, spettacolo che vede la partecipazione di Antonella Ruggiero e Patrizia Laquidara.\nNel 2009 partecipa al musical-opera \"Oscuro e La strega\", spettacolo ispirato alla fiaba di Marina Rossi con le musiche di Giorgio Bernab\u00f2 a cui prende parte anche la compagnia di pattinatori Colours Roller Team.\nDa gennaio 2010 inizia le prove per il \"musical\" \"I promessi sposi - Opera moderna\" scritto e diretto da Michele Guard\u00ec con le musiche di Pippo Flora, in cui interpreta il ruolo di Don Rodrigo. Lo spettacolo ha debuttato il 18 giugno allo Stadio Giuseppe Meazza di Milano, dopo essere stato presentato in anteprima all'interno del Duomo di Milano il 29 aprile, con la partecipazione di Giorgio Albertazzi. La prima rappresentazione viene ripresa da RAI Uno e trasmessa nel settembre dello stesso anno in prima serata. Le repliche nelle varie citt\u00e0 italiane lo coinvolgono nella stagione teatrale 2011-2012, con oltre cento rappresentazioni.\nTelevisione.\nNel 2007 partecipa alla fiction di Rai Uno \"Un caso di coscienza\", incidendo anche un brano della colonna sonora.\nDal mese di settembre a quello di novembre 2012 partecipa come concorrente, alla seconda edizione di \"Tale e quale show\", il programma di Rai Uno condotto da Carlo Conti, che vince con il 27% dei voti. Nel programma, \u00e8 l'interprete che ha vinto il maggior numero di puntate (5, una delle quali in ex aequo con Paolo Conticini).\nIl 30 novembre 2012 \u00e8 il campione assoluto del programma, vincendo la finalissima con il 55,52% di voti.\nIl 12 gennaio 2013 in coppia con Mietta vince \"Tale e quale show - Duetti\". I due artisti imitati sono Gino Paoli e Ornella Vanoni in \"Senza fine\".\nNel 2013 partecipa anche allo spin-off \"Tale e quale show - Il torneo\" della terza edizione classificandosi secondo, alle spalle di Attilio Fontana.\nDal 18 settembre 2017 \u00e8 uno dei co-conduttori de \"I fatti vostri\" su Rai 2 di Michele Guard\u00ec, con Giancarlo Magalli Laura Forgia e Paolo Fox.\nRadio.\nAl termine delle dirette su Radiodue dell'edizione 2009 del Festival di Sanremo conduce il programma \"Buonanotte ai suonatori\" sullo stesso canale\nVita privata.\n\u00c8 stato fidanzato per diversi anni con la fotografa italo-marocchina Sara Benmessaoud, dalla quale ha avuto un figlio nel 2013, Jad, e con la quale si \u00e8 sposato il 2 dicembre 2015."}
{"id": "104224", "revid": "767487", "url": "https://it.wikipedia.org/wiki?curid=104224", "title": "Francesca Schiavo", "text": "Biografia.\nInizia a cantare all'et\u00e0 di circa 16 anni. Nel 1990 diventa voce solista de L'Orchestra Italiana di Renzo Arbore , con cui realizza due album: \"Napoli Punto e a capo\" e \"Napoli Due Punti. E a capo\"; inoltre canta in numerossisimi concerti in tutto il mondo, esibendosi anche alla Radio City Music Hall e al Madison Square Garden di New York.\nLasciata l'Orchestra Italiana, inizia la carriera da cantante solista. Nel 1993, partecipa a Sanremo Giovani con il brano \"Voce e notte\", canzone che le permette di salire sul palco dell'Ariston.\nNel 1994 e nel 1995 partecipa al \"Festival di Sanremo\" rispettivamente con i brani \"Il mondo \u00e8 qui\" (scritto da Varo Venturi), col quale arriva all'ottavo posto, subito dopo Giorgia, nella sezione \"Nuove Proposte\", e \"Amore e guerra\" (firmato da Sergio Cammariere), nella categoria \"Campioni\", che per\u00f2 non arriva in finale.\nNello stesso periodo, partecipa alla trasmissione televisiva \"Mina contro Battisti\", interpretando i brani \"L'importante \u00e8 finire\" e \"La banda\", canzoni che saranno inserite nell'omonimo album che ottiene il Disco di platino.\nNel 1996, esordisce come attrice nel film \"Cresceranno i carciofi a Mimongo\". Per l'occasione Francesca canta il brano contenuto nella colonna sonora del film \"Credimi\", che viene inciso su CD singolo e di cui viene realizzato anche un videoclip. Nel 1998 \u00e8 la coprotagonista di \"Coppia omicida\", insieme a Laura Morante.\nNel 2003, in ricordo di Roberto Murolo, partecipa all'album \"Ciao Roberto\", cantando assieme a Nino Buonocore \"Solamente nuje\".\nTra i suoi altri lavori come attrice: il film tv \"Sotto la luna\" (1998), regia di Franco Bernini, le miniserie tv \"Lui e lei 2\" (1999), regia di Elisabetta Lodoli e Luciano Manuzzi, e \"Angelo il custode\" (2001), regia di Gianfranco Lazotti, e il film \"Nazareno\" (2007), regia di Varo Venturi."}
{"id": "104225", "revid": "1374598", "url": "https://it.wikipedia.org/wiki?curid=104225", "title": "Valeria Visconti", "text": "Biografia.\nAppassionata di musica fin da bambina, si iscrive al conservatorio Gioacchino Rossini di Pesaro, per studiare il flauto e per suonare con l'orchestra del conservatorio.\nDal 1986 al 1990, partecipa a quattro edizioni del Festival di Castrocaro guadagnando ottimi consensi da pubblico e critica e piazzandosi sempre tra i primi posti della classifica finale.\nNel 1993, un brano scritto da lei \"Ma io me ne andr\u00f2\", viene inserito nel disco Mietta e i Ragazzi di Via Meda. Nell'autunno dello stesso anno, si presenta alle selezioni di Sanremo Giovani con il successo di Claudio Baglioni \"Avrai\", brano che le dar\u00e0 libero accesso al Teatro Ariston.\nNel 1994 partecipa al Festival di Sanremo con \"Cos\u00ec vivrai\" scritta da Ermanno Croce, canzone che si aggiudica la 5\u00aa posizione e che conquista le simpatie della critica tedesca, da sempre attenta al Festival di Sanremo. Esce l'omonimo album d'esordio e in estate \"Claudio Baglioni\" la ospiter\u00e0 a Ravenna in una tappa del suo tour.\nNel 1995 torna a Sanremo con \"\u00c8 con te\" scritta da Carlo Marrale (ex musicista dei Matia Bazar), ma non riesce a raggiungere la finale.\nDopo aver partecipato in veste di cantante e flautista all'opera teatrale \"Lingua, dialetti dell'anima\", Valeria \u00e8 diventata la voce del gruppo Rhythm and blues Giaro\\'s five.\nNomination al Latin Grammy Awards nel 2020 con il CD \"Contemporary Tango Trilogy\" dell'orchestra \"Hijos ilegitimo de Astor\" diretto e composto da Alejandro Fasanini, come uno tra i migliori \ndischi di tango al mondo.\nNel 2021 partecipa all'album \"Il Giardino di Sergio\" (omaggio a Sergio Endrigo\" dove interpreta la malinconia \"Era d'estate\"\nDiscografia.\nCompilation\n2021 AA.VV-Il Giardino di Sergio (Era d'estate) -lavocedelledonne"}
{"id": "104229", "revid": "436907", "url": "https://it.wikipedia.org/wiki?curid=104229", "title": "Delitto Matteotti", "text": ""}
{"id": "104230", "revid": "3115", "url": "https://it.wikipedia.org/wiki?curid=104230", "title": "David Niven", "text": "Biografia.\nOrigini.\nFiglio di William Edward Graham Niven e di Henrietta Julia de Gacher, fu battezzato David poich\u00e9 nacque il 1\u00ba marzo, giorno appunto della festa di san Davide. Sua madre Henrietta aveva antenati francesi ed era figlia dell'ufficiale dell'esercito William Degacher (morto nel 1879 nella battaglia di Isandlwana durante la guerra anglo-zulu) e di Julia Caroline Smith, figlia a sua volta del tenente generale James Webber Smith.\nIl padre di David Niven, William Edward Graham Niven, era originario di St. Martin, un villaggio nel Perthshire, e mor\u00ec nel 1915 durante la prima guerra mondiale nella campagna di Gallipoli (Turchia). Sua moglie si rispos\u00f2 poi nel 1917 con sir Thomas Comyn-Platt. Graham Lord, nel suo libro \"NIV: The Authorized Biography of David Niven\", sugger\u00ec che Comyn-Platt e la signora Niven avessero avuto un relazione gi\u00e0 prima della morte del padre di David e che addirittura sir Thomas fosse stato il padre biologico di Niven stesso, per via delle somiglianze riscontrate tra Niven e Comyn-Platt, anche se l'attore stesso neg\u00f2 sempre questo tipo di relazione prima della morte di suo padre.\nNiven, che spesso afferm\u00f2 di essere nato a Kirriemuir in Scozia, ritenendo che fosse pi\u00f9 romantica rispetto a Londra, risiedette per un certo periodo a Bembridge, sull'Isola di Wight.\nDavid Niven aveva un fratello e due sorelle:\nStudi e servizio militare.\nLe scuole private britanniche dell'epoca erano particolarmente rigide e spesso ricorrevano a punizioni corporali per instillare la disciplina agli alunni e il risultato fu che Niven venne espulso dal college di Heatherdown all'et\u00e0 di 10 anni e mezzo e non pot\u00e9 pertanto frequentare il College di Eton. Dopo aver fallito l'esame d'ingresso alla scuola di marina per delle difficolt\u00e0 in matematica, frequent\u00f2 la Stowe School, una scuola pubblica da poco creata e guidata dal preside J.F. Roxburgh, che era differente da tutti gli insegnanti che Niven aveva avuto sino ad allora. Gentile e premuroso, egli consentiva ai ragazzi della sua scuola di dar sfogo alle loro personali inclinazioni artistiche. Niven poi scriver\u00e0: \u00abCome fece questo, mai lo scoprir\u00f2, ma egli era in grado di rendere ogni singolo ragazzo a scuola come se fosse il preside egli stesso\u00bb. Successivamente entr\u00f2 alla Royal Military Academy di Sandhurst e si diplom\u00f2 nel 1930 con il grado di sottotenente del British Army. Fu durante questi anni che egli acquis\u00ec quei tratti distintivi di \"ufficiale gentiluomo\" che diverranno poi segno di un'assoluta eleganza che manterr\u00e0 in tutta la vita e nella carriera di attore.\nNiven richiese l'assegnazione agli Argyll and Sutherland Highlanders, ai Black Watch o all'Highland Lighrt Infantry. Venne assegnato a quest'ultimo corpo ma non apprezz\u00f2 appieno questo periodo nell'esercito. Prest\u00f2 servizio per due anni a Malta, dove divenne amico di Roy Urquhart, futuro comandante della 1st Airborne Division, e per alcuni mesi a Dover.\nPromosso tenente il 1\u00ba gennaio 1933, Niven non ebbe alcuna opportunit\u00e0 per ulteriori avanzamenti a causa del suo approccio alla disciplina. La decisione finale di dimettersi arriv\u00f2 dopo una lunga lezione sulle mitragliatrici, che stava interferendo con i suoi piani per una cena con una giovane donna particolarmente attraente. Alla fine della lezione, l'oratore (un maggior generale) chiese se ci fossero domande. Mostrando la tipica ribellione dei suoi anni giovanili, Niven chiese: \u00abPotrebbe dirmi l'ora, signore? Devo prendere un treno\u00bb. Posto agli arresti per insubordinazione, Niven fugg\u00ec con l'aiuto di Rhoddy Rose (in seguito colonnello R.L.C. Rose, DSO, MC) e part\u00ec per gli Stati Uniti. Durante la traversata dell'Atlantico, rassegn\u00f2 le dimissioni con un telegramma il 6 settembre 1933 e giunse a New York, dove svolse senza successo l'attivit\u00e0 di piazzista di bevande alcoliche. Dopo aver trascorso un periodo alle Bermuda e Cuba, arriv\u00f2 a Hollywood nel 1934.\nCarriera.\nQuando Niven si present\u00f2 al Central Casting nel 1930, apprese che aveva bisogno di un permesso di lavoro per risiedere e lavorare negli Stati Uniti. Si spost\u00f2 quindi in Messico, dove lavor\u00f2 come \"gun-man\", pulendo e lucidando i fucili dei cacciatori americani l\u00ec in visita. Quando il suo certificato di nascita arriv\u00f2 dalla Gran Bretagna, ottenne il visto per gli Stati Uniti e pot\u00e9 tornare a Hollywood, dove fu accettato dal Central Casting come \"Tipo anglosassone numero 2008\".\nNiven fece le sue prime apparizioni sul grande schermo come comparsa nei film \"La costa dei barbari\" (1935) e \"La tragedia del Bounty\" (1935), che lo portarono all'attenzione del produttore cinematografico indipendente Samuel Goldwyn, il quale gli fece sottoscrivere un contratto e diede inizio alla sua carriera affidandogli un breve ruolo in \"Splendore\" (1935). Niven fu quindi prestato alla MGM per una piccola parte in \"Rose Marie\" (1936), e alla Paramount per un ruolo pi\u00f9 consistente in \"Palm Springs\" (1936).\nIl suo primo ruolo importante per Goldwyn fu nel dramma \"Infedelt\u00e0\" (1936) di William Wyler, in cui interpret\u00f2 un uomo che flirta con Ruth Chatterton. Prestato alla 20th Century Fox per interpretare Bertie Wooster in \"Thank You, Jeeves!\" (1936), ebbe poi una buona parte come soldato in \"La carica dei 600\" (1936), un film d'avventura con Errol Flynn, prodotto dalla Warner Bros. Torn\u00f2 a recitare per Goldwyn in \"Il nemico amato\" (1936), al fianco di Merle Oberon, con la quale ebbe una relazione sentimentale. La Universal lo utilizz\u00f2 in \"Capriccio di un giorno\" (1937), cui segu\u00ec un altro ruolo di supporto in \"Il prigioniero di Zenda\" (1937), prodotto da David O. Selznick.\nDopo il ruolo di protagonista in \"Pranzo al Ritz\" (1937), Niven ebbe un ruolo di supporto nella commedia \"L'ottava moglie di Barbabl\u00f9\" (1938), diretto da Ernst Lubitsch alla Paramount, e fu uno dei quattro eroi di \"Il giuramento dei quattro\" (1938) di John Ford per la Fox, dove interpret\u00f2 anche \"Three Blind Mice\" (1938). In quel periodo, Niven si un\u00ec a quello che divenne noto come \"Hollywood Raj\", un gruppo di attori britannici che comprendeva Rex Harrison, Boris Karloff, Stan Laurel, Basil Rathbone, Ronald Colman, Leslie Howard e C. Aubrey Smith. Secondo la sua autobiografia, Errol Flynn e lui diventarono amici e affittarono la casa di Rosalind Russell al 601 North Linden Drive, dove vissero da scapoli.\nNiven si afferm\u00f2 definitivamente sugli schermi con il film d'avventura \"Missione all'alba\" (1938) alla Warner, in cui ebbe un ruolo di primo piano accanto a Errol Flynn e Basil Rathbone. Pur riluttante, accett\u00f2 il ruolo di Edgar nel dramma \"La voce nella tempesta\" (1939), prodotto da Goldwyn, film che ottenne un grande successo. La RKO lo prese in prestito per fargli interpretare l'innamorato di Ginger Rogers nella commedia romantica \"Situazione imbarazzante\" (1939). Goldwyn lo utilizz\u00f2 per affiancarlo a Gary Cooper nel film \"La gloriosa avventura\" (1939), e Walter Wanger lo volle protagonista accanto a Loretta Young in \"Eternamente tua\" (1939). Goldwyn diede infine a Niven un ruolo di protagonista, il ladro gentiluomo in \"Raffles\" (1939).\nPartecipazione alla seconda guerra mondiale.\nDopo che il Regno Unito ebbe dichiarato guerra alla Germania nel 1939, Niven fece ritorno in patria e si arruol\u00f2 nuovamente. Fu l'unico tra le star inglesi di Hollywood a rientrare, nonostante l'ambasciata britannica a Washington lo invitasse a rimanere in America.\nNiven fu rimesso in servizio come tenente nella Brigata dei Fucilieri (Prince Consort's Own) il 25 febbraio 1940 e venne assegnato a un battaglione di addestramento. Aspirando a un incarico pi\u00f9 stimolante, chiese e ottenne il trasferimento nei Commandos, ove fu assegnato a una base di addestramento presso l'Inverailort House nelle Highlands occidentali. Niven in seguito ricord\u00f2 il merito di aver portato il futuro maggior generale Sir Robert E. Laycock ai Commandos. Con il grado di maggiore, Niven comand\u00f2 lo squadrone A di una unit\u00e0 speciale di ricognizione, il GHQ Liaison Regiment, meglio conosciuto come \"Phantom\" Regiment, che operava dietro le linee tedesche.\nLavoro cinematografico per l'esercito.\nNiven lavor\u00f2 anche con l'Army Film and Photographic Unit. Il suo lavoro includeva una piccola parte nell'operazione di inganno che utilizz\u00f2 l'interpretazione di M. E. Clifton James per impersonare il generale Sir Bernard Montgomery. Durante il suo lavoro con l'AFPU, Peter Ustinov, che allora era uno sceneggiatore, fece da attendente a Niven: nella propria autobiografia Niven stesso spieg\u00f2 che non c'era un altro modo militarmente corretto per lavorare insieme, poich\u00e9 lui era un tenente colonnello ed Ustinov un soldato semplice. Niven recit\u00f2 in due film di guerra non formalmente promossi dall'AFPU, ma entrambi realizzati con una ferma intenzione di sostenere lo sforzo bellico britannico, soprattutto negli Stati Uniti: questi furono \"Il primo dei pochi\" (1942), diretto da Leslie Howard, e \"La via della gloria\" (1944), diretto da Carol Reed ed interpretato anche da Peter Ustinov.\nImpiego nei teatri di guerra.\nNiven prese parte all'invasione alleata della Normandia nel giugno 1944, con un reparto speciale, raggiungendo la Francia dopo il D-Day. Infatti, anche grazie alle sue doti di attore e la conoscenza del tedesco, serv\u00ec nel \"Phantom\" Regiment, un'unit\u00e0 segreta di ricognizione e segnalazione, che aveva il compito di individuare le posizioni nemiche e informare gli Alti Comandi alleati sui piani di battaglia tedeschi. Niven ricord\u00f2 cos\u00ec quei giorni: \"quelli furono giorni meravigliosi che non mi sarei perso per niente al mondo\". Nonostante l'interesse del pubblico per le celebrit\u00e0 impiegate in combattimento e la sua reputazione, Niven non parlava volentieri delle proprie imprese belliche. Una volta disse: \"vi dir\u00f2 solo una cosa sulla guerra, il mio primo racconto e l'ultimo. Alcuni amici americani mi hanno chiesto di cercare la tomba del loro figlio vicino a Bastogne. L'ho trovato dove mi hanno detto che l'avrei fatto, ma era tra altri 27.000, e mi sono detto che qui, Niven, c'erano 27.000 motivi per cui dovresti tenere la bocca chiusa dopo la guerra\". Niven ebbe particolare disprezzo per gli editorialisti di giornali che scrivevano sulla guerra utilizzando una prosa auto-glorificante ed eccessivamente prolissa sulle loro scarse esperienze in tempo di guerra. Niven ha dichiarato: \"Chiunque dica che un proiettile sibila, ronza, vola, fischia o si lamenta, non ne ha mai sentito uno: crepa!\". Niven incontr\u00f2 Churchill per la prima volta a una cena nel febbraio 1940. Churchill lo individu\u00f2 tra gli invitati e gli disse: \"Giovanotto, hai fatto una bella cosa a rinunciare alla tua carriera cinematografica per combattere per il tuo Paese\". Niven rispose \"se non l'avessi fatto, sarebbe stato spregevole\". Sono stati rivelati alcuni aneddoti sulla sua azione di comando: prima di guidare i suoi uomini in azione, Niven, per alleggerire il loro nervosismo, diceva: \"Guardate, voi ragazzi dovrete farlo solo una volta con me. Ma io dovr\u00f2 fare tutto di nuovo a Hollywood con Errol Flynn! Mamma mia!\". Niven fu congedato con il grado di tenente colonnello; al suo ritorno a Hollywood dopo la guerra, ricevette la Legion d'Onore francese e la Stella al Merito, una decorazione militare americana. Lo stesso Eisenhower ha onorato il lavoro di Niven appoggiando la creazione del 'BBC Allied Expeditionary Forces Programme', una stazione radiofonica per le forze alleate. In tale veste, Niven lavor\u00f2 a stretto contatto con la BBC e talvolta con il maggiore Glenn Miller e la 'Miller's Army Air Force Band'.\nIl secondo dopoguerra e il ritorno a Hollywood.\nNiven riprese la sua carriera cinematografica mentre era ancora in Inghilterra, interpretando il ruolo principale in \"Scala al paradiso\" \n(1946), diretto da Michael Powell ed Emeric Pressburger. Il film venne acclamato dalla critica, fu popolare in Inghilterra e fu proiettato in occasione della prima Royal Film Performance.\nDopo il ritorno a Hollywood, Goldwyn affid\u00f2 a Niven il ruolo di Aaron Burr in \"La magnifica bambola\" (1946), al fianco di Ginger Rogers. L'attore torn\u00f2 al fianco di Loretta Young in \"Un matrimonio ideale\" (1947) e in \"La moglie del vescovo\" (1947), quest'ultimo interpretato anche da Cary Grant. Torn\u00f2 in Inghilterra quando Goldwyn lo prest\u00f2 ad Alexander Korda per interpretare il ruolo del protagonista nel film in costume \"Carlo di Scozia\" (1948). Rientrato a Hollywood, recit\u00f2 nel romantico \"Fuga nel tempo\" (1948), quindi apparve al fianco di Shirley Temple nella commedia \"Bella e bugiarda\" (1949). Nessuno di questi ultimi film ebbe successo al botteghino e la carriera di Niven ne risent\u00ec.\nTorn\u00f2 in Gran Bretagna per interpretare il ruolo del protagonista in \"L'inafferrabile Primula Rossa\" (1950), diretto da Powell e Pressburger, che doveva essere finanziato da Korda e Goldwyn. Goldwyn si ritir\u00f2 e il film non fu distribuito negli Stati Uniti per tre anni. Niven ebbe un lungo e contrastato rapporto professionale con Goldwyn, che lo aveva avviato alla carriera di attore, ma la disputa su \"L'inafferrabile Primula Rossa\" e le maggiori richieste economiche dell'attore, portarono a un lungo allontanamento tra i due negli anni cinquanta.\nNiven tent\u00f2 di riconquistare il successo. Apparve al fianco di Mario Lanza e Kathryn Grayson in un musical della MGM, \"Il pescatore della Louisiana\" (1950), quindi and\u00f2 in Inghilterra e recit\u00f2 nella commedia \"L'amore \u00e8 bello\" (1951), che non ebbe particolare riscontro negli Stati Uniti ma fu un grande successo in Gran Bretagna. Ottenne quindi un ruolo di spalla in \"I tre soldati\" (1951), film d'avventura che ricordava quelli dell'inizio della sua carriera, e un ruolo pi\u00f9 significativo nel film bellico britannico \"Appointment with Venus\" (1951), che fu assai popolare in Inghilterra. Recit\u00f2 poi nella commedia \"Innamorati dispettosi\" (1951).\nBroadway e il rilancio.\nNiven decise di tentare di affermarsi a Broadway, recitando al fianco di Gloria Swanson nella commedia \"Nina\" (1951-52), che ebbe solo 45 repliche. Il regista Otto Preminger, che aveva assistito a una rappresentazione, decise di far interpretare a Niven la versione cinematografica della commedia \"The Moon Is Blue\". Il film, intitolato \"La vergine sotto il tetto\" (1953), ebbe grande successo ed \u00e8 ricordato per le controversie che accompagnarono la sua uscita nelle sale a causa di riferimenti e sottintesi sessuali considerati audaci per l'epoca. Per il suo ruolo, Niven vinse un Golden Globe. Lavor\u00f2 nuovamente in Inghilterra, interpretando il film commedia \"L'idolo\" (1954), il dramma \"Per una questione di principio\" (1954), che gli valse una candidatura al BAFTA come miglior attore e \"L'eredit\u00e0 di un uomo tranquillo\" (1954), una commedia con Yvonne De Carlo. Torn\u00f2 a Hollywood per interpretare un ruolo da cattivo in un film di cappa e spada per la MGM \"Il ladro del re\" (1955), e per la commedia \"Le tre notti di Eva\" (1956), al fianco di Mitzi Gaynor.\nNiven riconquist\u00f2 la fama grazie al ruolo di Phileas Fogg in \"Il giro del mondo in 80 giorni\" (1956), prodotto da Mike Todd e diretto da Michael Anderson. Il film ebbe un grande successo internazionale al botteghino e rilanci\u00f2 la carriera dell'attore, che apparve successivamente nelle commedie \"Le donne hanno sempre ragione\" (1957), \"La capannina\" (1957) e \"L'impareggiabile Godfrey\" (1957), e in \"Buongiorno tristezza\" (1958), nuovamente diretto da Otto Preminger.\nL'Oscar e il successo internazionale.\nNiven \u00e8 l'unico artista vincitore di un premio Oscar a una cerimonia di premiazione che stava anche presentando. Alla sua prima e unica candidatura, nel 1959 conquist\u00f2 l'Oscar al miglior attore per il ruolo del maggiore Pollock in \"Tavole separate\", tratto dall'omonimo testo teatrale di Terence Rattigan. Con un'apparizione nel film di soli 23 minuti, quella di Niven fu la pi\u00f9 breve performance premiata con un Oscar come miglior attore, fino a quando Anthony Hopkins vinse il premio per la sua interpretazione nel film \"Il silenzio degli innocenti\" (1991), con un'apparizione di poco pi\u00f9 di 16 minuti. Niven fu anche co-conduttore delle cerimonie n\u00b0 30, 31 e 46 degli Academy Award.\nDopo la conquista dell'Oscar, la sua carriera continu\u00f2 a prosperare. Nel 1959, divenne il conduttore di un suo show televisivo personale, il \"David Niven Show\", che dur\u00f2 13 puntate. Chiuse quindi il decennio del suo rilancio, interpretando il ruolo principale in alcuni film commedia, tra cui \"Tutte le ragazze lo sanno\" (1959), con Shirley MacLaine, \"Divieto d'amore\" (1959) con Mitzi Gaynor, e \"Non mangiate le margherite\" (1960) con Doris Day. Negli anni sessanta la sua popolarit\u00e0 fu legata a numerosi film bellici e d'azione, tra i quali \"I cannoni di Navarone\" (1961), \"I due nemici\" (1961), \"La citt\u00e0 prigioniera\" (1962), \"L'attimo della violenza\" (1962) e \"55 giorni a Pechino\" (1963), quest'ultimo accanto a Charlton Heston e Ava Gardner.\nNiven torn\u00f2 al genere brillante con il ruolo di Sir Charles Lytton in \"La Pantera Rosa\" (1963) di Blake Edwards, che fu un grande successo al botteghino. Meno riuscita fu invece la commedia \"I due seduttori\" (1964), accanto a Marlon Brando. Nel 1965 recit\u00f2 in due pellicole per la MGM, \"Lady L\", diretto da Peter Ustinov e interpretato al fianco di Paul Newman e Sophia Loren, e \"A caccia di spie\", commedia di spionaggio in cui interpret\u00f2 un medico divenuto agente segreto. Dopo il folk-horror \"Cerimonia per un delitto\" (1966), Niven apparve come protagonista in \"James Bond 007 - Casino Royale\" (1967), una riuscita parodia della celebre saga di spionaggio. Secondo il produttore Charles K. Feldman, lo scrittore Ian Fleming aveva scritto il libro da cui il film fu tratto, modellando il personaggio di James Bond pensando a Niven come incarnazione del popolare agente segreto.\nSul finire del decennio, Niven apparve ancora in alcune commedie come \"Prudenza e la pillola\" (1968), \"Gli anni impossibili\" (1968) e \"Il cervello\" (1969), accanto a Bourvil e Jean-Paul Belmondo, commedia che ebbe un enorme successo di botteghino in Francia. Torn\u00f2 al dramma bellico con \"Prima che venga l'inverno\" (1969), quindi nuovamente alla commedia con \"La statua\" (1971) di Rod Amateau, in cui recit\u00f2 accanto a Virna Lisi e \"Un ospite gradito... per mia moglie\" (1972) di Jerzy Skolimowski, in cui affianc\u00f2 Gina Lollobrigida.\nNiven si afferm\u00f2 anche alla televisione americana, per la quale fond\u00f2 la societ\u00e0 di produzione 'Four Star Television' insieme con i colleghi Dick Powell, Ida Lupino e Charles Boyer. Gi\u00e0 produttore di diverse serie antologiche come \"Four Star Playhouse\" (1952-1956), in molte delle quali apparve personalmente, negli anni sessanta l'attore fu protagonista della serie \"Gli inafferrabili\" (1964-1965), accanto a Boyer, Gig Young e Robert Coote, telefilm che vinse il Golden Globe come miglior serie televisiva del 1964. Il personaggio di Alexander \"Alec\" Fleming, appartenente a una famiglia di eleganti ladri e truffatori, fu l'unico ruolo ricorrente di Niven sul piccolo schermo.\nNiven continu\u00f2 a essere richiesto durante tutti gli settanta. Apparve in due produzioni della Disney, \"La gang della spider rossa\" (1976) e \"Una ragazza, un maggiordomo e una lady\" (1977), entrambi diretti da Norman Tokar. Nel 1976 fu tra i protagonisti della commedia gialla \"Invito a cena con delitto\" di Robert Moore, in cui imperson\u00f2 l'investigatore Dick Charles, mentre nel 1978 interpret\u00f2 il ruolo del colonnello Race in \"Assassinio sul Nilo\" di John Guillermin, accanto a Peter Ustinov nel ruolo di Hercule Poirot.\nNel 1974, mentre stava presentando la 46\u00aa edizione della cerimonia di premiazione degli Oscar, fu protagonista di un episodio di streaking, quando un uomo nudo apparve dietro di lui, attraversando di corsa il palcoscenico. Niven comment\u00f2: \u00abNon \u00e8 affascinante pensare che probabilmente l'unica risata che l'uomo otterr\u00e0 mai nella sua vita \u00e8 spogliarsi e mostrare di non essere all'altezza?\u00bb.\nAlla fine del decennio apparve ancora nella commedia poliziesca \"Rapina in Berkeley Square\" (1979), e nell'avventura bellica \"Amici e nemici\" (1979), cui seguirono \"Taglio di diamanti\" (1980) e \"L'oca selvaggia colpisce ancora\" (1980), un film d'avventura in cui ebbe come partner Gregory Peck e Roger Moore. Il suo ultimo ruolo di rilievo fu nella commedia \"Profumo di mare\" (1982), mentre apparve ancora in due occasioni sullo schermo, riprendendo il ruolo di Sir Charles Lytton in \"Sulle orme della Pantera Rosa\" (1982) e \"Pantera Rosa - Il mistero Clouseau\" (1983), che furono girati contemporaneamente. In entrambi i \"cameo\", Niven manifest\u00f2 difficolt\u00e0 nell'eloquio che rendevano la sua voce impercettibile, per cui dovette essere doppiato dall'imitatore Rich Little.\nGli ultimi anni.\nGi\u00e0 dal 1980, Niven inizi\u00f2 a manifestare stanchezza, debolezza muscolare e disturbi della voce. Quando nel 1981 apparve ai talk show di Michael Parkinson e Merv Griffin, le sue difficolt\u00e0 nell'esprimersi allarmarono gli spettatori, che si chiesero se Niven avesse bevuto o fosse stato colpito da un ictus. Nello stesso anno gli fu poi diagnosticata la sclerosi laterale amiotrofica. La sua ultima apparizione come ospite a Hollywood fu a una cerimonia di tributo a Fred Astaire dell'American Film Institute.\nNel febbraio 1983, usando un nome falso per evitare pubblicit\u00e0, fu ricoverato in ospedale per dieci giorni, ufficialmente per un problema digestivo. In seguito, torn\u00f2 al suo chalet di Ch\u00e2teau-d'\u0152x e le sue condizioni continuarono a peggiorare, ma egli si rifiut\u00f2 di tornare in ospedale, sostenuto nella decisione dalla sua famiglia. Mor\u00ec nel suo chalet all'et\u00e0 di 73 anni e fu sepolto nel cimitero di Ch\u00e2teau-d'\u0152x.\nVita privata.\nNel 1940 Niven si spos\u00f2 con Primula \"Primmie\" Susan Rollo, figlia dell'avvocato londinese William H.C. Rollo. Dal matrimonio nacquero due figli, David Jr. (1942) e Jamie (1945). La moglie mor\u00ec nel 1946, all'et\u00e0 di 28 anni, per i postumi di una caduta accidentale, in cui riport\u00f2 una frattura alla testa con danni cerebrali. L'incidente accadde durante una partita di nascondino nella casa dell'attore Tyrone Power: Primmie apr\u00ec una porta, probabilmente pensando si trattasse di un armadio, ma precipit\u00f2 per una rampa di scale. Mor\u00ec il giorno successivo, dopo un inutile intervento chirurgico. A questo riuscito ma sfortunato matrimonio, e alle tristi circostanze della morte di Primmie, Niven dedic\u00f2 toccanti pagine nella sua autobiografia \"La luna \u00e8 un pallone\".\nLa seconda moglie, che Niven conobbe in Inghilterra nel 1948, durante le riprese del film \"Carlo di Scozia\", e che spos\u00f2 dieci giorni dopo averla conosciuta, fu Hjordis Paulina Tersmeden (nata Genberg, 1919-1997), indossatrice svedese ed attrice mancata. Adottarono due figlie, Kristin e Fiona, su una delle quali si chiacchier\u00f2 a lungo dato che era ritenuta figlia dello stesso Niven e di un'altra indossatrice, Mona Gunnarson . Il matrimonio fu burrascoso tanto quanto il precedente fu felice. Non potendo dedicarsi alla carriera di attrice per l'assenza di talento, ebbe relazioni anche semi-pubbliche con altri uomini e poco a poco divenne alcolizzata. Amareggiata, estraniata e afflitta dalla depressione, si mostr\u00f2 ubriaca ai funerali di Niven, dopo essere stata convinta a parteciparvi dal Principe Ranieri che era un amico di famiglia. Nel libro di memorie di Niven, non ci sono cenni circa le difficolt\u00e0 esistenziali di Hjordis e la crisi del matrimonio, tranne il cenno ad una breve separazione di pochi giorni, dopo la quale l'unione tra i due viene descritta come ulteriormente rinsaldata.\nNel 1960, Niven trasfer\u00ec la propria residenza a Ch\u00e2teau-d'\u0152x, localit\u00e0 svizzera nei pressi di Gstaad, ove risiedette fino alla morte. Negli anni sessanta e settanta trascorse il proprio tempo anche in un'altra residenza sulla Costa Azzurra, chiamata \"Lo Scoglietto\" e situata a Cap Ferrat.\nLibri.\nDavid Niven scrisse quattro libri. Il primo, il romanzo \"Round the Rugged Rocks\" (pubblicato contemporaneamente negli Stati Uniti con il titolo \"Once Over Lightly\"), apparve nel 1951 e venne quasi subito dimenticato. Nel 1971 pubblic\u00f2 la sua autobiografia, \"La luna \u00e8 un pallone\", che fu accolta favorevolmente da pubblico e critica e vendette oltre cinque milioni di copie. Nel 1975 pubblic\u00f2 un altro libro di memorie, \"Bring On the Empty Horses\", una raccolta di divertenti reminiscenze dell'et\u00e0 d'oro di Hollywood negli anni trenta e quaranta.\nSembra che Niven abbia raccontato molti episodi da una prospettiva in prima persona, e che in realt\u00e0 molti fatti siano accaduti ad altri amici e colleghi, in particolare Cary Grant. La propensione di Niven a rappresentare i fatti in maniera romanzesca \u00e8 particolarmente evidente quando si confrontano le sue descrizioni scritte con le prove filmate, in particolare comparando il suo discorso di accettazione del Premio Oscar, che nei filmati dell'epoca risulta differente e pi\u00f9 scarno rispetto a quanto raccontato nell'autobiografia.\nNel 1981 Niven pubblic\u00f2 un romanzo di maggior successo, \"Va\u2019 piano, torna presto\", una storia d'amore ambientata durante e dopo la seconda guerra mondiale, e che attingeva alle sue esperienze durante la guerra e successivamente a Hollywood. Al momento della sua morte stava lavorando a un terzo romanzo."}
{"id": "104232", "revid": "125766906", "url": "https://it.wikipedia.org/wiki?curid=104232", "title": "Jacques Lacan", "text": "Personalit\u00e0 importante e controversa all'interno del movimento psicanalitico, Lacan fu una delle personalit\u00e0 di spicco della corrente filosofico-antropologica strutturalista e post-strutturalista tra la fine degli anni cinquanta ed i primissimi anni ottanta, assieme a pensatori come Claude L\u00e9vi-Strauss, Michel Foucault, Louis Althusser, Roland Barthes, Pierre Klossowski e Gilles Deleuze. Le sue idee innovative e non sempre condivise hanno esercitato una considerevole influenza sul successivo sviluppo della clinica psicoanalitica, della linguistica, della teoria critica, della critica cinematografica e, pi\u00f9 in generale, della filosofia europea del XX secolo.\nBiografia.\nStudia medicina, si specializza poi in psichiatria alla scuola di G. Cl\u00e9rambault. Si laurea nel 1932 con una tesi su \"La psicosi paranoica nei suoi rapporti con la personalit\u00e0\". In seguito \u00e8 anche allievo del filosofo Alexandre Koj\u00e8ve, che lo ha influenzato soprattutto nella prima parte della sua elaborazione.\nNel 1938, terminata un'analisi con Loewenstein, entra nella \"Soci\u00e9t\u00e9 psychanalytique de Paris\" per poi abbandonarla nel giugno 1953, a causa di una mozione votata contro di lui per aver abbandonato la durata standard della seduta analitica (50 minuti) a favore di una a \"durata variabile\" (da pochi minuti ad alcune ore). Insieme a F. Dolto, D. Lagache e altri fonda la \"Soci\u00e9t\u00e9 fran\u00e7aise de Paris\" che attese invano un riconoscimento ufficiale da parte dell'International Psychoanalytical Association (IPA). Dopo dieci anni viene praticamente scomunicato e per tutta risposta fonda una sua scuola, l'\u00c9cole Freudienne de Paris, poi la scioglie e adotta l'\u00c9cole de la Cause freudienne, di cui fu il primo presidente. Il suo insegnamento \u00e8 trasmesso soprattutto oralmente nei seminari (pubblicati postumi) che hanno visto una numerosa partecipazione per trent'anni.\nTeoria e clinica.\nGeneralit\u00e0.\nIl Lacan degli \"Altri Scritti\" mette in primo piano il rapporto tra l'inconscio e il godimento. Il godimento vuol dire che gli esseri umani sono attraversati dalla pulsione. Ma la pulsione \u00e8 muta. Parla tramite i significanti.\nLacan ha tramutato in logica le modalit\u00e0 di funzionamento dell'inconscio. L'inconscio \"\u00e8 strutturato come un linguaggio\" significa che l'inconscio \u00e8 come una rete che funziona secondo una logica, anche se non \u00e8 quella dell'io cosciente. In questa rete circola il godimento.\nIl linguaggio, combinatoria non solo verbale di elementi discreti, manca di un elemento, quello che potrebbe dargli senso, ed \u00e8 questo il trauma, per ogni essere umano: l'incontro con questo sapere bucato.\nLacan riconosce a Marx di avere intuito meglio di Freud il sintomo analitico. Il plusvalore non si sostiene che sulla base del pi\u00f9 di godere (di qualcuno su qualcun altro), ergo, per Lacan, gli oggetti del capitalismo sono tutti fasulli.\nIl soggetto della psicoanalisi \u00e8 il soggetto della scienza. Non c'\u00e8 psicoanalisi senza scienza moderna, ma mentre la scienza non si occupa del soggetto, puro riferimento simbolico, svuotato di ogni rappresentazione, errore soggettivo, la psicoanalisi si occupa proprio di esso.\n\u00c8 solo grazie al metodo scientifico che \u00e8 possibile una trasmissione della psicoanalisi. Il sapere \u00e8 reso letterale attraverso la matematizzazione. Il matema riveste un'importanza notevole nella teoria analitica e il suo uso \u00e8 uno degli aspetti pi\u00f9 originali della teoria e della clinica lacaniane.\nLacan utilizza un metodo che \u00e8 quello di ricorrere a due strategie. La prima \u00e8 quella di ritornare ai testi di Freud, approfondire ostinatamente soprattutto i suoi casi clinici: Dora, L'uomo dei topi, Il piccolo Hans, L'uomo dei lupi e cos\u00ec via. La seconda strategia \u00e8 di leggere l'inconscio (essendo omogeneo al sapere, poich\u00e9 anche esso ha struttura di linguaggio) attraverso altri saperi: la linguistica, la filosofia, l'antropologia e la topologia.\nLacan prende, ogni volta, Freud \"e poi gli manda un laser di traverso (...) che non viene mai dalla psicoanalisi\", secondo le parole di Antonio Di Ciaccia. Ad esempio \u00e8 proprio tramite il laser della linguistica di Ferdinand de Saussure e Roman Jacobson che Lacan scopre la struttura di linguaggio delle formazioni dell'inconscio.\nL'inconscio strutturato come un linguaggio.\nIl trauma per Lacan non \u00e8 il sesso, ma il linguaggio. Il linguaggio manca di un significante. Gli esseri umani, tutti, anche quelli che non parlano, sono traumatizzati dall'incontro con il linguaggio. L'inconscio \u00e8 un linguaggio, senza codice.\nLa struttura cattura l'uomo, lo divide, prende il corpo e il suo godimento. In questo modo si intende la pulsione freudiana, diversa dall'istinto. E si spiega la perdita costitutiva dell'oggetto come \u00e8 inteso da Freud.\nAbbiamo almeno tre diverse accezioni del celebre aforisma \"l'inconscio \u00e8 strutturato come un linguaggio\".\nNella prima l'inconscio \u00e8 un capitolo censurato del libro della storia del soggetto. Qui centrale \u00e8 la funzione della parola, in particolare quella parola piena che si svolge in analisi che pu\u00f2 permettere la trascrizione dell'inconscio, come capitolo censurato. La psicoanalisi, in questa prima concezione, \u00e8 una pratica di parola che permette al soggetto di ricomporre il capitolo mancante e ristabilire la continuit\u00e0 del discorso cosciente. Il desiderio che smuove l'analisi \u00e8 un desiderio di riconoscimento e l'analista \u00e8 il testimone della verit\u00e0 del soggetto.\nNella seconda accezione l'inconscio \u00e8 pi\u00f9 direttamente correlato con il linguaggio e le leggi del linguaggio. La struttura di linguaggio emerge nelle formazioni dell'inconscio (sogno, lapsus, motto di spirito, sintomo) come vengono descritte da Freud nei saggi e nei suoi casi clinici. Tutte le formazioni dell'inconscio, compreso il blaterare in psicoanalisi, hanno struttura di linguaggio, sono pensieri articolati e rispondono a leggi proprie, anche se il soggetto non ha sempre accesso alla comprensione poich\u00e9 si tratta di un linguaggio cifrato, da decodificare, che si svolge al di fuori del soggetto, ma che lo interessa perch\u00e9 lo veicola in quanto appunto 'soggetto'. \nL'inconscio \u00e8, come il linguaggio, una combinatoria di elementi discreti e non solo il linguaggio verbale.\nParticolarmente in questa fase dell'elaborazione teorica, Lacan fa ricorso alla linguistica di De Saussure e di Jakobson.\nIl discorso inconscio si svolge lungo due assi: l'asse della sincronia, che \u00e8 quello della metafora, e l'asse della diacronia, che \u00e8 quello della metonimia. Il sogno \u00e8 una metafora e il sintomo stesso \u00e8 una metafora. Cos\u00ec come il desiderio \u00e8 metonimia, gli enigmi del desiderio inconscio si spiegano nel movimento in cui sono presi, che \u00e8 metonimico.\nQuesta presentazione della metafora e della metonimia si accorda con le moderne analisi linguistiche, nelle quali la tradizionale diversit\u00e0 tra i due meccanismi viene ridotta al semplice gioco di modalit\u00e0 formali di articolazione tra significanti.\nLa terza accezione dell'inconscio strutturato come un linguaggio ha a che fare con la pulsione di morte di Freud. Nel 1956, ne \"Il seminario su 'La lettera rubata\"' commento al racconto di Edgar Allan Poe, Lacan elabora la tesi che collega l'elaborazione di Freud sulla pulsione di morte alla presa dell'ordine simbolico, responsabile dell'innegabile innaturalit\u00e0 dell'esistenza umana. L'automatismo di ripetizione trae principio dall'insistenza della catena significante.\nCon la pulsione di morte Freud, secondo Lacan, incontra il linguaggio per la seconda volta, dopo il primo periodo delle decifrazioni dell'inconscio. In questo momento gli si svela l'aspetto pi\u00f9 terribile del linguaggio: la sua natura mortifera, che Lacan poi concettualizza con la nozione di inerzia del godimento.\nA questo punto, l'inconscio \u00e8 strutturato come un linguaggio, ma non tutto nell'inconscio \u00e8 significante. Ci\u00f2 che sfugge al livello del significante \u00e8 un residuo del godimento. Tale resto della struttura di linguaggio viene chiamato oggetto piccolo (a).\nQuesta mancanza \u00e8 effetto della struttura, ma \u00e8 inclusa nella struttura stessa. Questo specifica la struttura lacaniana e la distingue da quella degli altri strutturalisti. Il significante di una mancanza nell'Altro \u00e8 la base della logica del significante.\nIl soggetto \u00e8 \"mancanza a essere\", per questo tende a identificarsi. L'oggetto (a) \u00e8 il resto dell'operazione significante, oggetto causa del desiderio, che ha il suo prototipo nell'oggetto pregenitale; la pratica clinica permette a Lacan di isolare due oggetti, oltre quelli freudiani (orale e anale): lo sguardo e la voce.\nLo stadio dello specchio.\nTra i sei e i diciotto mesi il bambino, in braccio alla madre, davanti allo specchio reagisce dapprima all'immagine come se appartenesse a un altro reale, ma, nel momento in cui incrocia lo sguardo della madre nello specchio, l'immagine gli si rivela come sua. Se quest'altro sguardo non dicesse al bambino che l'immagine gli appartiene, egli continuerebbe a considerarla un oggetto esterno.\nL'investimento del bambino si attua prima ancora che sul proprio corpo, percepito come frammentato, sull'immagine completa dello specchio, sull'altro riflesso nello specchio. Questa \u00e8 la prima identificazione, immaginaria, ed \u00e8 due volte alienante perch\u00e9 dipende dallo sguardo della madre: se questo sguardo nello specchio non lo vedesse, egli non si riconoscerebbe.\nL'immagine del corpo sostituisce la realt\u00e0 del corpo. Ci\u00f2 che \u00e8 investito \u00e8 l'altro nello specchio e nello stesso tempo il desiderio dell'altro, attraverso lo sguardo della madre. Identificandosi con la madre, il bambino assume il desiderio della madre come proprio.\nGi\u00e0 a partire dallo stadio dello specchio, Lacan va in una direzione diversa da quella di Loewenstein, Kris, Hartmann e in generale della psicoanalisi dell'io. Mentre essi interpretavano l'io come istanza centrale e sintesi della personalit\u00e0, per Lacan l'io \u00e8 alienato in modo primordiale. Inoltre, per la dialettica hegeliana della lotta a morte, l'io \u00e8 minacciato da quello stesso altro senza il quale non esisterebbe; il nucleo pi\u00f9 profondo dell'io \u00e8 paranoico.\nPer la psicoanalisi dell'io, e anche per le teorie cognitivo-comportamentali, l'io \u00e8 l'elemento centrale della cura, alleato del terapeuta che ha il compito di rafforzarlo. La cura termina con un io completo e identificato a quello dell'analista. In Lacan, al contrario, e secondo lui anche in Freud, l'io viene decentrato, come in una rivoluzione copernicana e la cura pu\u00f2 essere definita anche una \"paranoia controllata\". Che senso avrebbe che l'io, peraltro mai completo, dal nucleo paranoico del paziente debba plasmarsi su quello dell'analista? La risposta arriva pian piano, elaborando il simbolico, o linguaggio.\nL'etica della psicoanalisi.\nLo psicoanalista francese dedica il VII seminario all'approfondimento di questo aspetto fondamentale. In primo luogo, certamente, per Lacan il problema dell'etica \u00e8 il problema della posizione che lo psicoanalista deve assumere nella sua pratica, quindi riguarda la posizione e la postura dello psicoanalista. Tuttavia l'etica diviene un compito pratico che va ben oltre e l'esempio della tragedia di Antigone utilizzato nel seminario sull'etica lo preannuncia con forza. L'analista dovr\u00e0 anche testimoniare della posizione che si \"deve\" assumere nel reale, in bilico sull'assenza di un fondamento. Ogni atto, non solo quello legato alla pratica clinica, \u00e8 un atto etico, un'assunzione di responsabilit\u00e0 che non pu\u00f2 sostenersi su alcuna garanzia precostituita. Da qui scaturisce una posizione di Lacan indomabile dal \"potere temporale della psicoanalisi\", che ha reso inevitabile anche la sua cosiddetta \"scomunica\". Per certi versi ricorda il \"cavaliere della fede\" di Kierkegaard ma su un piano laico e rigorosamente scientifico.\nReale, simbolico, immaginario.\nMolto tempo dopo l'introduzione dello Stadio dello specchio, nel 1953, Lacan introduce un'altra categoria distinta dall'immaginario: il simbolico. A partire da questo momento lo psichico viene concettualizzato attraverso la tripartizione dei registri: reale, simbolico e immaginario.\nIl modo di concepire il simbolico in Lacan non coincide con la concezione junghiana che ha a che vedere con il ritrovare in qualcosa la rappresentazione di qualcos'altro. Il simbolico \u00e8 in relazione stretta con il significante e riguarda non pi\u00f9 l'io (moi) ma il soggetto (je). La realt\u00e0 umana \u00e8 intessuta di linguaggio e solo il significante \u00e8 in grado di renderne conto. Significante e significato non coincidono e il primo domina sul secondo. Inoltre un significante non pu\u00f2 essere definito che da un altro significante che lo determina a posteriori. \u00c8 questa la legge della catena significante.\nIl bambino entra nel simbolico attraverso il rapporto con la madre, a causa dell'intermittenza della sua presenza. L'uomo ha l'illusione di averlo creato con la sua coscienza in quanto \u00e8 a causa di una discrepanza specifica della relazione immaginaria con il suo simile, che egli \u00e8 potuto entrare in quest'ordine come soggetto. Lacan indica il simbolico con il termine di Altro, tesoro dei significanti, la cui relazione con il soggetto si distingue dalla relazione immaginaria dell'io con l'altro, (a-a').\nL'Altro \u00e8 anche luogo del codice, luogo dove opera l'inconscio. L'inconscio non resiste, semplicemente ripete. Le resistenze si trovano invece a livello immaginario, nella relazione tra io (moi) e altro, relazione che, con la sua inerzia, perturba la relazione simbolica con l'Altro, (S-A).\nL'operazione analitica opera a livello dell'asse simbolico; lo psicoanalista non ha che da annullarsi come io (moi) per poter agire a partire dal luogo dell'Altro.\nIl terzo registro, invece, si situa sul labile confine tra immaginario e simbolico: il reale si pone al di fuori di una diretta azione del significante e di quell\"'altalena immaginaria\" dove il soggetto (moi) \u00e8 intrappolato tra la fascinazione irresistibile nei confronti della propria immagine (narcisismo) e la pulsione aggressiva nei confronti dell'altro, del simile (desiderio invidioso).\nIl fallo.\nLa peculiarit\u00e0 dell'essere umano \u00e8 dovuta al suo inserimento nel linguaggio. Il soggetto \u00e8 effetto di linguaggio. Ma al suo ingresso nella nuova dimensione di 'parlessere', l'uomo perde necessariamente qualcosa. La divisione, costitutiva della condizione umana, \u00e8 la conseguenza dell'inevitabile immersione nella struttura. Vi \u00e8 una mancanza strutturale di godimento che \u00e8 alla base dell'essere uomo e parlante. Al posto di questo godimento perduto, irrecuperabile, c'\u00e8 un nulla. Il significante di questo vuoto \u00e8 il fallo, \u00e8 un significante molto particolare perch\u00e9 il suo significato non c'\u00e8, ma \u00e8 sempre un significante, non \u00e8 n\u00e9 un fantasma, n\u00e9 un oggetto, n\u00e9 tantomeno un organo. \u00c8 il significante che permette gli effetti di significato.\nLa conseguenza immediata di questo significante fallico \u00e8 la deviazione dei bisogni dell'uomo. Per via dell'assoggettamento dei bisogni alla domanda, la messa in forma significante, qualcosa di questi bisogni si trova alienato: il desiderio.\nLa domanda, in Lacan, riguarda non tanto le soddisfazioni che chiede, ma un'assenza o una presenza. Al bambino interessa che la madre sia presente. Ci\u00f2 che lo aggancia all'Altro non \u00e8 n\u00e9 l'assenza, n\u00e9 la presenza, ma l'oscillazione tra le due. Il soggetto interroga la condizione della presenza. La domanda costituisce l'Altro come colui che pu\u00f2 privare il soggetto della propria presenza. La domanda \u00e8 domanda d'amore. Le soddisfazioni che la domanda d'amore ottiene per il bisogno non fanno che schiacciarla. Tanto peggio se il genitore accudente, di solito la madre, invece che rispondere alla domanda d'amore, dando cio\u00e8 ci\u00f2 che non ha, rimpinza il bambino della pappa asfissiante di ci\u00f2 che ha, cio\u00e8 confonde le sue cure col dono del suo amore. Ecco perch\u00e9 pu\u00f2 accadere che il bambino pi\u00f9 accudito rifiuti il nutrimento, orchestrando il suo rifiuto come un desiderio. Questo accade nell'anoressia-bulimia, ma la domanda d'amore si ribella in ogni caso alla sola soddisfazione del bisogno.\nIl fantasma.\nIl soggetto dell'inconscio trova nell'oggetto del fantasma, non nel significante, una certezza soggettiva. \"...vuol dire che il linguaggio gli permette di considerarsi come il macchinista cio\u00e8 come il regista di tutta la cattura immaginaria di cui altrimenti non sarebbe che la marionetta vivente.\" (J. Lacan \"La direzione della cura e i principi del suo potere\", 1957, in \"\u00c9crits\", p.\u00a0633)\nLa scelta si gioca nel rapporto con la madre, o con chi ne fa le veci. Lacan distingue tre dimensioni della madre. La madre immaginaria \u00e8 capace di assecondare o meno il bambino. \u00c8 il modello per la costruzione degli oggetti immaginari. La madre simbolica \u00e8 mancante, per cui desidera altrove e si assenta dal bambino. La madre ha una terza dimensione, reale, in quanto potrebbe venire al posto del godimento primordiale.\nLacan, servendosi della scrittura di linguaggio, scrive la metafora dei genitori: Padre/Madre \u2192 Nome del Padre/Desiderio della Madre. Il padre e la madre sono due significanti e indicano due funzioni: la funzione del padre \u00e8 il nome e la funzione della madre \u00e8 il desiderio. La legge del padre si sostituisce al desiderio della madre. Quello che interessa al bambino \u00e8 l'alternanza della presenza-assenza della madre. Nell'assenza, la madre diventa enigmatica per il bambino. Il padre svela ci\u00f2 che fa assentare la madre, ci\u00f2 che la fa desiderare: il fallo.\nLa metafora paterna separa il bambino dalla madre e lo fa passare da una posizione di oggetto a quella di soggetto. Da qui, una separazione ulteriore: dal godimento. Nella psicosi la funzione del padre non ha separato il bambino dalla madre, che \u00e8 completata dal bambino, trova nel bambino l'oggetto del suo fantasma. Il fantasma \u00e8 quella storiella che ognuno si racconta per illudersi di ritrovare la parte perduta di godimento, la libido primordiale. \u00c8 una storiella che ha come chiave di volta un oggetto: anale e orale, sguardo e voce.\nNella psicosi non c'\u00e8 separazione, il bambino rimane oggetto del godimento dell'Altro, \u00e8 nel fantasma materno, il cui uso da parte della madre, non \u00e8 regolato dalla funzione del padre. Il soggetto psicotico, se non ha costruito una metafora alternativa a quella paterna, \u00e8 ostaggio del godimento, che coincide col linguaggio.\nLa costruzione della realt\u00e0.\nL'oggetto \u00e8 lo scarto dell'operazione della metafora paterna. Esso \u00e8 estratto dal campo della realt\u00e0, per cui gli fornisce il suo quadro, la sua cornice. Il vuoto lasciato nella realt\u00e0 dall'oggetto a estratto \u00e8 il posto del soggetto. La costruzione del campo della realt\u00e0 funziona solo quando \u00e8 otturato dallo schema del fantasma.\nIn questo senso Lacan ribalta la questione della psicosi, cos\u00ec come \u00e8 posta in Freud. Lo psicotico non ha estratto l'oggetto a, non necessita di decostruire, decodificare, quanto piuttosto di ordinare, inventare un'estrazione tutta sua, che gli dia uno spazio. Il nevrotico ha bisogno invece di fare il giro delle quinte della sua invenzione criptata, di svelare le carte del suo fantasma, del suo oggetto e del suo nome, o significante padrone.\nNell'ultimo periodo, Lacan riformula la clinica differenziale tra psicosi e nevrosi, spostando il centro dell'attenzione sulla posizione del soggetto nei confronti del godimento, creando una clinica continuista tra le due differenti posizioni.\nOpere di Lacan.\nLe sue complesse tesi, pi\u00f9 che essere organizzate in modo organico in libri, vennero esposte nei suoi famosi seminari del mercoled\u00ec, tenuti dal 1953 fino al 1980. \nLe sue opere principali comunque sono state pubblicate con il titolo \"Scritti\" nel 1966. \nI seminari.\nNegli anni settanta cominci\u00f2 la pubblicazione (in francese) dei seminari, a partire dalle copie stenografate esistenti in circolazione. Il testo per la pubblicazione viene stabilito da Jacques-Alain Miller, allievo, curatore testamentario e genero di Lacan. Alla versione francese segu\u00ec la relativa traduzione in italiano. I seminari hanno l'aspetto discorsivo di opere aperte, tese all'esplorazione ed alla ricerca medico-culturistica.\nSeminario I. Gli Scritti tecnici di Freud.\nNel Seminario I (1953/54) Lacan si riferisce soprattutto ai testi di Freud dal 1904 al 1919 e rielabora l'insegnamento alla luce della distinzione fra registro immaginario e simbolico. Delinea gradualmente la dimensione simbolica dall'ambito immaginario e la conseguente distinzione tra l'Io (immaginario) e il Soggetto (simbolico). \nSull'altro polo di ogni intersoggettivit\u00e0 differenzia: altro (immaginario) e Altro (simbolico).\nLa divisione tra io simbolico e immaginario viene iniziata in \"Funzione e Campo della parola e del linguaggio\" (1953), ma verr\u00e0 pienamente sviluppata nel Seminario II.\nAlla fine di \u201cFunzione e campo\u201d Lacan paragona la psicoanalisi all'insegnamento zen, ed \u00e8 con questo paragone che apre il Seminario I.\nLa maggiore originalit\u00e0 del metodo analitico \u00e8 l\u2019avere connesso il rapporto problematico del soggetto con se stesso col senso dei sintomi. \nContrariamente ai suoi contemporanei, Lacan scongiura l'uso del contro-transfert, nel rapporto tra i corpi, tra gli educatori, tra analista e analizzante, e invita ad affidarsi alla sola intermediazione della parola; e in particolare alla mediazione del linguaggio freudiano. Freud ha grande rispetto della soggettivit\u00e0 e rifiuta ogni forma di autoritarismo, questo si vede dalla sua rinuncia all'utilizzo della suggestione e, prima ancora, dell'ipnosi, in cui il terapeuta fa del soggetto il proprio oggetto. \nInoltre il senso dei sintomi viene rifiutato dal soggetto, anche per questo, deve essere assunto, non rilevato, come accade invece nell'analisi delle resistenze o psicoanalisi dell'io.\nPer la psicoanalisi dell'io l'unica fonte di conoscenza \u00e8 l'io. L'io per\u00f2, osserva Lacan, \u00e8 strutturato esattamente come un sintomo. Anzi \u00e8 il sintomo umano per eccellenza.\nIl contro-transfert \u00e8 la funzione dell'ego dello psicoanalista, cio\u00e8 la somma dei suoi pregiudizi, non pu\u00f2 essere utilizzato nella cura, mentre nella psicoanalisi dell'io viene costantemente usato per fare delle interpretazioni. Secondo Lacan, per guardarsene, occorre che vi sia sempre un terzo termine. Questo terzo termine viene introdotto in questo primo seminario, ma viene articolato nel secondo, e si tratta del simbolico.\nLacan estrae dal complesso edipico il sistema triangolare, sdoganandolo dalla formula classica: amore per la madre, rivalit\u00e0 col padre. Comincia da questa strutturazione triangolare, per introdurre la dimensione simbolica. \nAd esempio Dora (celebre caso di un'isterica, di Freud) si \u00e8 identificata al padre e tramite questa identificazione ha strutturato il proprio io. Questo ha a che fare con la situazione del soggetto nell'ordine simbolico, non \u00e8 una difesa. O come nel caso Dick, di Melanie Klein, in cui non c'\u00e8 alcuna identificazione, ma \u00e8 lei stessa a fargli avviare le prime simbolizzazioni.\nNello stadio dello specchio il bambino per la prima volta si vede e si concepisce come altro da s\u00e9. L'immagine del corpo gli d\u00e0 la prima forma per inquadrare quanto \u00e8 dell'io o no. Qui si distingue l'immaginario dal reale, la costituzione del mondo che ne scaturisce dipende dal posto del soggetto nel mondo simbolico, dell'altro.\nL'attivatore della meccanica sessuale non \u00e8 la realt\u00e0 del partner sessuale, ma un'immagine, un rapporto immaginario. Le istanze psichiche di Freud devono essere lette secondo uno schema ottico. Il narcisismo primitivo \u00e8 il frutto dell'immagine corporea. Questo meccanismo \u00e8 uguale nell'uomo e nell'animale.\nNell'uomo per\u00f2 c'\u00e8 anche un secondo narcisismo, in cui l'identificazione narcisistica \u00e8 con l'altro; l'altro si confonde con l'ideale dell'Io. Lo sviluppo dell'io consiste nel prendere le distanze dal narcisismo primario e, insieme, nello sforzo per recuperarlo. La libido si sposta su un Ideale dell'io e il soddisfacimento \u00e8 ottenuto attraverso il raggiungimento di questo ideale.\nL'ideale dell'io comanda il soggetto, al di l\u00e0 dell'immaginario. Il passaggio \u00e8 simbolico e introduce un terzo tra i due personaggi. Tramite lo stadio dello specchio, il soggetto riconosce di avere un corpo, questa \u00e8 la differenza con gli animali.\nPrima che il desiderio impari a riconoscersi, \u00e8 visto solo nell'altro, alienato nell'altro, e non ha altro sbocco che la distruzione dell'altro, o del desiderio stesso.\nLa tecnica della psicoanalisi fa s\u00ec che il soggetto percepisca il miraggio del proprio io. E, si spera, lo minimizzi.\nSeminario II. L'io nella teoria di Freud e nella tecnica della psicoanalisi.\nPer tutta la prima parte del suo insegnamento, quindi anche in questo seminario, del 1954-55, Lacan \u00e8 concentrato nel ritorno a Freud. In questa rilettura c'\u00e8 anche la polemica su ci\u00f2 che i suoi contemporanei hanno fatto della teoria freudiana.\nCito Antonio Di Ciaccia, psicoanalista e traduttore dell'opera di Lacan in Italia: \"perch\u00e9 il testo freudiano sia leggibile e operativamente efficace nella cura psicoanalitica, \u00e8 necessario che i concetti freudiani prendano posto correttamente e, per farlo, \u00e8 necessario uno strumento. Lo strumento che Lacan utilizza \u00e8 la triade composta da immaginario, simbolico e reale.\"\nNel Seminario II c'\u00e8 un primo spostamento verso il simbolico, un movimento questo che riguarda tutta l'elaborazione di Lacan. In particolare, in questo seminario, viene messa sotto analisi la problematicit\u00e0 del concetto di io in Freud.Uno dei punti \u00e8 che da una parte, all'es deve sostituirsi l'io, ma le pulsioni dell'io sono anche pulsioni di morte. Lacan prende una strada diversa da quella della maggior parte delle psicoterapie, che cercano di preservare l'io, soprattutto dal suo lato ideale. Lacan propone invece una lettura dell'io come oggetto, immaginario, e una come soggetto, simbolico. Un conto \u00e8 quindi se si prende l'io del paziente dal lato dell'immaginario, del simbolico, o del reale; anche se le prime due, ma soprattutto l'ultima dimensione, saranno elaborate meglio da Lacan solo successivamente. \n\"Parallelamente, l\u2019inconscio non \u00e8 una formazione immaginaria ma \u00e8 una struttura simbolica e che Lacan sintetizza nell\u2019aforisma \u201cl\u2019inconscio \u00e8 strutturato come un linguaggio\u201d.\nSeminario III. Le psicosi..\n1955-1956. In questo Seminario Lacan scava nella follia, fine che traspare tutto anche dallo stile che produce un effetto quasi dissociativo nel lettore. La psicosi non \u00e8 pi\u00f9 un deficit, ma una diversa organizzazione strutturale. Non \u00e8 che basta volerlo, per diventare folle. Cosa fa s\u00ec che ci si arrivi, a questo mira lo psicoanalista, psichiatra di lunga esperienza, che ha cominciato il suo insegnamento come psicoanalista solo a partire dal 1953, tanto che lui stesso si era detto di essercisi messo un po' tardi.\nNessuna carenza immaginaria, n\u00e9 tantomeno frustrazione, giustificano quello che viene piuttosto letto da Lacan come non metaforizzazione del desiderio della madre, ossia dell'altro, tramite la sostituzione del significante enigmatico x con quello del Nome-del-Padre. Il soggetto sceglie, accetta, anche se poi lo rimuove, di farsi rappresentare dal significante. Mentre nella psicosi questa metaforizzazione non c'\u00e8, c'\u00e8 piuttosto metonimia continua su base immaginaria, almeno fino a quando capita una congiunzione che chiama il soggetto a esserci proprio l\u00e0 dove qualcosa \u00e8 stato rigettato, quindi riappare nel reale. Come accade ne \"Memorie di un malato di nervi\" del presidente Schreber, gi\u00e0 studiato e commentato in un saggio da Freud. \"Ma non \u00e8 il testo di Freud a chiarire quello di Schreber. \u00c8 il testo di Schreber a mettere in luce la pertinenza delle categorie forgiate da Freud, come ebbe a dire Lacan presentando le \"Memorie\" nella traduzione francese.\" \nIl Presidente Schreber era arrivato alla mezza et\u00e0 senza dare segni di scompenso, sposato, senza figli, arriva improvvisamente a occupare una carica importante colma di responsabilit\u00e0 e lui comincia a stare male, fino ad arrivare a sviluppare un articolato delirio su base schizo-paranoide in cui ricostruisce il suo rapporto col simbolico, per far fronte a quello che gli si presenta improvvisamente come un reale ingovernabile e schiacciante.\nSeminario IV. La relazione d'oggetto.\nTra il 1956 e il 1957 Lacan analizza la relazione d'oggetto, rileggendo i casi clinici di Freud: il piccolo Hans e la giovane omosessuale.\nSecondo Lacan, nella fobia, come nella perversione, la questione ruota comunque intorno all'Edipo. Nel caso della fobia nel caso del piccolo Hans si tratta di una soluzione dal lato nevrotico e non perverso. L'oggetto fobico viene in soccorso della debolezza del padre nell'incarnare il Nome-del-Padre.\nViene introdotto il fallo, ma non \u00e8 articolato. Si rivela dal lato femminile, come oggetto, ma mancante: il fallo della madre. \nIn questo Seminario, il fallo resta un oggetto e la relazione resta immaginaria sebbene la centralit\u00e0 della mancanza nella sua concettualizzazione apra all'elaborazione successiva del fallo come puro simbolico. L'identit\u00e0 tra fallo e significante arriver\u00e0 solo nel 1958, con \"La significazione del fallo\".\n\u00c8 il fallo a fare da terzo polo, tra il bambino e la madre. Confrontati con questa mancanza, si pu\u00f2 avere una soluzione dalla parte della difesa, come per la fobia del piccolo Hans, o dalla parte del fare esistere quello che non c'\u00e8, il fallo materno, come nel caso della giovane omosessuale.\nIl perverso d\u00e0 consistenza al fallo, l'artista d\u00e0 consistenza al velo.\nSeminario V. Le formazioni dell'inconscio.\n\"\"Le formazioni dell'inconscio\" \u00e8 il seminario pronunciato da Lacan nell'anno pi\u00f9 fecondo del suo insegnamento.\" Qui Lacan mette a punto il grafo del desiderio e lo schema R. Mostra come i sintomi, ma in generale le produzioni dell'inconscio, hanno struttura di linguaggio, come Freud gi\u00e0 mostrava nel \"Motto di spirito\". L'essere \u00e8 umano perch\u00e9 inciso dal linguaggio, facendoci i conti come pu\u00f2, e come vuole. \nSi specifica qui anche la clinica differenziale tra psicosi e nevrosi, laddove la prima si connota strutturalmente, quindi a prescindere da ogni falla immaginaria, per la forclusione del nome del padre. Ma anche, all'interno della scelta nevrotica, la distinzione tra isteria e nevrosi ossessiva: la prima giocata sul desiderio insoddisfatto e la seconda su quello impossibile.\nCome dice Antonio Di Ciaccia nella quarta di copertina: \"tutto il seminario \u00e8 percorso da quella metamorfosi che porter\u00e0 il fallo freudiano a occupare il posto che gli spetta nell'economia soggettiva: di significante. Significante essenziale perch\u00e9 l'umano possa differenziarsi nella versione uomo e nella versione donna del suo essere di desiderio.\"\nGli eleganti segni aerei del grafo mostrano la formazione del discorso inconscio, come si posizionano, rispetto al soggetto e all'altro, il messaggio, il codice, il fantasma, la domanda e il desiderio.\nSeminario VI. Il desiderio e la sua interpretazione.\nSi tratta di un lavoro di seminario svolto da Lacan tra il 1958 e il 1959. Come dice il traduttore italiano, Antonio Di Ciaccia, \u00e8 leggibile, facile, rispetto agli altri, anche se \u00e8 comunque un testo che si rivolge agli analisti. \nNella psicoanalisi, in particolare di un soggetto nevrotico, si decifra il desiderio inconscio, \"Questo desiderio non coincide affatto con quello che si vuole o si crede di volere.Molte volte le analisi iniziano proprio quando il soggetto si rende conto che c\u2019\u00e8 una scissione tra il suo volere cosciente e il suo desiderio inconscio. \"\nSono 27 capitoli, di cui 7 sull'Amleto. Lui \u00e8 scisso tra il suo volere vendicare il padre uccidendo lo zio che ha, oscenamente presto, sposato sua madre, e il suo desiderio inconscio che glielo impedisce. Non pu\u00f2 colpire quell'oggetto che \u00e8, per lui, l'incarnazione del desiderio della madre. \n\"...il soggetto sapr\u00e0 realizzare il proprio desiderio inconscio solo dopo la sua rivelazione.\nIl titolo di questo \"Seminario\" potrebbe pertanto essere riassunto cos\u00ec: \"Il desiderio\" \u00e8 \"la sua interpretazione\".\"\nIl quarto elemento, senza di cui non si regge, secondo Lacan, l'Edipo freudiano: madre, bambino, padre e... fallo. Tutto il Seminario gira intorno a questo mistero, scritto come fosse un libro giallo, d'intrattenimento, quasi. Sono quattro i termini: madre-bambino-fallo e il padre tiene insieme tutto.\nIl fallo non \u00e8 il pene, \u00e8 il significante del desiderio. Amleto deve salvaguardare il desiderio della madre, per quanto ingordo e frettoloso esso sia. Solo quando la madre \u00e8 morta, pu\u00f2 compiere il suo atto omicida contro Claudio.\nSeminario VII. L'etica della psicoanalisi.\nSi tratta di un lavoro esposto da Lacan tra il 1959 e il 1960 e in cui scava nei testi freudiani per indagare le conseguenze etiche della psicoanalisi; in particolare si occupa di: \"Traumdeutung\", \"Il disagio della civilt\u00e0\", \"Totem e tab\u00f9\", \"Mos\u00e8 e il monoteismo\". Si serve quindi a piene mani della filosofia, Aristotele per primo, poi Kant e il marchese De Sade.\nIl rapporto tra principio di piacere e principio di realt\u00e0 viene rivisitato come un problema prettamente etico e viene messo in primo piano il dissidio fondamentale dell'uomo, in cui l'istanza morale prende la forma feroce del super-io, che non si accontenta mai.\nNel seminario c'\u00e8 un lungo commento di Antigone, la tragedia di Sofocle del 441 A. C., in cui l'eroina si rivela come l'incarnazione del desiderio di morte, in quanto unica via che le rimane al desiderio. Antigone rappresenta il rapporto dell'uomo col significante e il mantenimento del desiderio le chiede un sacrificio ancora pi\u00f9 estremo di quello di Amleto (trattato nel Seminario precedente)\nRidefinisce quindi un'etica che non aspiri a una restaurazione della tradizione che vede la felicit\u00e0 nella cura dei beni, nel lavoro, in linea col padrone e con l'ordine costituito, senza spazio per i desideri. La proposta di Lacan \u00e8 di trovare nella fedelt\u00e0 al proprio desiderio un parametro etico, quindi al di l\u00e0 dei beni, materiali, familiari etc, un parametro che freni il soggetto dall'accettare il proprio tradimento a se stesso e il tradimento altrui al patto.\nSeminario VIII. Il transfert.\nQuello che \u00e8 il seminario pi\u00f9 romantico di Lacan si \u00e8 tenuto tra il 1960 e il 1961. Come spiega Di Ciaccia, nel suo insegnamento sul transfert (1990-91, inedito). Lacan utilizza questo metodo: prende Freud e gli manda un laser di traverso, che proviene da un altro sapere, diverso dalla psicoanalisi, la linguistica, la topologia...\nIl transfert viene attraversato dalla griglia lacaniana di Immaginario-simbolico-reale e in questo seminario prende innanzitutto il binario dell'amore e il treno del \"Simposio\" di Platone. Poi riprende la mancanza a essere, di cui parla nel testo contemporaneo \"La direzione della cura\", appoggiandosi al quadro di Amore e Psiche che sta alla galleria Borghese (Roma). Lacan finisce il seminario commentando una forma di Edipo moderno in un testo di Claudel.\nIl transfert \u00e8 venuto fuori finora nel suo versante immaginario, quindi da evitare,in analisi. Qui la psicoanalisi non \u00e8 pi\u00f9 tanto una dialettica, ma una politica e la politica \u00e8 l'etica. \n\"Il seminario sul transfert parte su un pieno e va verso un punto di mancanza.\" (Di Ciaccia, 1991, inedito) \nLo stesso a cui arriva ne \"La direzione della cura\", la mancanza ad essere dell'analista, che \u00e8 significata dal fallo.\nMa il seminario VIII parte dall'amore e segue Platone per rappresentarlo. Una scena in particolare del Simposio, quando irrompono Alcibiade e i suoi amici sbronzi, l\u00e0 dove comunemente s'interrompono i commentatori. L\u00ec c'\u00e8 il nocciolo dell'amore, quel dare ci\u00f2 che non si ha. Gli esempi di questo amore \u00e8 Socrate e l'amor cortese.\nPer arrivare al mistero dell'oggetto agalmatico, Lacan passa prima in rassegna alle varie teorie portate al banchetto, con una sfilata mirabile di tutto quello che non \u00e8 amore, il sacrificio di Fedro, la psicologia del ricco di Pausania e cos\u00ec via...\nPoi commentando il quadro Lacan riallaccia il desiderio al fallo e il fallo al vuoto di significante, l'inaccessibile, l'inscrivibile, il tassello vuoto, che per\u00f2 \u00e8 attivo.\nSeminario X. L'angoscia.\nIn questo seminario (1962-63), Lacan riabilita pienamente l'angoscia, come via privilegiata per accedere al reale. Afferma che gli psicoanalisti dovrebbero esserne soffocati, perch\u00e9 \u00e8 con essa che hanno a che fare nel loro lavoro. \nAnalizza in modo specifico il testo di Freud \"Inibizione, sintomo e angoscia\", ricordando che gi\u00e0 Freud evidenzia l'aspetto costruttivo dell'angoscia, come motore della rimozione e della costruzione del sintomo, che portano fuori il soggetto dalla posizione psicotica. La rielaborazione di Lacan porta, in questo seminario, alla concettualizzazione dell\"'oggetto a,\" ci\u00f2 che non \u00e8 simbolizzabile del reale e che, tramite la sua estrazione dal reale, consente al soggetto di avere un quadro, un paio d'occhiali con cui guarda il mondo e si ritrova; al tempo stesso \u00e8 l'oggetto causa del desiderio, posto nell'Altro, ma a cui il soggetto \u00e8 identificato, anche se rimosso e tagliato fuori dall'immagine speculare.\nQuando qualcosa appare, nel luogo della mancanza, nel reale, cio\u00e8 al posto \"dell'oggetto a,\" sorge l'angoscia, perch\u00e9 viene a mancare la mancanza. La mancanza \u00e8 mancanza strutturale, poich\u00e9 all'Altro, cio\u00e8 all'insieme dei significanti, manca un significante, che darebbe il senso a tutto, ma non c'\u00e8. Al suo posto il soggetto salda la sua castrazione con una sorta di interpretazione che ha un doppio versante, uno significante e uno oggettuale: l'oggetto \"a\". Se questa operazione non avviene, il soggetto si ritrova senza posto, senza significante e oggetto che lo rappresentino inconsciamente e se crollano le identificazioni immaginarie, pu\u00f2 precipitare nella deriva psicotica.\nIl fantasma, cio\u00e8 l'articolazione del soggetto con il suo \"oggetto a\", oltre a far godere, difende dall'angoscia; questo accade nella posizione nevrotica. I nevrotici hanno sempre fantasmi perversi, ma evitano, solitamente, di viverli. Chi invece li vive \u00e8 il perverso, ma sempre di difesa dall'angoscia si tratta, difesa da quel vuoto lasciato dalla mancanza del significante che darebbe il senso a tutti gli altri.\nNel nevrotico ossessivo, in particolare, si ha il fantasma dell'oblativit\u00e0, il rispondere alla domanda dell'Altro, per difendersi dal desiderio. La proverbiale aggressivit\u00e0 dell'ossessivo non fa che rimettere in questione il servizio che si affanna a porgere all'Altro e prende di mira il rapporto propriamente speculare, che si trova all'origine della sua continua risposta alla domanda altrui.\nAl di l\u00e0 della domanda c'\u00e8 il desiderio e al di l\u00e0 del desiderio c'\u00e8 il godimento; l'angoscia da incubo ha a che fare proprio con il sentire il godimento dell'Altro, dal cui caos ci protegge il fantasma. Il vuoto da preservare \u00e8 quello che ci tiene a distanza da questo godimento dell'Altro e, se messo in pericolo, sorge l'angoscia.\nGrazie all\"'oggetto a\", l'angoscia \u00e8 'incorniciata', il godimento circoscritto, la rimozione avvenuta e il sintomo costruito assieme al fantasma. Il reale sottostante \u00e8 testimoniato, per esempio, dalla schizofrenia, dove il soggetto \u00e8 sempre in balia dell'altro, il suo corpo non gli appartiene ed \u00e8 in frantumi. Anche se l'isteria, altra posizione nevrotica, accanto all'ossessione, testimonia, anch'essa, anche se con parsimonia, di questo corpo frammentato.\nAgli oggetti individuati da Freud, orale e anale, Lacan aggiunge lo sguardo e la voce.\nSeminario XI. I quattro concetti fondamentali della psicoanalisi.\nSeminario del 1964 che rappresenta un momento fondamentale dell'insegnamento di Lacan. Dopo avere ricevuto quella che chiama qui una scomunica senza ritorno da parte dell'IPA, l'Associazione Psicoanalitica Internazionale freudiana, Lacan fonda la sua scuola, l'\u00c9cole freudienne de Paris. Inoltre i primi 10 seminari sono commenti a testi di Freud, ma da questo in poi diventano ancora pi\u00f9 lacaniani, c'\u00e8 una riscrizione di Freud. \nIn questo seminario riprende questi quattro concetti fondamentali della psicoanalisi: l'inconscio, la ripetizione, il transfert e la pulsione. \"Lacan rivitalizza il concetto freudiano di inconscio, introducendovi il concetto di soggetto\", che \u00e8 il soggetto dell'inconscio e non corrisponde all'io di Freud L'inconscio ripete, ha a che fare con la ripetizione che, a sua volta, riceve una nuova luce come ripetizione di articolazione di significanti: S1\u2192S2. Per quanto riguarda il transfert, \u00e8 in questo seminario che Lacan lo articola pienamente col soggetto supposto sapere, il sapere dello psicoanalista che il soggetto dell'inconscio gli suppone sul proprio sintomo a dal quale si sviluppa l'amore di transfert che \u00e8 motore del lavoro dell'analizzante. Il transfert qui si oppone alla ripetizione e l'inconscio alla pulsione, la cui meta \u00e8 irraggiungibile, ma garantisce comunque un godimento, anche tramite il sintomo e nonostante la sofferenza che provoca.\nSeminario XVI. Da un Altro all'altro.\n\"L'essenza della teoria psicoanalitica \u00e8 un discorso senza parola\". Questa \u00e8 uno dei tormentoni di questo seminario, tenuto da Lacan nel 1968/69, in cui \u00e8 chiaro come la predominanza del simbolico (linguaggio, gioco dei significanti, A) sia abbandonata. L'insieme dei significanti, o, come lo chiamava Freud, il rappresentante della rappresentazione, \u00e8 quindi bucato. Ma non solo, tutta la prima parte di questo seminario \u00e8 dedicata a dimostrare che non solo l'Altro \u00e8 incompleto, S(\u023a), ma \u00e8 anche inconsistente in rapporto alla verit\u00e0. \"l\u2019Altro del sapere che \u00e8 il luogo della verit\u00e0, la cui consistenza per\u00f2, diversamente da quanto afferma Cartesio, non \u00e8 garantita da nessuna parte. Per contro, l'essere umano trova la propria coerenza in un solo elemento consistente: l'oggetto \"a\", nel quale prende forma, in modo personalizzato e singolare, il suo godimento.\u201d Dunque da una parte l\u2019Altro, dall\u2019altra l\u2019oggetto.\nL'oggetto \"a\" viene descritto da Lacan, nel seminario X, come un prelievo corporeo (lo sguardo, la voce, l\u2019oggetto orale e l\u2019oggetto anale), in questo XVI seminario invece ha una predominanza la logica e c'\u00e8 un'unica funzione corporea. \"Che si tratti della sola consistenza logica che possa valere per il soggetto, giustifica il singolare. \u00c8 in questo che c\u2019\u00e8 l\u2019altro, l\u2019oggetto \"a,\" ma come unico, non come multiplo, l\u2019oggetto \"a\" come consistenza logica che il corpo deve soddisfare con diversi prelievi. Al contrario, l\u2019articolo indefinito messo al grande Altro, decaduto dalla sua unicit\u00e0, lo apre alla stessa molteplicit\u00e0 dei Nomi-del-Padre.\u201d\n\"Da un Altro all'altro\" \u00e8 forse il titolo pi\u00f9 astruso dei seminari di Lacan, ma Miller (curatore delle opere di Lacan) ci illumina: l'insieme dei significanti era stato finora l'Altro e ora diventa un Altro, visto che, slegato da ogni garanzia onnipotente o logica, pu\u00f2 moltiplicarsi, fino a immaginare che ognuno abbia il suo, mentre l'altro piccolo \u00e8 uno per tutti: l'oggetto \"a\". L\u2019unica consistenza il soggetto ce l\u2019ha nella sua posizione di godimento, con una cifra unica. L\u2019oggetto \"a\" diventa allora il calco di A: rende possibile la tenuta di un Altro simbolico, ma \u00e8 buco.\nQui il perverso viene a essere colui che, sempre tramite l'oggetto, il suo, riempie la mancanza dell'Altro; per questo Lacan lo chiama: \"il difensore della fede\" nell\u2019Altro. Uno dei punti importanti di questo seminario riguarda proprio la futura clinica delle perversioni e un altro punto importante \u00e8 il modo in cui Lacan costruisce lo statuto del plusgodere. \nLacan parte dal plusvalore di Marx: \"quello che Lacan chiama il plusgodere \u00e8 una forma valutabile del godimento, vale a dire che nel corso delle venticinque lezioni di questo Seminario vediamo un effetto di logificazione totale dell\u2019oggetto \"a,\" in quanto \u00e8 una consistenza di ordine logico che risponde all\u2019inconsistenza del grande Altro\".\nIl plusgodere, come il plusvalore, \u00e8 quindi legato al significante e il godimento \u00e8 preso dal lato contabile. Lacan smetter\u00e0 di adoperarsi in questo sforzo, cio\u00e8 di cogliere la funzione dell'oggetto a partire dalla matematica, nel \"Seminario XX Ancora\", quando dir\u00e0 che il godimento sfugge al rassicurante oggetto \"a\": nemmeno lui lo pu\u00f2 rappresentare. Ma gi\u00e0 in questo seminario scompare il linguaggio come protagonista, avanza un reale di godimento, nonostante la levatura dei personaggi e dei saperi portati a supporto, soprattutto Pascal, Fibonacci, Marx; Lacan riprende molto anche se stesso, gli scritti, i seminari.\nSeminario XVII. Il rovescio della psicoanalisi.\nIn questo seminario, 1969-1970, vengono presentate le formule dei quattro discorsi (del padrone, dell'universit\u00e0, dell'isterica e dello psicoanalista) che sarebbero l'equivalente di una pinza, uno strumento dunque, con cui far ruotare i termini del discorso, nelle quattro posizioni: significante-padrone, sapere, soggetto e godimento.\nLacan fa spesso riferimento, come anche nel seminario precedente, alla rivoluzione culturale del maggio '68. Elabora una teoria del potere col 'discorso del padrone' che \u00e8 fondato sul potere del significante, S1, significante che provoca e sottrae godimento. Il discorso del padrone \u00e8 il rovescio del discorso dello psicoanalista. Il discorso dell'inconscio non coincide con quello dello psicoanalista, come invece era in Freud, ma con quello del padrone. L\u00e0 dove si sperava di trovare l'altrove, ecco che appare un funzionamento altro, ma nell'ottica del discorso del padrone. \nCome dice Miller, nella postfazione, anche il discorso analitico si basa su un sembiante, ma mette in primo piano l'effetto di godimento, non l'effetto di senso della catena significante. Se nel seminario XI Lacan distingue tra inconscio e ripetizione, qua \u00e8 chiaro che la ripetizione \u00e8 il fulcro dell'inconscio.\nLacan mette in discussione il pensiero di Hegel, Sartre, Freud e dei contestatori, che se la prendono col padre, che \u00e8 solo sembiante di verit\u00e0. Diversamente che in precedenza, qui viene spostato l'accento dalla verit\u00e0 al reale, dunque al godimento ripetitivo dell'inconscio. \nScrive Miller nella postfazione che, attualmente molto pi\u00f9 di allora, osserviamo \"l'esistenza di un sistema significante imballato che produce incessantemente mezzi di godimento senza produrre soddisfazioni\". \nIl colmo delle fregature \u00e8 che nell'era, di cui Lacan si rende perfettamente conto di vivere l'alba, l'era del superlavoro, dello sfruttamento e della segregazione, ci schiacceranno proprio rivelandoci che il padrone non \u00e8 che un burattino e siamo noi i veri protagonisti. \nQuesta situazione deriva dall'evoluzione del discorso del padrone che ha sottratto il sapere al servo tramite la filosofia. A pagina 185 Lacan si chiede: \"...pu\u00f2 il saper-fare a livello del manuale ancora pesare sufficientemente per essere un fattore sovversivo?\" \nGli altri due, dei quattro discorsi che Lacan introduce in questo seminario, sono il discorso dell'isterica e il discorso dell'universit\u00e0.\nQuesto \u00e8 il seminario in cui Lacan, pur rimanendo sempre freudiano, rivela l\u00e0 dove non pu\u00f2 esserlo. L'incesto. l'uccisione del padre, l'edipo, non sono che sembianti dell'effetto del linguaggio sul corpo, presa e al tempo stesso perdita di godimento, effetto che \u00e8 paragonato all'entropia. L'oggetto \"a\" permette un piccolo recupero di godimento, che passa per la castrazione. \nSeminario XVIII. Di un discorso che non sarebbe del sembiante.\nNel seminario precedente Lacan aveva tentato una scrittura del legame sociale, nei quattro discorsi: del padrone, dell'universit\u00e0, dell'isterica e dell'analista. Nel 1971 si pone la questione: \u00e8 possibile un discorso che non sarebbe del sembiante? Alquanto improbabile visto che \"La posizione dominante di ogni discorso \u00e8 occupata da un sembiante.\"La questione non \u00e8 secondaria, riguarda i rapporti possibili, quotidiani, tra un uomo e una donna. \n\"Un uomo e una donna possono intendersi, non dico di no. Possono in quanto tali intendersi gridare\"\nLacan cerca qui di chiarire cosa intende quando dice che non esiste rapporto sessuale. Nel senso che il rapporto sessuale si pu\u00f2 scrivere solo con il fallo, che \u00e8 la parte di godimento collegato col sembiante. Il terzo termine tra i due, \u00e8 il fallo che per\u00f2 non \u00e8 un medium. \"Se lo si collega con uno dei due termini, con il termine uomo, per esempio, si pu\u00f2 essere certi che non comunicher\u00e0 con l'altro, e inversamente\"\nLa ragazza \u00e8 il fallo per il ragazzo e viceversa, per cui ne sono entrambi castrati. Il fallo non \u00e8 il significante della mancanza, ma il limite del significante che, sull'uomo e la donna non sa niente. \nIl campo che ci interessa \u00e8 quello della verit\u00e0 e la verit\u00e0 supporta il sembiante. La verit\u00e0 dunque \"si pone a partire da una struttura di finzione\". Il rapporto sessuale fa difetto alla verit\u00e0, in quanto si instaura da un discorso che viene solo dal significante. La verit\u00e0 \u00e8 godere a fare sembiante senza permettere n\u00e9 al godimento n\u00e9 al sembiante di predominare. Il fallo, la parte significante del godimento, \u00e8 il Nome-del-Padre. \nPer\u00f2, in questa struttura di finzione, la donna mostra molta pi\u00f9 libert\u00e0 rispetto al fallo, sebbene si riconosca in esso, e nella legge, solo rispetto al desiderio di un uomo.\nLo scritto \u00e8 il litorale tra sapere e godimento ed \u00e8 l'unico, secondo Lacan, che pu\u00f2, forse, cambiare i discorsi.\nIn questo XVIII seminario, Lacan deve oltrepassare i miti di Freud: l'edipo, che aveva messo in questione nel seminario precedente, e il mito del padre dell'orda di \"Totem e tab\u00f9\". Lacan deve anche usare la logica, aristotelica e formale, il cinese e il giapponese. Ed \u00e8 in questo seminario che predice un futuro di aumento del razzismo, che si genera ogni volta che si riconosce un plusgodere, identificandosi, per esempio coi nazisti, sperando di ottenerne un po' del loro.\nSeminario XIX. ...o peggio.\nInsegnamento del 1971-1972. Se mai c'\u00e8 stato un effettivo predominio del significante, nella teoria di Lacan, ormai \u00e8 del tutto soppiantato dalla preminenza del reale. \nNon c'\u00e8 rapporto sessuale, sebbene le culture prescrivano e i poeti velino il buco. Tra uomo e donna non c'\u00e8 alcuna armonia, nessuna tendenza spontanea verso l'Uno. A causa del funzionamento inconscio, di due non si fa uno. Questo non vuol dire che non esistano i rapporti, in cui per\u00f2 ciascuno resta uno. Quello che c'\u00e8 \u00e8 l'uno-tutto-solo, il godimento ripetitivo dell'essere parlante, uomo o donna. \n\"Questo Uno si ripete, ma non si totalizza per via della ripetizione, il che si coglie dai nonnulla di senso, fatti di non senso, che devono essere riconosciuti nei sogni, nei lapsus e anche nelle 'parole' del soggetto affinch\u00e9 costui si accorga che quell'inconscio \u00e8 il suo.\" \nDunque non si gode dell'Altro, tranne che mentalmente, questo significa ora S(\u023a), il significante dell'Altro barrato. L'Altro manca di un significante, non \u00e8 completo, non sa tutto e soprattutto non sa tutto del godimento; ma non godiamo che dei nostri fantasmi, anzi sono loro a godere di noi.\nIl godimento si ripete e \"la ripetizione non fonda nessun \"tutti\" e non identifica niente\" L'Uno emerge nella teoria analitica come uno-tutto-solo, quello che si ripete, ma anche come ci\u00f2 di cui si tratta in S1, che ha a che fare invece col tratto unario, \"enziger Zug\" in Freud, il marchio, il supporto dello 'stadio dello specchio', cio\u00e8 l'identificazione immaginaria. \n\"Il soggetto si riflette nel tratto unario e solo a partire da l\u00ec si reperisce come \"io ideale\", (...) l'identificazione immaginaria si attua tramite un marchio simbolico.\"\nUn discorso che non sarebbe del sembiante finirebbe male, non fungerebbe da legame sociale, sarebbe l'\"...o peggio\"\nLa verit\u00e0 del soggetto non \u00e8 altro che l'articolazione significante. Allora, a guarire, \u00e8 il sapere o il transfert? \nLa posizione dello psicoanalista \u00e8, per Freud, impossibile, ma Lacan tutto sommato non \u00e8 d'accordo: \"l'oggetto \"a\" nel posto del sembiante \u00e8 comunque una posizione che si pu\u00f2 tenere.\"\nSeminario XX. Ancora.\n\"Io parlo con il mio corpo senza saperlo\". Tenuto tra il 1972-73, il Seminario XX parla del corpo, del godimento e soprattutto del godimento femminile. \"Il godimento non \u00e8 il segno dell'amore\", questa frase viene ripetuta continuamente nel testo. Il godimento non \u00e8 la risposta, \u00e8 l'amore che supplisce alla mancanza di rapporto sessuale. E sempre l'amore domanda: \"ancora\". \nIl godimento \u00e8 legato al fantasma, nella sua parte fallica, dal lato cosiddetto maschile, contabile. Da quel lato i premi, gli stipendi, le automobili, le amanti, i figli... Anche le donne vanno forte, e sempre di pi\u00f9, da quel lato l\u00e0. Lacan fa esplicito riferimento alla detumescenza dell'organo maschile. Anche per questo \u00e8 numericamente definibile. Anche per le donne, quando si mettono da quel lato. Mentre la donna, o l'uomo che si metta in posizione femminile, accede a un al di l\u00e0 del godimento fallico, che \u00e8 dell'ordine dell'infinito e che Lacan chiama godimento Altro. Fa riferimento anche alla mistica, ma per una donna basta un uomo solo per perdersi. Il godimento Altro \u00e8 indecifrabile, la rende assente a se stessa, desoggettivata, senza pi\u00f9 confini, senza spazio soggettivo. \nDal lato fallico, c'\u00e8 una differenza strutturale, i nevrotici, sono coloro che sognano ci\u00f2 che i perversi fanno. Dal lato non tutta comunque, lei, meglio che va, scompare. E pi\u00f9 gode e pi\u00f9 scompare. E sembra che meno lui la ami, meno ci sia, e pi\u00f9 sia facile che scompaia prima e del tutto. \nIl lavoro psicoanalitico serve a respingere meglio la realt\u00e0 del fantasma. Scaccia cosa sta sopra alla verit\u00e0, ma non arriva a mettere in dubbio, in ridicolo, la verit\u00e0, a minimizzarla, come merita. Per il come riuscirci, Lacan fa umili riferimenti a teorie, come il taoismo, per cui non \u00e8 una questione di verit\u00e0, ma di via, e la possibilit\u00e0 di prolungarne la fedelt\u00e0.\nSiccome \u00e8 impossibile inscrivere la relazione sessuale tra corpi diversi, si apre la possibilit\u00e0, per l'uomo, che sia il mondo a diventare suo partner..\nSeminario XXIII. Il Sinthomo.\nIl termine \"sinthome\" fu introdotto da Jacques Lacan in questo seminario (1975-76), un'elaborazione continuata dalla sua topologia, che estende il focus del seminario precedente (RSI) sul nodo Borromeo, con un'esplorazione degli scritti di James Joyce. Lacan ridefinisce il sintomo psicoanalitico in termini di sua topologia del soggetto.\nIn precedenza l'attenzione era concentrata nelle produzioni dell'inconscio, strutturato come un linguaggio. Per articolare il funzionamento nascosto lo psicoanalista francese si era rivolto ai filosofi, ai linguisti, gli strutturalisti, ai letterati, ai poeti.\n\"Alla ribalta non \u00e8 pi\u00f9 ci\u00f2 che funziona come un linguaggio, ma ci\u00f2 che non funziona, ci\u00f2 che non va: che \u00e8 la definizione lacaniana del \u2018reale\u2019 in psicoanalisi e che non \u00e8 il reale della scienza. Alla ribalta non \u00e8 pi\u00f9 il simbolico, ma il reale. Non \u00e8 pi\u00f9 il desiderio, ma il godimento. Quel godimento che \u00e8 quell\u2019impossibile da sopportare di cui per\u00f2 non si riesce a fare a meno. \"\nIl sinthomo da metafora del soggetto diventa un annodamento nuovo dei tre anelli: immaginario, simbolico e reale.\nIn questa elaborazione Lacan si serve della topologia, in particolare del nodo borromeo, e si lascia guidare da Joyce. Lacan si focalizza sulla psicoanalisi con la luce della psicosi, tramite Joyce e soprattutto il suo \"Finnegans\" \"Wake.\" Senza il Nome-del-Padre il godimento non \u00e8 leggibile, anche se ci sono diversi Nomi-del-Padre.\nGli scritti.\nRispetto ai seminari, gli scritti hanno un aspetto pi\u00f9 compatto, tipico di opere di ricapitolazione.\nLa prima sezione degli Scritti \u00e8 interamente dedicata a \"Il Seminario su La lettera rubata\" con relativa introduzione, sviluppi e appendici. Questa scelta lascia intuire l'indubbio valore rappresentativo che gli assegnava.\n\"Dei nostri antecedenti\" \u00e8 il titolo della seconda sezione, comprendente buona parte dei lavori di Lacan anteriori al 1953.\nCritiche.\nLacan \u00e8 stato criticato per la mancanza di chiarezza dei suoi scritti (fra gli altri da Martin Heidegger, che li riteneva incomprensibili e che comment\u00f2 sul suo conto: \"questo psichiatra ha bisogno di uno psichiatra\"), e per l'utilizzo \u2013 ritenuto ingiustificato \u2013 di certi termini: si pensi al frequente uso di simboli e al ricorso alla topologia (come nel caso dello Schema R o del grafo del desiderio).\nLacan non considerava l'origine neurologica di molti disturbi vedendoli come schizofrenici (esempio \u201dvergognoso\" quello del pittore Van Gogh dai quali quadri si estrapolano congetture riguardo la sua relazione con la realt\u00e0 etc...citando come esempi le variazioni cromatiche che altro non sono che conseguenze a livello sensoriale di convulsioni tipiche del lobo temporale di tipo focale).\nBibliografia.\nTraduzioni italiane di opere di Lacan:\nOpere su Lacan:"}
{"id": "104234", "revid": "107343598", "url": "https://it.wikipedia.org/wiki?curid=104234", "title": "XIV dinastia egizia", "text": "La XIV dinastia egizia (1790 a.C. - 1630 a.C.), che si colloca nella fase storica denominata secondo periodo intermedio, comprende una serie di sovrani sui quali abbiamo conoscenze estremamente scarse, tranne alcuni casi; conoscenze che spesso si riducono al solo nome come riportato nel Canone Reale.\nNella maggioranza dei casi si tratta di regni di breve durata che finora non hanno trovato riscontri archeologici; \u00e8 possibile che alcuni di questi sovrani abbiano anche regnato contemporaneamente, oltre che in parallelo a quelli della XIII dinastia.\nL'attuale suddivisione della sequenza dei sovrani egizi in \"dinastie\" \u00e8 una costruzione \"posticcia\" basata principalmente sulle opere di Manetone, che scrisse in epoca ellenistica. Per quanto riguarda questa dinastia Manetone non riporta alcun nome limitandosi a dire \"... settanta re di Xois che regnarono per 184 anni...\"\nL'unica altra fonte sono, come gi\u00e0 detto, le colonne 8,9,10 del Canone Reale.\nPer quanto riguarda la XIV dinastia, come per altre analoghe collocate storicamente nelle fasi pi\u00f9 turbolente della storia egizia il termine \"dinastia\" non possiede alcun valore di successione all'interno di una famiglia ma indica solamente un gruppo di sovrani aventi lo stesso centro di potere.\nNel caso della XIV, indicata come provenire da Xois, nel delta del Nilo, attualmente si ritiene che la prima capitale sia stata Avaris e solo dopo il passaggio di questa sotto il controllo dei sovrani della XV dinastia la \"regalit\u00e0\" si sia spostata a Xois.\nContemporanea della XIII dinastia e parzialmente anche della XV e XVI limit\u00f2 il suo potere a parte del Basso Egitto terminando la sua storia in una posizione di vassallaggio dei sovrani della XV dinastia (gli hyksos).\nUna parte dei nomi di sovrani assegnati a questa dinastia, riportati nella colonne 9 e 10, del Canone Reale sono considerati fittizi, ossia inseriti arbitrariamente nell'elenco, in base, principalmente, a considerazioni sui particolari glifi utilizzati per scrivere i nomi stessi, in questi nomi compaiono simboli ormai caduti in disuso oppure non ancora introdotti. Si tenga comunque presente che il Canone Reale venne redatto alcuni secoli dopo il secondo periodo intermedio basandosi su documenti di cui non conosciamo nulla."}
{"id": "104236", "revid": "1610933", "url": "https://it.wikipedia.org/wiki?curid=104236", "title": "Cervo nobile", "text": ""}
{"id": "104237", "revid": "1610933", "url": "https://it.wikipedia.org/wiki?curid=104237", "title": "Cervo elafo", "text": ""}
{"id": "104238", "revid": "1610933", "url": "https://it.wikipedia.org/wiki?curid=104238", "title": "Cervo europeo", "text": ""}
{"id": "104240", "revid": "106908", "url": "https://it.wikipedia.org/wiki?curid=104240", "title": "XIII dinastia egizia", "text": "La XIII dinastia egizia, seguendo la cronologia di Manetone che si limita a dire \"60 re di Diospoli che regnarono per 453 anni\", \u00e8 la prima del periodo storico denominato Secondo periodo intermedio dell'Egitto che fu caratterizzato dalla frantumazione del potere centrale con il sorgere di dinastie locali che regnarono contemporaneamente (a tale situazione potrebbe essere dovuto il lungo periodo che Manetone, erroneamente, attribuisce alla dinastia).\nLa XIII dinastia copre un arco di tempo tra il 1793 a.C. ed il 1645 a.C.\nLista dei sovrani secondo il Canone Reale.\nLa seguente lista \u00e8 basata principalmente sul Canone Reale, conservato presso il Museo Egizio di Torino nella ricostruzione fattane da Alan Gardiner.\nSono altres\u00ec stati elencati al termine della lista, tutti quei nomi la cui esistenza \u00e8 attestata da altre fonti o da reperti archeologici e non \u00e8 stato possibile correlarli al Canone Reale\nAlcuni studiosi hanno proposto sequenze diverse per la successione dei sovrani basate, spesso, sull'accorpamento di alcuni nomi della lista di epoca ramesside.\nTutte le date sono da considerarsi indicative ed affette da un errore di almeno \u00b1 50 anni. Oltre a questo si tenga presente l'estrema complessit\u00e0 del periodo in questione e la scarsezza di informazioni come possibili fonti di ulteriori errori.\nAltri sovrani.\nOltre a quelli riportati nella precedente lista esiste un certo numero di sovrani conosciuti solamente da reperti archeologici i cui nomi non sono collegabili, o inseribili, all'interno della sequenza definita dal Canone Reale. \u00c8 probabile che molti dei nomi della seguente tabella appartengano a sovrani i cui cartigli si trovavano nelle parti illeggibili, o del tutto perse, della colonna 7 del Canone Reale.\nL'attribuzione di molti di questi nomi alla XIII dinastia invece che alla XVII, che ne costituisce il successore (almeno per l'Alto Egitto), \u00e8 dovuta a valutazioni stilistiche e stratigrafiche e pertanto, almeno in alcuni casi, rimane incerta ed opinabile."}
{"id": "104242", "revid": "125039723", "url": "https://it.wikipedia.org/wiki?curid=104242", "title": "Camillo Golgi", "text": "Dopo un iniziale e breve intervallo come ordinario di anatomia all'Universit\u00e0 di Siena, ricopre a lungo il doppio incarico di professore di istologia e patologia generale all'Universit\u00e0 di Pavia. Fu, precedendo di qualche settimana Giosu\u00e8 Carducci, il primo italiano in assoluto a essere designato nel 1906, dall'Istituto Karolinska di Stoccolma, per l'assegnazione del Premio Nobel.\nBiografia.\nPrimi anni.\nNasce il 7 luglio 1843 a Corteno (oggi Corteno Golgi in suo onore), in alta Val Camonica, dove il padre Alessandro, appena laureato, si \u00e8 trasferito come medico condotto. Qui frequenta le scuole primarie e rimane per circa quindici anni. Nello stesso periodo studia anche a Edolo e poi a Lovere (BG), mentre consegue il diploma al Liceo classico Arnaldo di Brescia. Terminati nel 1865 gli studi a Pavia e laureatosi in Medicina con la tesi \"Sull'eziologia delle malattie mentali\", discussa con Cesare Lombroso, entra nel laboratorio istologico fondato da Paolo Mantegazza e diretto da Giulio Bizzozero, che sar\u00e0 suo maestro di ricerca. Per l'urgenza di trovare un lavoro sicuro e pressato dal padre, Golgi decide di partecipare al concorso per un posto di primario chirurgo presso le Pie Case degli Incurabili di Abbiategrasso (fondato nel 1785 nell'ex monastero femminile di Santa Chiara). Golgi vince il concorso e, grazie all'articolo 86 del regolamento interno, gli viene riconosciuto come merito speciale dei sanitari il potersi occupare degli studi anatomo-psicologici.\nCome laboratorio di ricerca usa una piccola cucina rudimentale, con un microscopio e pochi strumenti. Proprio durante il periodo di Abbiategrasso si contraddistingue per la grande attivit\u00e0 di ricerca e in questo senso \u00e8 essenziale la sua amicizia con Bizzozero, che lo aiuta a mantenere vivo l'interesse per l'istologia e la vicinanza all'universit\u00e0.\nIn quella cucina allestisce un laboratorio di istologia in cui, nel 1873, mette a punto la rivoluzionaria \"reazione nera\" (metodo di Golgi). Questo metodo permette di colorare selettivamente le cellule nervose e la loro struttura organizzata. La sua scoperta viene conosciuta e apprezzata nella dovuta misura solo molti anni pi\u00f9 tardi, soprattutto per merito del suo principale mentore, il patriarca della biologia ottocentesca Rudolf Albert von K\u00f6lliker. Trasferitosi a Pavia, ottiene le cattedre ordinarie di Istologia e Patologia generale, indi \u00e8 nominato rettore dell'Universit\u00e0, incarico che ricoprir\u00e0 a pi\u00f9 riprese (1893-1896 e 1901-1909).\nNella sua lunga e indefessa vita di ricercatore compie anche altre importanti scoperte. Ad esempio nel campo della malariologia, dove studia e chiarisce le fasi di sviluppo e riproduzione del \"Plasmodium malariae\", formulando la \"legge di Golgi\", che consente di trattare e guarire gli infetti al momento giusto con il chinino.\nStudia e descrive poi la precisa anatomia e la funzione delle terminazione nervose dei tendini, dette corpuscoli del Golgi, e compie importanti studi sui reni, la corea di Huntington, i bulbi olfattivi, ecc.\nMatrimonio.\nNel 1877 sposa Evangelina Aletti, di tredici anni pi\u00f9 giovane, nipote di Giulio Bizzozero. Il viaggio di nozze \u00e8 a C\u00f3rteno, l'amato paese natale tra le Alpi di Lombardia, per il quale Golgi serber\u00e0 sempre grande affetto e si prodigher\u00e0 per aiutare in mille modi. I due coniugi non avranno mai figli.\nAttivit\u00e0 politica.\nSi dedica anche alla politica, o meglio all'amministrazione pubblica, ricoprendo tra le altre la carica di assessore all'igiene nel Comune di Pavia. \u00c8 anche, per lungo tempo, membro e poi presidente del Consiglio Superiore di Sanit\u00e0. Propone la costruzione del nuovo Policlinico San Matteo e lotta strenuamente perch\u00e9 l'ateneo pavese mantenga e accresca il suo gi\u00e0 secolare prestigio.\nPi\u00f9 precisamente, il 4 novembre 1893 Golgi tiene la relazione ufficiale per la solenne inaugurazione dell'anno accademico 1893-1894, essendo divenuto poco prima rettore dell'universit\u00e0. Aderisce alla lista dell'Unione Liberale Monarchica, ovvero la lista clerico-moderata sostenuta dal giornale \u00abIl Ticino\u00bb. Cos\u00ec Roberto Rampoldi, esponente politico di spicco della sinistra radicale, diviene suo diretto antagonista nella lista democratica. Le elezioni sono vinte dallo schieramento di Golgi, che diviene cos\u00ec consigliere comunale. Ci\u00f2 rappresenta un importante risultato, in quanto da quella posizione lo scienziato potr\u00e0 far valere meglio la sua influenza nell'indirizzare l'attenzione dell'amministrazione municipale verso i progetti di rinnovamento dell'universit\u00e0 di Pavia. Il febbrile impegno di Golgi per l'accrescimento del prestigio accademico pavese si manifesta in modo evidente quando la centralit\u00e0 lombarda dell'ateneo pavese viene minacciata dalla nascita di un nuovo polo universitario a Milano. Il 2 marzo del 1893 era scomparso l'ingegnere Siro Valerio, che aveva lasciato il suo patrimonio al comune di Milano affinch\u00e9 costituisse un fondo per l'universit\u00e0 per lo studio delle Scienze. Questo progetto \u00e8 immediatamente avviato dal ginecologo dell'Ospedale Maggiore di Milano, Luigi Mangiagalli, fatto che suscita la reazione negativa dell'ambiente universitario pavese per timore di un suo progressivo indebolimento.\nMassone, fu membro del Grande Oriente d'Italia.\nRipresa della ricerca.\nGolgi potrebbe accontentarsi di dirigere gli studi degli allievi, ma in lui \u00e8 troppo forte la passione per l'attivit\u00e0 di laboratorio fatta in prima persona. Cos\u00ec nel 1898 riprende l'attivit\u00e0 di ricerca. Pi\u00f9 precisamente riprende, sempre con il metodo elaborato 25 anni prima, gli studi sulla cellula. Questi lo portano alla scoperta dell\"apparato reticolare interno\", poi e per sempre chiamato apparato o complesso di Golgi, uno dei componenti fondamentali della cellula, cinquanta anni prima dell'invenzione del microscopio elettronico, che la confermer\u00e0 in pieno. Secondo alcuni tale scoperta, da sola, sarebbe stata degna di un Premio Nobel.\nGli ultimi anni.\nIl Premio Nobel per la Medicina (precisamente \"Medicina o Fisiologia\") arriva nel 1906 \"ex aequo\" con Santiago Ram\u00f3n y Cajal, per gli studi sulla istologia del sistema nervoso: Golgi per la messa a punto della reazione nera,Ram\u00f2n y Cajal per le scoperte compiute grazie alla colorazione di Golgi (Ram\u00f2n y Cajal aveva scoperto che i neuroni sono separati fisicamente l'uno dall'altro, ossia che interagiscono tra di loro non per continuit\u00e0, bens\u00ec per contiguit\u00e0 attraverso la sinapsi e che non sono uniti a formare un'unica rete sinciziale come sosteneva Golgi; formulava quindi la cosiddetta legge della polarizzazione dinamica).\nCon il Nobel, Golgi raggiunge il massimo della fama internazionale e la sua attivit\u00e0 di ricerca non cessa. Inoltre, durante la Prima Guerra Mondiale dirige l'ospedale militare, allestito nell'antico Almo Collegio Borromeo di Pavia e promuove il trattamento riabilitativo dei feriti di guerra, creando un centro per la riabilitazione delle lesioni al sistema nervoso periferico. Dopo il conflitto continua a lavorare nel laboratorio, pubblicando lavori scientifici fino al 1923. Anche nell'ultimo periodo della sua vita Golgi cerca di arginare gli eventuali danni che sarebbero derivati dall'imposizione dell'ateneo milanese. Non si d\u00e0 per vinto e ignorando il declino delle sue condizioni fisiche decide all'inizio di dicembre del 1924 di recarsi a Roma per sostenere la nascita del nuovo ospedale San Matteo. Infine, il 21 gennaio del 1926 le sue condizioni fisiche divengono critiche e la morte lo coglie a Pavia, citt\u00e0 in cui \u00e8 sepolto insieme con la moglie, accanto alle tombe di Bartolomeo Panizza, suo professore, e Adelchi Negri, suo brillante allievo.\nAttivit\u00e0 scientifica.\n\u00c8 questo il principio guida della sua ricerca scientifica, contraddistinta dall'arte dell'osservazione nell'esplorare il campione di studio.\nLa reazione nera.\nLa prima sfida di Golgi \u00e8 quella di trovare nuovi metodi istologici, fatto che lo spinge a superare il limite imposto dall'assenza di procedure appropriate di colorazione differenziale dei diversi elementi costitutivi del sistema nervoso. Durante il lavoro di ricerca raccoglie pi\u00f9 materiale possibile, non limitandosi a usare un unico reagente, ma portandone vari, per realizzare sempre un controllo accurato dei dati rilevati e dei fatti che da altri vengono messi in luce. In seguito studia le forme istologiche fissate dai liquidi cromatici e la specifica precipitazione di metalli, specialmente del nitrato d'argento, in certe sostanze cementanti e in certe parti delle fibre nervose. \u00c8 cos\u00ec che ha l'idea che nuovi risultati si potrebbero ottenere applicando metodi di impregnazione metallica ai tessuti fissati, sebbene n\u00e9 dati empirici n\u00e9 teorici dimostrino la correttezza di questo procedimento differente. Arriva cos\u00ec, anche se attraverso diversi insuccessi, alla consapevolezza della scoperta della cosiddetta reazione nera:\nLa combinazione di questi reagenti consente infatti la deposizione di argento metallico da una soluzione del suo sale sulla superficie del neurone, evidenziandolo fin nei minimi particolari.\nAttraverso la reazione nera Golgi riesce subito a mettere in evidenza la ramificazione degli assoni, confutando cos\u00ec la teoria di Otto Friedrich Karl Deiters, allievo di Rudolf Virchow, il quale sosteneva che ci\u00f2 che contraddistingueva il prolungamento protoplasmatico, ovvero il dendrite, dal prolungamento cilinder axis (assone) era l'assenza di ramificazioni nel secondo. Golgi dimostra invece, attraverso la reazione nera, l'erroneit\u00e0 di tale teoria.\nSu questa scoperta si fonda quella che poi sar\u00e0 la futura classificazione di Golgi in cellule di primo e secondo tipo, e proprio su questa distinzione si ravvisa il contributo di Golgi alle neuroscienze in vista dell'interpretazione dei circuiti locali e a distanza. Nega inoltre che il prolungamento protoplasmatico possa sciogliersi nella sostanza granulo-fibrosa interstiziale e le anastomosi. Conseguentemente, la necessit\u00e0 di identificare una continuit\u00e0 tra le sue scoperte circa l'esistenza di ramificazioni dell'assone e il decorso dei dendriti lo porta a elaborare la teoria della rete nervosa diffusa. Occorre ricordare come Golgi sia fortemente influenzato dall'idea reticolarista, che caratterizza un po' tutte le concezioni della struttura del cervello e che hanno come riferimento il concetto di una comunicazione diretta fra cellule nervose. Probabilmente \u00e8 rimasto cos\u00ec sorpreso e disorientato nello scoprire la ramificazione degli assoni e l'assenza di anastomosi tra i dendriti che automaticamente deve pensare a un reticolo costituito dall'unione dei vari rami collaterali degli assoni; altrimenti non pu\u00f2 trovare una spiegazione fisiologica delle azioni riflesse rese possibili dalla fusione di prolungamenti nervosi. Certamente l'osservazione della sovrapposizione di queste ramificazioni su piani molto vicini \u00e8 l'elemento che meglio avvalora questa idea di unit\u00e0 funzionale, soprattutto nel caso del cervelletto.\nApparato di Golgi.\nNel corso del 1897, studiando i gangli spinali con il metodo della reazione nera, si accorge che in qualche cellula \u00e8 presente un apparato filamentoso ad andamento convoluto che forma una rete citoplasmatica.\nLa scoperta dell'apparato reticolare interno viene comunicata nel 1898 dalla Societ\u00e0 Medico-Chirurgica di Pavia, ma bisogna aspettare la conferma dell'esistenza di questo organulo dall'analisi corrotta da Albert J. Dalton e Marie D. Felix con il microscopio elettronico nel 1954. La scoperta dell'apparato reticolare \u00e8 subito posta al centro del dibattito internazionale, viste le supposte relazioni con gli studi di August Holmgren sui canalicoli nutritizi endocellulari, comunicanti con la superficie esterna della cellula, e gli studi di Istv\u00e1n Ap\u00e1thy e Albrecht Bethe sulle neurofibrille. Pi\u00f9 precisamente, secondo il ricercatore svedese questo insieme di canali, chiamato trospongio, si identifica proprio con l'apparato reticolare di Golgi. Lo stesso intervento di Golgi al congresso di \"Anatomische Gesellschaft\" del 18-21 aprile del 1900 - che per la prima volta si riunisce in Italia e che impegna lo scienziato italiano nella sua organizzazione - definisce l'apparato reticolare interno come una disposizione perinucleare, separato nettamente dalla membrana cellulare tramite una zona di interposizione. Inoltre la dimostrazione dell'erronea interpretazione di Holmgren viene da una ricerca condotta in prima persona da Golgi nel 1907 aggiungendo l'acido arsenioso come liquido fissatore (risultati Societ\u00e0 medico-chirurgica di Pavia, 31 gennaio 1908). Un'ulteriore e importante comunicazione \u00e8 fatta da Golgi circa il lavoro di un suo allievo, Adelchi Negri, il quale aveva dimostrato l'esistenza dell'apparato reticolare interno anche in cellule nervose.\nQuindi la scoperta di Golgi rappresenta una vera e propria svolta nella citologia. Occorre tuttavia ricordare che Golgi preferisce non pronunciarsi sull'aspetto funzionale dell'apparato reticolare, limitandosi quindi alla descrizione morfologica di quest'ultimo.\nGolgi e la malaria.\nGolgi si interessa alla questione della malaria quando il suo collega di Pavia Francesco Orsi verifica la teoria di Corrado Tommasi Crudeli e di Edwin Klebs e decide di rivolgersi al nostro scienziato italiano in quanto i risultati che ha ottenuto gli hanno fatto sorgere diversi dubbi. Golgi stesso nota per via sperimentale che i dubbi di Orsi sono fondati e che i risultati di Tommasi Crudeli sono certamente viziati da diversi errori metodologici.\nIl confronto di queste due curve termometriche dimostra come il cosiddetto \"Bacillus malariae\" di Klebs, Tommasi Crudeli e Bernardo Schiavuzzi non abbia nulla a che fare con la malaria. Infatti non \u00e8 possibile rilevare alcuna differenza significativa tra l'andamento della curva prima e dopo l'inoculazione, anche se qualche volta sia presente un transitorio aumento di temperatura. Quest'ultimo, spiega Golgi, \u00e8 dovuto essenzialmente all'irritazione locale esercitata dall'iniezione.\nGolgi, infine, conclude la sua trattazione asserendo che il cosiddetto \"Bacillus malariae\" di Schiavuzzi appartiene alla categoria di quelli che facilmente si riproducono nei comuni mezzi di coltura in quanto, se fosse dotato di una specifica azione patogena, dovrebbe diffondersi nell'organismo conservando la sua identit\u00e0 biologica e la capacit\u00e0 di riprodursi. Tuttavia Golgi nota, inoculando il \"B. malariae\" in alcuni conigli sani, che quest'ultimo non presenta alcuna delle caratteristiche elencate precedentemente.\nLa scoperta fondamentale di Golgi in materia consiste nell'aver individuato il legame tra l'accesso febbrile e la scissione (che Golgi chiama \"segmentazione\") del plasmodio. Il successivo 20 dicembre completa la stesura della lettera \"Sulla infezione malarica\" indirizzata a Ettore Marchiafava e Angelo Celli. Nel 1885 dimostra che i due diversi tipi di febbre malarica, la terzana e la quartana, sono provocati da due specie di plasmodio diverse: \"Plasmodium vivax,\" responsabile della terzana benigna, e \"Plasmodium malariae,\" responsabile della quartana. Nel 1889 dimostra che gli attacchi febbrili si verificano nel momento in cui i merozoiti (stadio del ciclo del plasmodio) rompono i globuli rossi e si liberano nel circolo sanguigno.\nAltre informazioni.\nLa casa.\nA Pavia, in Strada Nuova, a poche centinaia di metri dalla sede storica dell'Universit\u00e0, si trova - proprio di fronte allo storico Teatro Fraschini - la casa in cui Camillo Golgi visse gran parte della sua vita.\nLo scienziato viene ricordato cos\u00ec nella lapide (con la data di nascita errata, IX in luogo del corretto VII luglio) sulla facciata della casa:\nLa citt\u00e0 di Pavia ha dedicato a Camillo Golgi un viale nei pressi dell'ospedale Policlinico San Matteo.\nL'Universit\u00e0 di Pavia ha recentemente dedicato a Camillo Golgi un museo (presso Palazzo Botta Adorno) con la ricostruzione del suo laboratorio con numerosi reperti legati alle sue ricerche.\nGli \u00e8 stato dedicato un asteroide, 6875 Golgi.\nLa tomba.\nGiunti al Cimitero monumentale di Pavia, da via San Giovanni Bosco si percorre il viale centrale del cimitero, che dall'ingresso porta verso il monumento ai caduti della Prima Guerra mondiale. Verso la fine si trovano, sulla sinistra, nell'ordine, le tombe di Adelchi Negri, di Bartolomeo Panizza e quella di Camillo Golgi (1843-1926), sepolto assieme alla moglie Lina (1856-1940): \u00e8 una tomba molto semplice, di granito, con un medaglione di bronzo che ritrae il volto dello scienziato di profilo. L'iscrizione riporta solo il nome dello scienziato e della moglie, con gli anni di nascita e morte di entrambi."}
{"id": "104246", "revid": "599013", "url": "https://it.wikipedia.org/wiki?curid=104246", "title": "Galvanizzazione", "text": ""}
{"id": "104252", "revid": "1658", "url": "https://it.wikipedia.org/wiki?curid=104252", "title": "Alfredo Buongusto", "text": ""}
{"id": "104255", "revid": "2151778", "url": "https://it.wikipedia.org/wiki?curid=104255", "title": "3dfx", "text": "La 3dfx Interactive \u00e8 stata un'azienda californiana fondata nel 1994 da Gordon Campell, Gary Tarolli, Scott Sellers e Ross Smith, ex ingegneri della Silicon Graphics.\nCon poco pi\u00f9 di 200 dipendenti, 3dfx \u00e8 stata la maggior sviluppatrice (e in seguito all'acquisto di STB Systems, alla fine nel 1998, produttrice) di GPU e schede video con accelerazione 3D per quasi tutta la seconda met\u00e0 degli anni novanta.\n\u00c8 stata una tra le prime aziende a sviluppare una GPU con accelerazione 3D (con la serie Voodoo) e la prima a sviluppare un chipset grafico dedicato per il 3D, ma privo di supporto 2D (che necessitava quindi della presenza di una scheda 2D per funzionare).\n3dfx \u00e8 fallita il 15 dicembre 2000, e la maggior parte delle sue propriet\u00e0 intellettuali sono state acquisite da nVidia.\nStoria.\nFondata nel 1994, 3dfx Interactive inizia l'attivit\u00e0 come produttore di sistemi grafici e di controllo per videogiochi arcade; tra gli altri sviluppa l'hardware video per i giochi Atari \"\" e \"Wayne Gretzky's 3D Hockey\".\nComincia a orientarsi verso il mercato dei personal computer nel 1995 commercializzando il JAMMA Game-Control-Interface GCI, un adattatore su bus PCI che rende i segnali del joystick di una console compatibili con l'interfaccia seriale di un PC.\nIl 6 novembre 1995 al COMDEX di Las Vegas, il nome della 3dfx inizia a suscitare interesse con la presentazione del loro primo chipset 3D.\nVoodoo Graphics.\nNell'agosto del 1996 viene commercializzato il chipset Voodoo Graphics (chiamato anche Voodoo 1), da parte del produttore di schede video Diamond Multimedia nella scheda Diamond Monster 3D. All'epoca 3dfx non possedeva una produzione propria e doveva appoggiarsi su costruttori esterni per commercializzare le GPU.\nLe schede Voodoo Graphics di prima generazione implementavano via hardware il rendering dei poligoni con una serie di effetti grafici applicabili fra i quali texture mapping con filtri, gestione delle mip-map, alpha blending, gestione dello Z-buffer e altri. La risoluzione massima supportata era di 800x600 a 16 bit per pixel senza Z-buffer oppure 640x480 a 16 bit per pixel con Z-buffer per la versione con 4 megabyte di memoria. La serie Voodoo non gestiva alcun calcolo geometrico sulle primitive, ma rasterizzava i poligoni sfruttando i dati calcolati dalla CPU. Il bus di connessione era il PCI e la scheda veniva collegata in cascata con un apposito cavo dall'uscita video della normale VGA; si passava alla scheda Voodoo e poi da quest'ultima si collegava al monitor. La memoria era tipicamente di 4 megabyte, suddivisa in 2 megabyte per le texture e 2 megabyte per frame e Z-buffer. Le API supportate erano le Glide (proprietarie), un subset delle OpenGL, e le DirectX.\nIl videogioco \"Quake\", eseguito solo con un Pentium 120 non manteneva una giocabilit\u00e0 e fluidit\u00e0 accettabile (poche decine di frame al secondo di media) ad una risoluzione di 320x200 pixel e 256 colori poich\u00e9 all'epoca anche il rendering grafico veniva gestito dalla CPU. Con una scheda Voodoo installata e a parit\u00e0 di sistema si riusciva a giocare a 640x480 con 65.000 colori e un framerate medio vicino ai 50 frame al secondo.\nVoodoo Rush.\nIl 18 novembre 1996, alla fiera del COMDEX, 3Dfx present\u00f2 la sua nuova creazione in collaborazione con Hercules; questa nuova scheda affiancava al chipset Voodoo 1 anche un acceleratore 2D (prodotto da terzi) sullo stesso PCB grazie alla \"Rush technology\". Non vi era pi\u00f9 necessit\u00e0 quindi di affiancarla ad una scheda video tradizionale come richiesto dalle normali schede Voodoo.\nSega Dreamcast.\nDurante il 1997 la societ\u00e0 californiana ottenne un contratto con la SEGA per la costruzione del chip video della console Dreamcast; tuttavia SEGA scelse un chip NEC per equipaggiare la console. In aprile vennero immesse sul mercato le schede Rush di Hercules condensate e migliorate in un PCB pi\u00f9 piccolo.\nVoodoo 2.\nAlla fine del 1997 3Dfx present\u00f2 il successore della Voodoo 1, la Voodoo 2. Le principali novit\u00e0 introdotte erano:\nAgli inizi del 1998 i partner di 3dfx, Q3D e Creative, presentarono le proprie schede video basate sulle Voodoo 2. In marzo Q3D apr\u00ec il suo primo negozio on-line e present\u00f2 la propria produzione di schede video Voodoo 2 in grandi quantit\u00e0 rinominandole Obsidian 2. Allo stesso tempo un altro partner di 3dfx, Quantum, present\u00f2 la propria scheda Quantum SB100-44x0 che combinava due GPU Voodoo Graphics funzionanti in parallelo.\nL'avvento delle Voodoo 2 e dello SLI port\u00f2 a schede video capaci di elaborazioni 3D a risoluzioni di 1024x768 pixel, fino allora appannaggio della computer grafica professionale. Fu nel giugno del 1998 che 3Dfx present\u00f2 la Voodoo Banshee, il primo chipset 3dfx (nel Voodoo Rush la parte 2D era un prodotto di terzi) ad implementare sia l'accelerazione 2D sia l'accelerazione 3D. Nell'ottobre dello stesso anno vi fu il primo scontro diretto con la concorrente NVIDIA Corporation con una controversia legale riguardante la tecnologia del Multi texturing.\nVoodoo 3.\nAlla fine del 1998 3dfx present\u00f2 la scheda Voodoo 3, erede delle precedenti, e sub\u00ec la prima sconfitta in campo tecnico. Le schede nVidia infatti possedevano una profondit\u00e0 colore di 24 bit per pixel (16 milioni di colori) contro i 16 bit (65.000 colori) delle Voodoo. Le Voodoo 2 tuttavia erano generalmente pi\u00f9 veloci; qualit\u00e0 grafica, prestazioni 2D e versatilit\u00e0 non erano per\u00f2 all'altezza delle rivali nVidia. Successivamente, con l'avvento delle nVidia Riva TNT e Riva TNT 2, anche il confronto in termini di framerate fu perso.\nDal 1999 la 3dfx incominci\u00f2 a farsi conoscere al pubblico con il proprio nome, invece che con quello dei propri partner. La compagnia spese molto in un'intensa campagna pubblicitaria, ed in quest'ottica, subito prima del lancio delle Voodoo 3, la 3dfx inglob\u00f2 la STB Systems, all'epoca una dei maggiori produttori di schede video.\nSempre in questo periodo la 3Dfx avvi\u00f2 il progetto segreto \"Rampage\", le schede video che avrebbero dovuto sostituire in un prossimo futuro le Voodoo, e nell'aprile del 1999 immisero sul mercato le prime schede costruite totalmente in casa: la Voodoo 3 2000 AGP e la Voodoo 3 3000 AGP, che ebbero un buon successo, anche se le Riva TNT2 di NVidia stavano guadagnando sempre pi\u00f9 consensi.\nNell'ultima parte del 1999 la compagnia californiana propose soluzioni per computer Apple, con rivisitazioni della Voodoo Banshee. Per contrastare al meglio le crescenti prestazioni della TNT2 fu commercializzata una nuova versione della Voodoo 3, la Voodoo 3 3500 (provvista di ingresso video, uscita TV e tuner) ad un prezzo concorrenziale. Successivamente la nVidia Corporation ide\u00f2 un nuovo chipset, il GeForce 256, che grazie alla tecnologia Transform &amp; Lighting introduceva, per la prima volta in ambito consumer, il calcolo geometrico della scena gestito dal processore video che grazie al supporto di OpenGL e DirectX e alla notevole potenza di rastering surclassava le schede concorrenti. La 3Dfx rispose con un nuovo prodotto, il chip VSA100.\nVoodoo 4 e 5.\nNel novembre del 1999 le concorrenti 3Dfx e nVidia presentarono le loro nuove schede video; la 3Dfx present\u00f2 le Voodoo 4 4500, Voodoo 5 5000, 5500 e 6000 (basate sul VSA100 ma con 1, 2 o 4 operanti in parallelo sullo stesso PCB) e la nVidia Corporation la GeForce 2.\nA maggio del 2000 le prime Voodoo 5 5500 (2 VSA100) apparvero sul mercato, subito per\u00f2 ritirate a causa di problemi di alimentazione, e vennero ripresentate solo a giugno nella versione revised. Nel frattempo anche la GeForce 2 GTS era stata commercializzata e, ad un prezzo minore, garantiva maggiori prestazioni della concorrente.\nDeclino.\nDurante l'estate il capitale della compagnia Californiana era drasticamente diminuito. Come prima misura di emergenza fu sospesa la produzione delle schede Voodoo 5 5000 (2 VSA100) e Voodoo 5 6000 (4 VSA100) restate in forma di prototipo. Come ultimo canto del cigno la 3Dfx lanci\u00f2 sul mercato la Voodoo 4 4500; la scheda video aveva un rapporto prezzo/prestazioni migliore della GeForce 2, ma era arrivata sul mercato con un anno di ritardo tanto che la nVidia GeForce 3 aveva come data di lancio il successivo gennaio del 2001.\nL'ultimo progetto della 3Dfx fu il VSA101, una revisione della GPU che poteva usare le migliori DDR, ma oramai era tardi. 3Dfx non riusc\u00ec a rimediare l'enorme ritardo nell'introduzione dei 32 bit per pixel e successivamente la mancata adozione di qualsiasi tecnologia di T&amp;L, permettendo cos\u00ec a nVidia con le TNT prima e con le GeForce poi di aggiudicarsi la posizione di leader nel settore e mettendo l'azienda nella condizione di dover colmare un ritardo in ricerca e sviluppo ormai incolmabile. La compagnia vendette la maggior parte delle proprie licenze a terzi, ma questo non bast\u00f2 a riportare il bilancio in parit\u00e0.\nBancarotta e acquisizione.\nIl 15 dicembre 2000 la 3Dfx venne acquisita dalla nVidia Corporation, sua concorrente storica, comunicando la cessazione dell'attivit\u00e0 attraverso un comunicato sul proprio sito web ufficiale."}
{"id": "104269", "revid": "11557", "url": "https://it.wikipedia.org/wiki?curid=104269", "title": "Flusso laminare", "text": ""}
{"id": "104270", "revid": "2175", "url": "https://it.wikipedia.org/wiki?curid=104270", "title": "Salnitro", "text": ""}
{"id": "104273", "revid": "3732", "url": "https://it.wikipedia.org/wiki?curid=104273", "title": "Pentapoli bizantina", "text": "Nell'Italia bizantina, il Ducato di Pentapoli era una circoscrizione militare (compresa tra Romagna, Marche e Umbria) governata da un duca (\"dux\") nominato da e sotto l'autorit\u00e0 dell'esarca d'Italia (584-751). In realt\u00e0 il ducato comprendeva al suo interno due \"Pentapoli\" (dal greco \"\u03c0\u03b5\u03bd\u03c4\u03ac\u03c0\u03bf\u03bb\u03b9\u03c2\", \"cinque citt\u00e0\"): quella marittima (comprendente le citt\u00e0 di Rimini, Pesaro, Ancona, Senigallia e Fano) e quella \"annonaria\" o montana (comprendente le citt\u00e0 di Gubbio, Cagli, Urbino, Fossombrone e Jesi). Per tale motivo il ducato viene definito talvolta \"doppia pentapoli\" o \"decapoli\".\nLa Pentapoli marittima.\nTale distretto comprendeva i territori di cinque importanti citt\u00e0 episcopali: Rimini, Pesaro, Ancona, Senigallia e Fano. Inizialmente era soggetto al governo dell'esarca di Ravenna. In seguito guadagn\u00f2 una certa autonomia. Oggi i territori della Pentapoli sono ricompresi tra la Romagna e le Marche.\nAll'epoca della sua costituzione confinava a nord con il nucleo centrale dell'esarcato governato direttamente dall'esarca (il Ravennate). Il confine era il corso del fiume Marecchia. Gli altri confini: ad est il mar Adriatico, ad ovest, lungo la dorsale appenninica, il Ducato di Tuscia (istituito dai Longobardi nel 570), a sudovest il Corridoio Bizantino, ovvero quella fascia montana di territori bizantini che collegava Ravenna a Roma ed a sud, sul letto del fiume Misco (ora Musone), il Ducato di Spoleto, costituito dai Longobardi nel 570.\nLa Pentapoli marittima si estendeva probabilmente nell'entroterra fino alle montagne dell'Appennino, e forse oltre. La sua citt\u00e0 pi\u00f9 meridionale era Humana (Numana) sulla riva settentrionale del Misco. Secondo un'ipotesi, la capitale della Pentapoli sarebbe stata Rimini. Il dux era al tempo stesso l'autorit\u00e0 civile e militare.\nLa Pentapoli annonaria o montana.\nLa Pentapoli annonaria, detta talvolta montana, era costituita dalle citt\u00e0 vescovili di Gubbio, Cagli, Urbino, Fossombrone e Jesi, delle quali Cagli e Fossombrone erano poste lungo la consolare Via Flaminia, ossia la parte settentrionale del cosiddetto Corridoio Bizantino, la striscia di terra che congiungeva Ravenna a Roma, le due citt\u00e0 principali dell'Esarcato d'Italia. Diversi studiosi moderni identificano la Pentapoli annonaria, che costituiva la parte interna del ducato di Pentapoli ed era densamente fortificata, con la \"Provincia castellorum\" attestata dalla Cosmografia ravennate.\nStoria.\nLa storiografia moderna ritiene che il ducato di Pentapoli fu istituito contemporaneamente all'esarcato intorno al 584, o al pi\u00f9 alcuni anni dopo, anche se le fonti coeve (come l'Epistolario Gregoriano) non ne fanno esplicita menzione, attestando al pi\u00f9 la presenza di un \"dux\" permanente a Rimini a partire dal 591: si ritiene che il territorio sotto la sua giurisdizione, chiamato \"Pentapoli\" da fonti di epoca posteriore, comprendesse anche le citt\u00e0 interne di Urbino, Fossombrone, Jesi, Cagli e Gubbio. Nel 598 il \"magister militum\" Bahan, da identificare probabilmente con il duca della Pentapoli, invase il Piceno longobardo spingendosi nelle sue conquiste fino a Osimo prima che la sua avanzata fosse arrestata dai Longobardi di Spoleto, condotti dal duca Ariulfo, nei pressi di Camerino.\nLa prima menzione esplicita nelle fonti coeve alla Pentapoli si ha nel 649 nella lettera di Mauro, arcivescovo di Ravenna, a Papa Martino I riguardante la controversia del monotelismo. Gli atti del concilio del 680 attestano che Rimini, Pesaro, Fano, Numana, Osimo e Ancona facessero parte della \"provincia di Pentapoli\" (\"provinciae Pentapolim\"). La prima menzione di un ducato di Pentapoli si ha nella biografia di Papa Sergio I del \"Liber Pontificalis\", dove viene affermato che nel 692, alla notizia che l'imperatore Giustiniano II aveva inviato in Italia il protospatario Zaccaria con l'ordine di deportare il pontefice a Costantinopoli per punirlo per la mancata approvazione delle decisioni adottate al Concilio Trullano, le truppe del ducato pentapolitano (\"ducatus etiam Pentapolitani\"), insieme ai soldati di Ravenna e dei territori limitrofi, presero le difese di Papa Sergio I marciando su Roma: Zaccaria fu cos\u00ec impossibilitato a portare a termine la missione dovendo anzi implorare la protezione del pontefice contro gli eserciti in rivolta.\nIn alcune fonti dell'VIII secolo, come il \"Liber Pontificalis\" (che nella biografia di Papa Zaccaria I usa l'espressione \"utrarumque Pentapolim\") e una lettera di Papa Adriano I a Carlo Magno datata novembre 775 (dove viene usata l'espressione \"utrarumque Pentapoleos\"), viene affermato che le Pentapoli fossero due. In una lettera di Papa Gregorio II all'imperatore Leone III Isaurico viene menzionata una \"decapoli\" (\"decapolim\") minacciata dai Longobardi. Sulla base di queste fonti, gli studiosi usano talvolta il termine \"doppia pentapoli\" o \"decapoli\" per indicare il ducato nel suo complesso, facendo distinzione tra una pentapoli marittima (costituita dalle cinque citt\u00e0 di Rimini, Pesaro, Ancona, Senigallia e Fano) e una pentapoli interna o annonaria (costituita dalle cinque citt\u00e0 di Gubbio, Cagli, Urbino, Fossombrone e Jesi).\nEntrambe le province furono conquistate dai Longobardi tra il 727 e il 729. Nel 742 re Liutprando venne ad accordi con papa Zaccaria, accettando di cedere parte dei territori. Ma il suo successore Astolfo riprese una politica espansionistica. Papa Stefano II decise allora di chiamare in aiuto Pipino il Breve, il Maggiordomo di palazzo del re dei Franchi. Incoronato re, nel 754 Pipino scese per la prima volta in Italia, sconfisse i Longobardi in battaglia e costrinse re Astolfo a cedere tutti i territori conquistati. Successivamente il re dei Franchi consegn\u00f2 al papa (\"Promissio Carisiaca\") tali territori, che andarono a formare - insieme al Ducato romano - il nascente Stato della Chiesa."}
{"id": "104277", "revid": "697352", "url": "https://it.wikipedia.org/wiki?curid=104277", "title": "Rumore bianco", "text": "Il rumore bianco \u00e8 un particolare tipo di rumore caratterizzato dall'assenza di periodicit\u00e0 nel tempo e da ampiezza costante su tutto lo spettro di frequenze.\n\u00c8 chiamato \"bianco\" per analogia con il fatto che una radiazione elettromagnetica di simile spettro all'interno della banda della luce visibile apparirebbe all'occhio umano come luce bianca.\nNella pratica per\u00f2 il rumore bianco non esiste: si tratta di un'idealizzazione teorica, poich\u00e9 nessun sistema \u00e8 in grado di generare uno spettro uniforme per tutte le frequenze esteso da zero a infinito, mentre nei casi reali d'interesse il rumore bianco \u00e8 al pi\u00f9 riferibile ad un intervallo di frequenze (rumore bianco a banda finita o limitata).\nSi presenta cos\u00ec spesso uno spettro con caratteristiche simili al rumore bianco, ma con ampiezza maggiore alle basse frequenze e minore fino ad azzerarsi alle frequenze maggiori.\nDefinizione matematica.\nVettore di rumore bianco.\nUn vettore casuale formula_1 \u00e8 rumore bianco se e solo se il suo vettore medio e la sua matrice di autocorrelazione sono rispettivamente:\nSi ha cio\u00e8 un vettore medio nullo e una matrice di autocorrelazione che \u00e8 un multiplo della matrice identit\u00e0.\nQuando la matrice di autocorrelazione \u00e8 un multiplo della matrice identit\u00e0 si dice che la correlazione \u00e8 sferica.\nProcesso bianco.\nUn processo continuo aleatorio formula_4 (con formula_5) \u00e8 bianco se e solo se il suo vettore medio e la sua matrice di autocorrelazione soddisfano le seguenti equazioni:\nSi ha un vettore medio nullo per tutto il tempo ed \u00e8 una potenza infinita al tempo zero poich\u00e9\nla matrice di autocorrelazione \u00e8 la funzione delta di Dirac.\nLa precedente funzione di autocorrelazione implica la seguente densit\u00e0 spettrale:\npoich\u00e9 la trasformata di Fourier della funzione delta \u00e8 uguale a 1 ed \u00e8 quindi la stessa per ogni frequenza.\nProduzione.\nDal punto di vista statistico, il rumore bianco \u00e8 caratterizzato dall'avere valori istantanei del tutto privi di correlazione. Se si campiona un segnale di questo tipo, ciascun valore appare completamente imprevedibile rispetto ai precedenti. Quindi con un contenuto informativo elevato.\nViceversa, se si riproduce un suono partendo da una sequenza del tutto aleatoria di valori si ottiene un rumore bianco.\nIn un terminale Linux \u00e8 possibile generare un rumore bianco con il comando (attenzione: il comando codice_1 \u00e8 potenzialmente pericoloso, un'errata sintassi potrebbe portare seri problemi indesiderati):\ncodice_2\noppure\ncodice_3\nper i sistemi Linux in cui \u00e8 presente ALSA invece di OSS.\nOccorre precisare che una sequenza casuale non pu\u00f2 essere generata da un computer, macchina totalmente deterministica, se non utilizzando entropia proveniente dall'esterno che pu\u00f2 essere o meno sufficiente a produrre il numero di campioni richiesti, per cui il segnale ottenuto potrebbe essere solo una approssimazione di rumore bianco. Inoltre l'inevitabile larghezza di banda limitata dell'hardware non consente l'estensione spettrale illimitata del rumore bianco teorico.\nBuone approssimazioni di rumore bianco sono prodotte da diversi fenomeni naturali di tipo caotico, come il moto browniano.\n\u00c8 proprio l'agitazione termica casuale di particelle cariche all'interno di conduttori e semiconduttori che genera il rumore bianco elettrico nei dispositivi elettronici.\nPer questo motivo, per ottenere serie numeriche con elevato grado di aleatoriet\u00e0, in informatica si usa campionare il segnale prodotto da una fonte naturale, come per esempio un diodo a semiconduttore.\nUn modo per ottenere un rumore bianco su banda B \u00e8 quello di generare una sequenza detta PN (pseudo-noise) o PR (pseudo-random). Tale sequenza si pu\u00f2 ottenere attraverso un registro a scorrimento (come una batteria di N flip-flop di tipo D master/slave per esempio), in cui la reazione fra il segnale in uscita e quello in ingresso si ottiene solamente mediante operazioni EX-OR. Si otterr\u00e0 una sequenza in tal caso detta LINEARE, che diventa MASSIMALE se per N elementi si ottiene una sequenza di 2N-1 bit. In una sequenza PN il numero di uni e zeri differisce sempre di uno ovvero se ci sono 13 bit, allora 7 bit saranno uni e 6 bit saranno zeri. Tale sequenza ha la caratteristica di essere impulsiva e periodica. In un periodo pari a 2N-1 bit, ci saranno tanti impulsi quanti sono gli uni indicati precedentemente. Essendo una sequenza impulsiva periodica, \u00e8 sviluppabile in serie di Fourier e, di conseguenza, la sua F-trasformata sar\u00e0 la F-trasformata di un rect (ovvero un sinc). Tale sinc sar\u00e0 ottenuto come l'inviluppo degli spettri di ampiezza dei vari impulsi periodici della PN. Facendo passare tale segnale all'interno di un filtro passa-basso con frequenza di taglio in valore molto pi\u00f9 basso del valore della frequenza in cui si azzera il primo lobo della sinc, avr\u00f2 di conseguenza ottenuto un segnale che approssima un rumore bianco (ovvero costante) sulla banda passante del filtro. Il valore della frequenza di taglio del filtro deve essere scelto tale che l'ampiezza del sinc sia al massimo diminuito del 10% rispetto al suo valore massimo che viene assunto per un sinc a frequenza nulla.\nQuando un rumore bianco attraversa un sistema fisico, o anche un canale, caratterizzato da una certa funzione di trasferimento o una funzione di risposta in frequenza, esso diventa 'colorato' per la limitazione in banda e l'eventuale distorsione imposte dal sistema.\nUtilizzi.\nIn ingegneria il rumore bianco \u00e8 usato per verificare la risposta in frequenza di sistemi acustici ed elettronici.\nEssendo lo spettro in entrata uniforme in ampiezza, lo spettro del segnale uscente esprime direttamente la banda passante del sistema.\nIl rumore bianco, simile a un continuo fruscio o soffio, \u00e8 considerato distensivo. Alcuni generatori di rumore bianco acustico sono impiegati per coprire il rumore di fondo in ambienti interni o per favorire il rilassamento.\nCampionando un rumore bianco prodotto per esempio da un transistor si ottiene una sequenza di numeri aleatori. Questo principio \u00e8 impiegato in alcuni generatori di numeri casuali.\nIn econometria, nell'ambito dell'analisi delle serie storiche, il rumore bianco \u00e8 utilizzato come modello per i disturbi stocastici che caratterizzano l'osservazione di variabili d'interesse."}
{"id": "104279", "revid": "2730", "url": "https://it.wikipedia.org/wiki?curid=104279", "title": "MOS Technology", "text": "MOS Technology Inc., (chiamata anche MOS Technology o MOS, successivamente Commodore Semiconductor Group) \u00e8 stata un'azienda statunitense produttrice di circuiti integrati e microcomputer con sede a Norristown, in Pennsylvania (Stati Uniti). \"MOS\" \u00e8 l'acronimo dell'inglese \"metal-oxide-semiconductor\"\nNata nel 1969, nel 1975 MOS Technology Inc. divenne famosa per il grandissimo successo commerciale del microprocessore MOS 6502, la CPU pi\u00f9 economica dell'epoca (solo 25 dollari). L'anno seguente fu acquistata dalla \"Commodore International Ltd.\" che in seguito la fuse per incorporazione con la controllata \"Commodore Business Machines Inc.\". Cess\u00f2 quindi di esistere mentre i suoi stabilimenti e i suoi dipendenti divennero una divisione della Commodore Business Machines Inc. con il nome di \"Commodore Semiconductor Group\" (CSG, in inglese \"gruppo semiconduttori Commodore\").\nPer la grande popolarit\u00e0 acquisita dal marchio \"MOS\", i prodotti della divisione Commodore Semiconductor Group continuarono ad essere commercializzati con il marchio \"MOS\" fino al 1989, anno in cui il marchio \"MOS\" fu sostituito con il marchio \"CSG\".\nStoria.\nLa creazione e la crisi del 1974.\nLa societ\u00e0 fu fondata nell'agosto 1969 dalla Allen-Bradley per la produzione di chip per conto di Texas Instruments, che li rivendeva ai produttori di calcolatrici elettroniche. Agli inizi degli anni settanta il mercato di questi strumenti di calcolo vide un florido sviluppo e molte societ\u00e0 iniziarono a produrre delle calcolatrici, tra cui Commodore e Micro Instrumentation and Telemetry Systems (MITS). Texas Instruments, non volendo pi\u00f9 limitarsi alla vendita dei soli chip, decise di entrare nel settore proponendo nel 1972 una propria calcolatrice, la TI-2500, che costava al pubblico meno di quanto i diretti concorrenti di Texas Instruments pagavano i componenti per assemblare le loro calcolatrici.\nNe nacque una guerra dei prezzi che port\u00f2 diversi costruttori a dover vendere sottocosto per poter commercializzare i propri prodotti. Come risultato di ci\u00f2 molti dei produttori pi\u00f9 piccoli fallirono mentre quelli pi\u00f9 grossi riuscirono a salvarsi, ma per limitare i danni dovettero licenziare molto del personale.\nTexas Instruments, nonostante avesse vinto la sfida delle calcolatrici, aveva fatto segnare pesanti perdite: decise quindi di non usare pi\u00f9 chip prodotti da terzi ma di produrli in proprio. MOS riusc\u00ec a non fallire grazie al fatto che produceva integrati anche per altri clienti, tra cui Atari, per la quale produceva una versione su singolo chip del suo videogioco PONG.\nLa concorrenza di Motorola e Chuck Peddle.\nNel 1974 Motorola introdusse sul mercato il suo 6800, una tra le prime CPU ad 8 bit, diretta concorrente dell'Intel 8080. Il 6800 fu progettato da Tom Bennet a partire dal 1972, coadiuvato nello sviluppo da altri ingegneri, fra cui Bill Mensch e Chuck Peddle, che era arrivato in Motorola solo nel 1973. Mensch e Peddle lavorarono poi insieme allo sviluppo del Motorola 6820 PIA, l'interfaccia parallela del 6800.\nQuando il processore fu messo in vendita, il suo prezzo era di 360 dollari ed a Peddle fu affidato il compito di promuovere commercialmente il 6800 presso i clienti Motorola. Nonostante il processore destasse molto interesse, molti clienti non lo adottarono perch\u00e9 ritenevano il prezzo troppo elevato: Peddle, chiedendo quale fosse la cifra che essi avrebbero sborsato per una CPU, raccolse come risposta un prezzo medio di 25$ affinch\u00e9 il prodotto potesse essere allettante per un utilizzo industriale. Parlando con la dirigenza di Motorola, Peddle propose quindi una versione depotenziata del 6800 che potesse essere venduto intorno a quella cifra ma i responsabili dell'azienda respinsero la proposta.\nPeddle decise quindi di iniziare a lavorare in proprio alla sua idea e nel contempo inizi\u00f2 a cercare un produttore interessato a realizzarla. Alla fine contatt\u00f2 MOS Technology, che si dimostr\u00f2 interessata al progetto, e Peddle decise quindi di lasciare Motorola per entrare a lavorare presso MOS Technology nel mese di agosto del 1974, seguito da altri ingegneri della squadra che aveva lavorato al 6800, tra cui Mensch e Rod Orgill.\nPeddle si mise subito al lavoro guidando la squadra di ingegneri allo sviluppo di 2 differenti CPU: Orgill svilupp\u00f2 il MOS 6501, un processore che era compatibile a livello di piedinatura con il 6800, mentre Mensch svilupp\u00f2 il MOS 6502, che differiva dal 6501 per una differente piedinatura e per la presenza di un generatore di clock interno. Entrambi i chip non erano compatibili a livello di codice con il 6800 perch\u00e9 avevano un'architettura interna ed un set di istruzioni differenti. Il maggior punto a favore di questi microprocessori fu il loro prezzo: il primo fu prezzato 20$, il secondo 25$. Ci\u00f2 fu possibile grazie alla rimozione dal chip di tutte le caratteristiche che non erano essenziali, ottenendo cos\u00ec una die di ridotte dimensioni: entrambi presentavano un puntatore di stack ad 8 bit al posto di quello a 16 bit del 6800, entrambi avevano un solo accumulatore contro i 2 del 6800, ed il bus degli indirizzi non presentava una modalit\u00e0 a 3 stati, usata per l'accesso diretto alla memoria (DMA).\nI processori ebbero molto spazio sulle riviste del settore: alcuni dei primi articoli sul 6501 e sul 6502 furono pubblicati sul numero di luglio di \"Electronics\" e sul numero di agosto di \"EE Times\", seguiti da altri su \"EDN\" (20/09/1975), \"Electronic News\" (03/11/1975) e \"Byte\" (novembre 1975). Annunci del 6501 apparvero in diverse pubblicazioni durante il mese di agosto del 1975: MOS Technology annunciava la presentazione del chip alla fiera dell'elettronica WESCON di San Francisco, che si sarebbe tenuta dal 16 al 19 settembre del 1975: l\u00ec il microprocessore sarebbe stato acquistabile a 25$. Nel mese di settembre gli annunci riguardavano anche il 6502, che veniva annunciato disponibile presso il WESCON a 25$ mentre il 6501 veniva riprezzato a 20$.\nMotorola rispose abbassando subito il prezzo del 6800, che all'epoca costava 175$, portandolo a 69$ e citando in giudizio MOS Technology nel mese di novembre del 1975: Motorola affermava che i suoi ex-ingegneri avevano utilizzato informazioni tecniche sviluppate presso i suoi uffici per progettare i microprocessori 6501 e 6502.\nL'altro settore di interesse di MOS Technology, i chip per calcolatrici, non andava bene a causa della guerra dei prezzi portata avanti da Texas Instruments per cui Allen-Bradley, ricevuta la citazione, decise di limitare le possibili perdite e cedette le proprie quote ai fondatori della societ\u00e0.\nLa causa si risolse nel mese di maggio del 1976 con MOS Technology che decise di eliminare il 6501, che poteva essere montato come sostituto del 6800 nelle schede madri prodotte per questa CPU grazie all'identica piedinatura, e di acquistare le licenze dei chip periferici di Motorola. Per competere con MOS Technology, Motorola fu per\u00f2 costretta a ridurre il prezzo del 6800 a 35$.\nIl successo del MOS 6502.\nCome annunciato, al WESCON del 1975 MOS Technology present\u00f2 il 6502 a 25$ a chip. All'inizio i visitatori pensarono che il prezzo del 6502 fosse sbagliato o fosse un imbroglio ma durante lo svolgimento della fiera videro che sia Motorola che Intel abbassarono il prezzo dei loro chip a 69$. Questa riduzione dei prezzi legittim\u00f2 il 6502, che cominci\u00f2 ad essere venduto a centinaia di unit\u00e0.\nCome piattaforma di test da offrire agli sviluppatori che avessero voluto adottare il 6502, MOS Technology produsse il KIM-1, un minicomputer che fu acquistato non solo dagli addetti ai lavori ma anche da semplici appassionati di computer.\nIl 6502 fu usato in diverse applicazioni. Uno dei suoi primi impieghi fu come CPU del computer Apple I presentato nel 1976 dalla neonata Apple, fondata da Steve Jobs e Steve Wozniak. Il 6502 fu poi utilizzato nel Commodore PET e nell'Apple II del 1977, ed in diversi altri computer ad 8 bit tra cui la famiglia di computer Atari ad 8 bit, la serie BBC Micro, il Commodore VIC-20 ed i computer di Ohio Scientific e Oric. Il Commodore 64 usava il successore del 6502, il MOS 6510, ma la sua unit\u00e0 a dischi modello 1541 usava un 6502 per eseguire il codice del DOS integrato nell'unit\u00e0 stessa.\nAlcuni derivati del 6502 furono utilizzati in 2 diffuse console: il 6507, un 6502 con un bus indirizzi ridotto, fu usato nell'Atari 2600, mentre la Famicom, presentata da Nintendo nel 1983 in Giappone e venduta un paio di anni pi\u00f9 tardi in tutto il mondo come Nintendo Entertainment System (NES) utilizzava il Ricoh 2A03, una versione modificata realizzata appositamente per Nintendo che non integrava la logica di calcolo BCD e con 22 registri di I/O mappati in memoria per controllare i generatori sonori, l'accesso diretto alla memoria e le periferiche di gioco della console.\nL'acquisizione da parte di Commodore.\nNonostante il successo commerciale del 6502, MOS Technology ancora non si era ripresa dalla crisi dell'anno precedente. Anche Commodore, come gi\u00e0 accennato, aveva registrato pesanti perdite con l'ingresso nel mercato delle calcolatrici elettroniche di Texas Instruments. Per cercare di limitare i costi di produzione Jack Tramiel, fondatore e capo di Commodore, decise di seguire la strada intrapresa dalla rivale ed inizi\u00f2, grazie ad una nuova iniezione di capitali fatta dal socio finanziario di Tramiel, Irving Gould, l'acquisizione di piccole societ\u00e0 che avrebbero prodotto i componenti necessari alle calcolatrici: display a LED, alimentatori e vari produttori di integrati, fra cui MOS Technology, che fu acquistata nel 1976 per 800.000 dollari.\nChuck Peddle pass\u00f2 cos\u00ec a lavorare direttamente negli uffici Commodore, mentre la societ\u00e0 continu\u00f2 comunque a produrre integrati anche per la vendita a terzi mantenendo il marchio MOS fino al 1989, nonostante l'azienda divenne presto una divisione della controllata Commodore Business Machines Inc. denominata \"Commodore Semiconductor Group\" (CSG). Mensch, invece, che aveva capito che Commodore avrebbe ben presto cessato lo sviluppo di nuovi microprocessori, lasci\u00f2 l'azienda prima che il passaggio fosse completato e si trasfer\u00ec a Mesa (Arizona), dove fond\u00f2 nel 1978 Western Design Center (WDC). Ottenuta la licenza per produrre il 6502, svilupp\u00f2 una versione in tecnologia CMOS del processore esente dai bug del 6502 originale, il WDC 65C02.\nParlando con Tramiel, Peddle convinse il capo di Commodore che il tempo delle calcolatrici era passato e che il futuro erano i computer. Peddle propose quindi di svilupparne uno sulla base del microcomputer KIM-1 che MOS Technology aveva prodotto come base di sviluppo del 6502. Tramiel dette il beneplacito all'operazione e Peddle elabor\u00f2 il progetto del KIM-1 ottenendo il Commodore PET.\nGli anni ottanta ed il cambio del marchio.\nDurante gli anni ottanta Commodore present\u00f2 diversi home computer ad 8 bit, tutti basati sulla famiglia di processori 65xx di MOS. Nel 1981 arriv\u00f2 il VIC-20, che integrava il 6502; nel 1982 fu la volta del C64, basato sul 6510, un'evoluzione del 6502 capace di operare con un clock esterno; nel 1984 fu la volta del Commodore 16, che montava il 7501, derivato dal 6510 a cui aggiungeva il bank switching; il 1985 vide la nascita del C128, con il MOS 8502, un 6510 capace di operare ad un clock doppio grazie alla tecnologia HMOS.\nNel 1985 fu presentata anche l'Amiga ma questa era frutto di Amiga Corporation, una piccola azienda che aveva sviluppato in proprio il chipset del nuovo computer. Il gruppo che aveva prodotto il famoso 6502 viveva ormai delle glorie del passato e Commodore non investiva nella ricerca, con il risultato che tutte le CPU fino ad allora prodotte erano solo modifiche dell'illustre predecessore.\nIl 1989 vide Commodore cancellare il marchio storico \"MOS\": da quel momento in poi i processori prodotti sarebbero stati marchiati \"CSG\" (Commodore Semiconductor Group).\nNel 1990 Commodore inizi\u00f2 a lavorare ad un nuovo computer, noto come \"Commodore 65\", basato su una nuova CPU, denominata CSG 4510 che, per\u00f2 altro non era che un 6502 modificato a cui erano aggiunti sullo stesso chip 2 adattatori I/O MOS 6526. Il progetto non vide per\u00f2 mai la luce perch\u00e9 Commodore inizi\u00f2 a registrare pesanti perdite economiche e, nel 1994, fu costretta a dichiarare il fallimento.\nIl fallimento della Commodore e la fine.\nDopo la bancarotta del 1994, Commodore Semiconductor Group (l'ex-MOS Technology) fu acquistata dai suoi ex-dirigenti per 4,3 milioni di dollari pi\u00f9 1 milione di dollari per coprire le spese relative al fallimento ed ai vincoli ambientali dovuti all'EPA, l'ente americano di protezione ambientale. Dennis Peasenell divenne amministratore delegato della nuova societ\u00e0 che, alla fine del 1994, fu ceduta a GMT Microelectronics (\"GMT\" \u00e8 la sigla dell'inglese \"Great Mixed-signal Technologies\"). GMT riapr\u00ec lo stabilimento di Norristown, che Commodore aveva chiuso nel 1992, e riprese la produzione di integrati, sempre sotto il controllo dell'Enviromental Protection Agency, che aveva inserito quella fabbrica nella lista dei siti a rischio ambientale nel 1989, poich\u00e9 contaminato da tricloroetilene che la Commodore non aveva adeguatamente contenuto. \nNonostante nel 1999 GMT avesse fatturato 21 milioni di dollari ed avesse 180 dipendenti, nel 2001 l'EPA costrinse GMT a chiudere lo stabilimento e la societ\u00e0 fu sciolta."}
{"id": "104280", "revid": "1632387", "url": "https://it.wikipedia.org/wiki?curid=104280", "title": "Partito Monarchico Popolare", "text": "Il Partito Monarchico Popolare (PMP) \u00e8 stato un partito politico italiano, fondato il 2 giugno 1954, per iniziativa di Achille Lauro, in seguito ad una scissione all'interno del Partito Nazionale Monarchico (PNM).\nStoria.\nI contrasti nascevano dal fatto che Lauro si proponeva come obiettivo la ricerca di un accordo con la Democrazia Cristiana (DC) per la formazione di una maggioranza governativa di centro-destra, che riteneva necessaria anche per consolidare il proprio potere locale (soprattutto a Napoli), mentre il segretario del partito Alfredo Covelli era orientato a stabilire alleanze a destra con il Movimento Sociale Italiano (MSI).\nInoltre Lauro, ricco armatore navale, non intendeva pi\u00f9 finanziare con il proprio patrimonio un partito che si era data un'organizzazione costosa e di cui non aveva il pieno controllo.\nAlle elezioni politiche del 1958 il PMP ottenne un risultato migliore del PNM, con il 2,6% dei voti alla Camera (e con 14 deputati e 5 senatori), contro il 2,2% del rivale (con 11 deputati e 2 senatori).\nDopo quella data, sfumata anche la speranza del PMP di inserirsi nell'area governativa, inizi\u00f2 un progressivo riavvicinamento dei due partiti monarchici, che si concluse nel 1959 con la loro unificazione nel \"Partito Democratico Italiano\" (PDI), divenuto poi, nel 1961, \"Partito Democratico Italiano di Unit\u00e0 Monarchica\" (PDIUM).\nUna frazione del PMP, contraria alla riunificazione e guidata da Antonio Cremisini, fond\u00f2 il \"Movimento Monarchico Italiano\" e conflu\u00ec nel MSI."}
{"id": "104281", "revid": "1240990", "url": "https://it.wikipedia.org/wiki?curid=104281", "title": "Burridda", "text": ""}
{"id": "104283", "revid": "92920", "url": "https://it.wikipedia.org/wiki?curid=104283", "title": "Deep Purple", "text": "I Deep Purple sono un gruppo musicale hard rock inglese formatosi a Hertford nel 1968. Insieme a gruppi come Led Zeppelin e Black Sabbath, sono considerati fra i principali pionieri del genere hard rock e tra i precursori dell'heavy metal.\nVengono considerati una delle band pi\u00f9 influenti del panorama musicale degli anni settanta, con un substrato musicale molto vario, che spazia dal blues al rock and roll, dal funk al jazz e al folk, dalla musica orientale alla musica classica, fino all'R&amp;B, a cui unirono un certo virtuosismo tecnico. Il suono della band comprende anche elementi di rock progressivo, genere in auge nel periodo.\nHanno venduto pi\u00f9 di 100 milioni di copie nel mondo senza contare le enormi vendite di bootleg, ovvero il traffico di dischi illegali spesso registrati durante le esibizioni dal vivo del gruppo.\nIl gruppo venne inserito nel \"Guinness dei primati\" come band pi\u00f9 rumorosa del mondo a seguito di un concerto al Rainbow Theater di Londra nel 1972 durante il quale tre spettatori persero conoscenza a causa dei 117 dB raggiunti. Nel 2016 sono stati inseriti nella Rock and Roll Hall of Fame.\nStoria del gruppo.\nLe origini (1968-1969).\nNel febbraio del 1968, prendendo le mosse da progetto maturato l'anno precedente dal batterista e cantante Chris Curtis e su iniziativa dell'agenzia HEC (dalle iniziali dei manager Ron Hire, presto dimissionario, Tony Edwards e John Coletta), prese vita una band chiamata Roundabout, basata sull'idea di Curtis di un gruppo in cui i musicisti, assoldati di volta in volta a seconda delle necessit\u00e0, ruotassero (come in una giostra, in inglese appunto \"roundabout\") attorno a lui e al suo strumento. La band, oltre allo stesso Curtis alla batteria e alla voce, comprendeva l'organista Jon Lord, ex Artwoods proveniente in quel momento dai Garden, la backing band dei Flower Pot Men, e il chitarrista Ritchie Blackmore, ex Outlaws (band inglese appartenente alla scuderia di Joe Meek), reduce da un'esperienza in Italia con il cantante Riki Maiocchi (gi\u00e0 fondatore de I Camaleonti) nei Trip. Come bassista, Lord sugger\u00ec il vecchio amico Nick Simper, un esperto musicista che aveva condiviso con lui l'esperienza Flower Pot Men.\nL'uso di LSD e le sue continue assenze tagliarono ben presto Curtis fuori dal suo stesso progetto, per cui il gruppo si mise alla ricerca di un nuovo cantante e di un nuovo batterista. Nel marzo del 1968 Lord, Blackmore e Simper arruolarono cos\u00ec il cantante Rod Evans e il batterista Ian Paice, entrambi ex Maze (band inglese che aveva soggiornato per qualche mese anche in Italia incidendo il 45 giri \"Aria del sud/Non fatemi odiare\" per la Polydor, NH 59\u00a0801). Nella primavera del 1968 il gruppo si lasci\u00f2 definitivamente alle spalle il progetto di Curtis scegliendo di chiamarsi \"Deep Purple\", nome suggerito da Blackmore pensando all'omonima canzone di Peter DeRose, brano preferito di sua nonna. Il nome \"Roundabout\" fu tuttavia riesumato in occasione delle date di rodaggio in terre scandinave (esordio a Taastrup, Danimarca, il 20 aprile), onde non compromettere il progetto in caso di iniziale insuccesso.\nLa tappa successiva fu il coinvolgimento del produttore Derek Lawrence, altro amico di Blackmore ai tempi delle collaborazioni con Joe Meek, che sar\u00e0 determinante nel procurare alla band un contratto con l'etichetta statunitense Tetragrammaton, allora alla ricerca di band inglesi. La demo realizzata per l'occasione, particolarmente commerciale con il suo felice mix di pop e psichedelia, garantir\u00e0 un successivo contratto europeo con la EMI. Il loro primo album sar\u00e0 cos\u00ec registrato in un weekend, l'11 e 12 maggio, rielaborando alcuni brani della demo e inserendo diverse cover rodate nel corso del tour scandinavo.\nL'ottimo lavoro di promozione della Tetragrammaton procurer\u00e0 ai Deep Purple un immediato successo negli Stati Uniti del singolo \"Hush\", cover di un brano di Joe South, trascinando in classifica l'album di debutto \"Shades of Deep Purple\", al punto che in madrepatria la band sar\u00e0 inizialmente percepita come americana. Seguirono gli album \"The Book of Taliesyn\" (1968) e \"Deep Purple\" (1969), quest'ultimo comprendente alcuni momenti orchestrali. La band, nonostante l'intensa attivit\u00e0 concertistica -soprattutto in terra statunitense- sconter\u00e0 per\u00f2 l'indifferenza dei mercati europei e il fallimento finanziario della Tetragrammaton.\nBlackmore, a questo punto, sar\u00e0 determinante nella scelta di sfruttare il nascente filone del rock pesante, ottenendo la sostituzione dei pi\u00f9 miti Evans e Simper con il cantante Ian Gillan e il bassista Roger Glover, due rodati compositori ex-membri degli Episode Six, dando cos\u00ec luogo alla formazione \"classica\" dei Deep Purple: il \"Mark II\". Gillan in particolare fu suggerito a Blackmore dall'allora batterista degli Episode Six, Mick Underwood, che aveva militato con il chitarrista negli Outlaws. Quando, nel giugno del 1969, Ian fu invitato a prendere parte registrazione del singolo 'Hallelujah' (all'insaputa di Evans e Simper, che saranno tenuti all'oscuro per oltre un mese del disposto licenziamento onde non compromettere assunti impegni \"live\") la band convoc\u00f2 anche il bassista. Il mattino dopo, un po' a sorpresa, questi fu invitato a integrare la band in forza delle sue comprovate qualit\u00e0 di arrangiatore e compositore. Il primo album realizzato dal Mark II, tuttavia, sar\u00e0 ancora un progetto incentrato sul lavoro di Lord, il famigerato \"Concerto for Group and Orchestra\": un movimento in tre parti composto dall'organista eseguito con il supporto della Royal Philharmonic Orchestra diretta da Malcolm Arnold. La serata del 'Concerto' (24 settembre 1969) fu completata da un miniset di mezzora della band e dall'esecuzione della Sesta Sinfonia (Op 95) di Arnold.\nI classici (1970-1975).\nPoco tempo dopo la band cambi\u00f2 genere a favore di una forma di hard rock molto \"pesante\" che fu uno dei primi esempi di heavy metal insieme ai primi lavori dei Black Sabbath e dei Led Zeppelin. A innescare il cambiamento, come riconoscono i membri della band, fu proprio l'avvento sulla scena musicale di fine anni sessanta della formazione britannica dei Led Zeppelin. L'ascolto dei primi due dischi pubblicati dai colleghi rappresent\u00f2 per Lord e compagni una sorta di illuminazione:\nInvece di includere un nuovo chitarrista nel gruppo, Jon Lord (musicista di formazione classica, diplomato al conservatorio) ebbe un'intuizione geniale: colleg\u00f2 l'Hammond a un amplificatore per chitarra elettrica Marshall 1959 SLP. Il suono risult\u00f2 un'alternativa a quello che avrebbe potuto fornire una chitarra elettrica e caratterizz\u00f2 il sound tipico dei Deep Purple. In un'intervista Lord rivel\u00f2: \"Amplificai il mio organo invece che col Leslie col Marshall di Ritchie ed \u00e8 cos\u00ec che svegliai la bestia; solo due anni dopo riuscii a domarla al massimo delle sue potenzialit\u00e0.\" Fu da questo momento in poi che i Deep Purple crearono un sound che avrebbe influito in modo considerevole sul rock e in particolare sull'heavy metal.\n\"Deep Purple in Rock\", distribuito nel giugno del 1970, \u00e8 considerato una pietra miliare dell'hard rock. L'album, con un titolo che si voleva manifesto programmatico dopo gli esperimenti filarmonici di Lord, conteneva futuri classici della band come \"Child in Time\" e \"Speed King\", e scal\u00f2 le classifiche di vendita inglesi (stazioner\u00e0 nella top 30 fino alla pubblicazione del loro disco successivo), anche in forza di un singolo di improvviso e per certi versi imprevisto successo, \"Black Night\", un brano composto senza troppe pretese (non era stato neanche inserito nell'album, cosa che far\u00e0 la fortuna dei successivi \"Greatest Hits\" che lo ospiteranno) elaborando su suggerimento di Blackmore il giro di basso della \"Summertime\" (1962) di \"Ricky Nelson\".\nIl successo della svolta hard rock ottenne di fare passare del tutto inosservata la seconda composizione per gruppo e orchestra di Lord, \"Gemini Suite\", presentata il 17 settembre dalla band e dalla Light Music Society Orchestra diretta da Malcolm Arnold, un concerto che vedr\u00e0 commercialmente luce soltanto nel 1993 (una versione in studio sar\u00e0 invece registrata un anno dopo da Jon Lord come suo primo progetto solista, con il contributo \"interno\" dei soli Paice e Glover).\n\"Fireball\", pubblicato nel settembre del 1971, si discost\u00f2 in parte dalle aspettative del pubblico. Oltre ai consueti brani di stampo hard rock, come la title track e \"No One Came\", si trovano infatti anche alcuni esperimenti blues rock, come \"No No No\" e \"Demon's Eye\", o divagazioni country, come \"Anyone's Daughter\". L'album, realizzato in modo alquanto laborioso e incostante durante le rare pause concesse dalla fitta attivit\u00e0 \"live\" tra il settembre del '70 e il giugno successivo, risult\u00f2 inevitabilmente meno coeso e riscosse minor successo del precedente: preceduto dal fortunato singolo \"Strange Kind of Woman\" (anche questo non inserito nell'album), scaler\u00e0 immediatamente le classifiche ma ne uscir\u00e0 relativamente presto.\nL'album della definitiva consacrazione sar\u00e0 cos\u00ec il successivo \"Machine Head\", del 1972. Il disco, oltre ai futuri classici \"Highway Star\", \"Lazy\" e \"Space Truckin'\", contiene soprattutto \"Smoke on the Water\", uno dei brani pi\u00f9 noti della loro carriera e del rock nel suo insieme. Il testo descrive l'incendio che devast\u00f2 il Casin\u00f2 di Montreux, scoppiato a causa di un razzo lanciato all'interno dello spazio chiuso nel corso di un concerto di Frank Zappa e dei Mothers of Invention da uno scriteriato spettatore. \"Machine Head\" fu registrato con l'aiuto del camion-studio dei Rolling Stones e, in ragione dell'avvenuta distruzione della grande sala del Casin\u00f2 inizialmente considerata come base delle operazioni, all'interno di un albergo appena fuori Montreux, cosa che confer\u00ec particolari sonorit\u00e0 al prodotto finale.\nA seguito della successiva tourn\u00e9e giapponese usc\u00ec il \"live\" \"Made in Japan\" (dicembre 1972), ennesima pietra miliare della loro carriera. Realizzato inizialmente per il solo mercato nipponico e proposto in Europa nella stagione natalizia al prezzo di un album singolo, scal\u00f2 immediatamente le classifiche di vendita, diventando uno dei \"live album\" pi\u00f9 celebrati e venduti della storia del rock, cementando la fama della band come \"live act\" e generando negli anni una lunghissima serie di tentativi d'imitazione, in primis da parte della stessa band.\nNel marzo del 1973 vede invece la luce il loro settimo album in studio, \"Who Do We Think We Are\", molto meno ispirato e innovativo dei precedenti. Parzialmente composto in Italia (Roma, luglio) ma ultimato in Germania (Waldorf-Nord, Francoforte, ottobre '72), la sua uscita era stata rimandata a causa del successo di MiJ. A conferma del momento di stanchezza della band, il 29 giugno successivo, a Osaka, si terr\u00e0 invece l'ultimo concerto (prima della riformazione dell'84) del Mk II.\nGillan, stressato dai crescenti contrasti personali con Blackmore e dal fitto calendario dei concerti, aveva infatti annunciato gi\u00e0 da diversi mesi la sua intenzione di lasciare la band, ritirandosi in un primo momento da ogni attivit\u00e0 musicale. Blackmore, sempre alla ricerca di nuove sonorit\u00e0, pretese a quel punto la testa di Glover, che intraprender\u00e0 una fortunata carriera di produttore. La scelta del nuovo bassista ricadde su Glenn Hughes (allora bassista/cantante nei Trapeze), un artista potenzialmente in grado di assumere il duplice ruolo di cantante e bassista riducendo i Deep Purple a quattro elementi, ma la predilezione del management per la formula \"a cinque\" impose la ricerca di un successore di Gillan. Un nastro inviato da un David Coverdale un po' alticcio spicc\u00f2 tra quelli dei tanti candidati, valendo al singer una fortunata audizione. Con questa formazione, ufficialmente presentata alla stampa il 23 settembre del 1973 nella cornice del castello di Clearwell, fu cos\u00ec realizzato un ulteriore disco di grande successo, \"Burn\", registrato a Montreux il successivo novembre. L'album sar\u00e0 ricordato, oltre che per la \"title track\", per il blues \"Mistreated\", un pezzo coltivato da Blackmore dai tempi di \"Machine Head\".\nIl MK III debutter\u00e0 dal vivo il 9 dicembre a Copenhaghen, in Danimarca, per quindi proseguire con un minitour europeo propedeutico al pi\u00f9 impegnativo tour americano, culminante con il concerto-evento The California Jam (6 Aprile 1974, Ontario Speedway, San Francisco), con un \"bill\" che prevedeva, tra gli altri, ELP, Black Sabbath, Black Oak Arkansas, Eagles, Earth Wind &amp; Fire. I Deep Purple in particolare avrebbero dovuto essere i penultimi a suonare sul palco, lasciando l'onore della chiusura agli ELP, ma avevano comunque concordato con gli organizzatori di esibirsi solo dopo il tramonto, approfittando al massimo dell'impianto luci e del coreografico arcobaleno luminoso sovrastante il palco (elemento che sar\u00e0 ripreso anni dopo dai Rainbow di Ritchie Blackmore). Contro ogni tradizione festivaliera, tuttavia, alle 18:30 tutte le altre band si erano gi\u00e0 esibite, e gli organizzatori sollecitarono i Deep a presentarsi sul palco per scongiurare tafferugli, cosa che Blackmore in particolare rifiut\u00f2 di fare ricorrendo a ogni possibile pretesto, e questo fino a un deciso e minaccioso intervento di un manager della ABC. La tensione garant\u00ec un esordio esplosivo, con le giovani reclute Coverdale e Hughes che conquistarono subito il pubblico con l'esplosiva armonia del loro incalzante cantato. Sul finire intervennero per\u00f2 una serie di incidenti: Blackmore in particolare, ancora irritato da quanto avvenuto prima del concerto, durante il suo distruttivo climax finale prese di mira una delle telecamere della ABC, danneggiandola con la sua chitarra, per quindi distruggere parte della sua amplificazione con una pirotecnica esplosione che, pianificata in modo non ottimale dai suoi tecnici, rischi\u00f2 di danneggiare seriamente il palco, con grave rischio per i presenti. L'episodio fu molto gonfiato dalla stampa specializzata (salvo essere ridimensionato anni dopo, quando le riprese del concerto furono commercializzate in videocassetta dalla BBC) che rifer\u00ec di un Ian Paice sbalzato dalla sua postazione con i capelli in fiamme, di cameraman finiti in ospedale e di rocambolesche fughe in elicottero del gruppo per sottrarsi alle furibonde autorit\u00e0 locali, unico evento questo con qualche fondamento (il locale corpo dei pompieri minaccer\u00e0 successivamente di fare adottare seri provvedimenti contro la band).\nLa data di Kilburn (22 maggio) del successivo tour inglese sar\u00e0 registrata e successivamente radiotrasmessa dalla BBC all'interno del programma \"In Concert\", originando un proliferare di \"bootleg\" che avr\u00e0 fine soltanto nel 1982 con la pubblicazione ufficiale dell'album \"Live in London\" (singolo, grazie a un attento lavoro di editing e all'esclusione dei 31 minuti di \"Space Truckin\"', che riemergeranno in qualche raccolta e nella riedizione su CD del 2007).\nL'influenza di David Coverdale e di Glenn Hughes aveva intanto introdotto elementi funky, rhythm'n'blues e soul al sound del gruppo, e queste nuove sonorit\u00e0 saranno ancora pi\u00f9 evidenti nel successivo \"Stormbringer\", registrato tra l'8 e il 20 agosto del 1974 e distribuito a Novembre. In occasione di quest'album i brani non furono pi\u00f9 accreditati alla band nel suo insieme, ma ai singoli compositori, cosa che aliment\u00f2 non pochi dissapori in seno alla band, che per la prima volta mise in minoranza Blackmore opponendosi all'inserimento di una cover di \"Black Sheep of the Family\" dei Quatermass.\nNon soddisfatto da questa riorganizzazione degli equilibri e dalle novit\u00e0 introdotte, Blackmore rassegner\u00e0 la dimissioni, abbandonando ufficialmente la band dopo l'ultima data del \"tour\" di \"Stormbringer\" a Parigi, precisamente il 7 aprile 1975, per fondare i Rainbow con Ronnie James Dio. Il management, debitamente informato, decise cos\u00ec di registrare le ultime tre date in previsione di un album epitaffio, \"Made in Europe\", che uscir\u00e0 nel 1976. Album singolo, onde evitare di riproporre pezzi gi\u00e0 contenuti all'interno del modello \"Made in Japan\", avr\u00e0 per contenuto principale il concerto di Saarbr\u00fccken. Le date di Graz e Parigi saranno usate per realizzare un successivo doppio cd nel 1996, \"Mk 3 - The Final concerts\" (ricostruente l'intera scaletta), ed essere infine oggetto di autonoma pubblicazione con \"Live in Paris 1975\" (nel 2003) e \"Live in Graz 1975\" (nel 2014).\nSenza Blackmore (1975-1976).\nI Deep Purple, su contagiosa insistenza di Coverdale, arruolarono a quel punto il giovane statunitense Tommy Bolin, ex Zephyr e James Gang, nonch\u00e9 brillante protagonista dell'album 'Spectrum' di Billy Cobham. Nonostante le ottime credenziali di Bolin e l'oggettiva qualit\u00e0 del prodotto, l'album \"Come Taste the Band\" del 1975 non replic\u00f2 i successi passati, e questo nonostante la presenza di ottimi momenti come 'This Time Around' e 'You Keep on Moving', cavalli di battaglia di Hughes nei decenni a venire.\nNel 1976 John Bonham, batterista dei Led Zeppelin, si present\u00f2 dietro le quinte di un concerto dei Deep Purple al Nassau Coliseum di Long Island; in stato di ubriachezza not\u00f2 un microfono libero e sal\u00ec sul palco prima che i roadies dei Deep Purple potessero fermarlo.\nIl gruppo smise di suonare stupefatto, mentre Bonham urlava al microfono: Quindi fece per andarsene ma prima si volt\u00f2 verso il chitarrista dei Deep Purple e lo insult\u00f2 gratuitamente: Tale episodio comparve sulle riviste musicali di tutto il mondo (\u00e8 citato anche nel libro \"Led Zeppelin: Il Martello degli Dei\") e successivamente gli stessi Deep Purple lo confermarono numerose volte.\nI problemi di dipendenza da eroina di Bolin crearono vari problemi nel gruppo, soprattutto in ragione della discontinuit\u00e0 delle prestazioni live. Lo stesso Hughes stava iniziando a fare uso smodato di cocaina. Band e management erano del resto impreparati a gestire la situazione, non avendo mai avuto a che fare con persone in balia di dipendenze. Durante il \"tour\" asiatico, gi\u00e0 piagato da una serie di sciagure, tra cui la morte del roadie Patsy Collins nel corso di un mai chiarito incidente a Giacarta, Tommy Bolin pat\u00ec la semiparalisi del braccio sinistro a causa di un infelice shot di eroina, con il risultato che le date giapponesi furono portati avanti con grave difficolt\u00e0 e imbarazzo da parte del resto del gruppo (ne sar\u00e0 spietata testimonianza il live del '77 \"Last Concert in Japan\", dedicato per assurdo alla memoria di Tommy Bolin). Le cose andarono leggermente meglio nel corso del successivo tour statunitense (come testimoniato stavolta dall'album \"Live in California 1976\" del 1995), salvo precipitare al loro ritorno in Europa, con Bolin in grave difficolt\u00e0 di fronte alle contestazioni dei fan orfani di Blackmore, fino al catastrofico concerto del 15 marzo a Liverpool con la successiva cancellazione del previsto tour in Germania.\nLo scioglimento della band, tuttavia, sar\u00e0 ufficializzato soltanto a luglio con un comunicato del manager Rob Cooksey.\nDopo lo scioglimento (1976-1983).\nNegli anni successivi allo scioglimento del gruppo la Deep Purple (Overseas) Enterprises sfrutter\u00e0 abilmente il catalogo e il materiale registrato in suo possesso per mantenere vivo il \"brand\" Deep Purple, immettendo regolarmente nel mercato raccolte (spesso contenenti rarit\u00e0 e singoli non presenti negli album) e \"live\". Tra le iniziative di maggior successo spicca la riproposta del singolo \"Black Night\", che, senza nessuna particolare forma di promozione, entrer\u00e0 per ben due volte nella top 50 inglese dei 45 giri (una prima nel 1979 con \"Strange Kind of Woman\" per B-side e una seconda nel 1980 abbinato a \"Speed King\", come un decennio prima), facendo da apripista al \"best of\" \"\", che conquister\u00e0 invece la prima piazza nella categoria dei 33 (impresa che in precedenza era riuscita alla band solo con \"Fireball\" e \"Machine Head\"), ritrovandosi certificato disco d'oro in Austria, Germania e Regno Unito, e addirittura di platino negli Stati Uniti.\nLa maggior parte degli ex Deep Purple, intanto, sperimentava diversi livelli di successo con altre formazioni.\nI Rainbow di Ritchie Blackmore - band nella quale milit\u00f2 anche Roger Glover - fecero conoscere al grande pubblico Ronnie James Dio e Joe Lynn Turner, oltre a dare visibilit\u00e0 a futuri protagonisti del la scena hard rock come Don Airey e Bob Daisley.\nIan Paice e Jon Lord fondarono nel 1976 una band insieme al tastierista Tony Ashton, i Paice Ashton Lord, che si sciolse dopo avere realizzato un solo album (della formazione facevano parte anche Bernie Marsden alle chitarre e Paul Martinez al basso).\nIan Gillan, in seguito alla liquidazione della sua casa motociclistica, fond\u00f2 nel 1976 la Ian Gillan Band, sciolta la quale diede vita ai Gillan, per quindi entrare nei Black Sabbath il tempo di completare un album, \"Born Again\", e un tour.\nGlenn Hughes, abortito il progetto di una collaborazione con Bolin e realizzato un album solista con il contributo dei vecchi complici dei Trapeze (\"Play Me Out\"), si smarrir\u00e0 per anni schiavo delle proprie dipendenze, salvo resuscitare sul finire degli anni '80 avviando una fortunata carriera solista intervallata da prestigiose collaborazioni.\nDavid Coverdale realizzer\u00e0 un paio di dischi solisti prodotti da Roger Glover (\"Whitesnake\" e \"Northwinds\") per quindi fondare i Whitesnake in cui confluiranno per un certo periodo Ian Paice e Jon Lord.\nTommy Bolin morir\u00e0 di overdose il 4 dicembre del 1976 a Miami, mentre era intento a promuovere il suo secondo album solista, \"Private Eyes\".\nDiscorso a parte merita Rod Evans che, anni dopo avere abbandonato gli psichedelici Captain Beyond, nel 1980 diede vita ad una formazione dall'improbabile nome di New Deep Purple - talvolta presentatasi al pubblico anche senza il suffisso \"New\" - oggi considerata totalmente apocrifa. Dopo aver cercato invano di coinvolgere Nick Simper (che negli anni '70 aveva militato nei Warhorse) il cantante si associ\u00f2 con il chitarrista Tony Flynn, il tastierista Geoff Emery, il batterista Dick Jurgens e il bassista Tom de Rivera, musicisti piuttosto sconosciuti, tre dei quali (Flynn, Emery e Jurgens) gi\u00e0 in forza nei New Steppenwolf, formazione a sua volta apocrifa e truffaldina degli Steppenwolf.\nAttivo sul fronte live in quasi tutto il Nuovo Continente per ben 5 mesi (dal 17 maggio al 20 settembre del 1980), questo quintetto tenne, a detta di Flynn, 70 concerti (tra cui ad Amarillo, Houston, El Paso, Citt\u00e0 del Messico, Honolulu, Anchorage, Qu\u00e9bec, Rouyn-Noranda, Phoenix) proponendo un repertorio composto quasi interamente da brani delle Mark II e III, nelle quali Evans non aveva militato (\"Highway Star\", \"Smoke on the Water\", \"Woman from Tokyo\", \"Space Truckin'\", \"Burn\" e \"Might Just Take Your Life\", non sempre suonati assieme), intervallando pochissimi pezzi della Mark I, di cui ben tre cover (\"Kentucky Woman\", \"Hush\", \"Hey Joe\") e una strumentale (\"Wring That Neck\"). Dopo aver strappato un contratto alla Warner Curb Records, una label affiliata della Warner Bros., per un nuovo album in studio, registr\u00f2 alcuni brani, tra cui una nuova versione del primo grande successo dei Deep Purple in America, \"Hush\", e gli inediti \"Hold on Me\", \"Blood Blister\" e \"Brum Doogie\", di cui oggi si sono comunque perse le tracce.\nL'organico si sciolse repentinamente a seguito dell'azione legale intentata da HEC e Deep Purple Overseas Enterprises anche a nome di Blackmore, Coverdale, Gillan, Glover, Hughes, Lord e Paice (Simper e naturalmente Bolin non erano pi\u00f9 rappresentati dalla HEC), in seguito alla quale Evans perse ogni diritto relativo alle royalties derivanti dal catalogo del Mk I.\nIl ritorno (1984-1992).\nL\u2019inatteso successo della raccolta Deepest Purple e il contemporaneo interesse dei promoter statunitensi per i \u201cNew\u201d Deep Purple - che il 19 agosto del 1980, prima di essere diffidati, erano riusciti a suonare alla \"Long Beach Arena\" di Los Angeles \u2013 suggerirono l'opportunit\u00e0 di una \"reunion\" della formazione pi\u00f9 amata, il Mark II. Nel corso dei primissimi anni \u201980 si tennero cos\u00ec una serie di incontri tra manager storici e singoli musicisti per districare l\u2019intricata matassa dei vincoli contrattuali in atto, finch\u00e9, il 27 aprile del 1984, poco dopo che i ritardatari Gillan e Lord ebbero finito di assolvere i rispettivi impegni con Black Sabbath (4 marzo, ultima data del \"Born Again Tour\") e Whitesnake (16 aprile, promozione televisiva in Svezia), la notizia dell\u2019avvenuta reunion fu rivelata dal \"The Evening Standard\" e quindi confermata in serata dal DJ della BBC Radio 1 Tommy Vance nel corso del suo \"Friday Rock Show\".\nL\u2019album \"Perfect Strangers\" sar\u00e0 pubblicato dalla PolyGram in ottobre (etichetta Mercury Records negli States e Polydor Records nel resto del mondo), riscuotendo un ottimo successo un po\u2019 ovunque, ma in particolare nel redditizio mercato statunitense, dove diventer\u00e0 il secondo album di inediti porpora a essere certificato disco di platino dopo \"Machine Head\". Il successivo tour mondiale inizier\u00e0 in Oceania, per quindi proseguire in Giappone e Stati Uniti (dove saranno secondi solo a Bruce Springsteen per incassi) e sbarcare infine in Europa. Qui spiccher\u00e0 il singolo show tenuto nel Regno Unito in occasione del Festival di Knebworth Park del 1985, il 22 giugno: allora pubblicizzato come \"Return of the Knebworth Fayre\", vi presero parte \u2013 tra gli altri - anche Scorpions, UFO, Mountain, Blackfoot e Meat Loaf, ed \u00e8 oggi ricordato anche per le impietose condizioni atmosferiche che costrinsero gli oltre 70.000 fan accorsi a sguazzare per ore e ore nel fango. Il concerto dei Deep fu registrato e radiotrasmesso dalla BBC il sabato successivo, con i nastri che saranno poi sfruttati per realizzare un ennesimo doppio album live, \"In The Absence of Pink\", distribuito nel 1991.\nLa stessa formazione incise nel 1987 \"The House of Blue Light\", disco meno ispirato e di minor successo del predecessore, quindi il doppio live \"Nobody's Perfect\" (1988), che deluder\u00e0 grandemente le aspettative della casa discografica. Nel Regno Unito, per celebrare il ventennale della band, fu anche pubblicata una nuova versione del brano \"Hush\", riproposta su \"Nobody's Perfect\" come \"bonus track\". La generale insoddisfazione esasper\u00f2 le ormai tradizionali tensioni tra Ian Gillan e Ritchie Blackmore, che sfoceranno nel 1989 in un nuovo allontanamento del singer dal gruppo. Sar\u00e0 sostituito dall'ex cantante dei Rainbow, Joe Lynn Turner, dando vita a un'ennesima incarnazione della band che incider\u00e0 un unico album di modesto successo, \"Slaves &amp; Masters\" (1990). Con Turner, Blackmore impose alla band una sterzata AOR con il palese fine di riconquistare il terreno perduto negli Stati Uniti. L\u2019operazione mancher\u00e0 per\u00f2 il bersaglio: S&amp;M soggiorner\u00e0 per pochi giorni nei piani bassi della top 100 US (un'effimera 87\u00aa piazza a cinque mesi dall\u2019uscita dell\u2019album), per quindi produrre un tour statunitense di appena 10 date, una delusione mitigata solo in parte dal successo dei concerti in Sudamerica ed Europa orientale. Del tutto inosservata, infine, la partecipazione alla colonna del film \"Fuoco, neve e dinamite\", di cui la band realizzer\u00e0 la \"title track\".\nGli anni novanta e oltre.\nProprio quando la lavorazione del successore di \"Slaves &amp; Masters\" sta volgendo al termine, Blackmore \u2013 previo generoso anticipo da parte della RCA/BMG per la realizzazione di un progetto solista \u2013 si lascia convincere da discografici e resto della band a reintegrare Gillan in occasione del venticinquennale del gruppo. Ian, assistito da Glover e incrociando il meno possibile il chitarrista, riscrive testi e linee vocali dell\u2019album, che, con l\u2019opportuno titolo \"The Battle Rages On...\" (1993), avr\u00e0 il merito di rilanciare la band nei mercati europei e giapponese. I malumori di Blackmore non sono per\u00f2 sopiti e a dicembre, al termine del tour europeo, il chitarrista rassegna le proprie dimissioni per dedicarsi alla rifondazione dei Rainbow.\nLa band, invece di sciogliersi, reagisce compatta e trova prontamente in Joe Satriani il prezioso subentrante che li aiuter\u00e0 a portare a termine gli impegni in Giappone. L\u2019esperienza \u00e8 talmente felice che sar\u00e0 rinnovata nell'estate del 1994 in occasione di un secondo tour europeo (la BMG aveva intanto immesso nel mercato il live \"Come Hell or High Water\", testimonianza degli ultimi concerti con Ritchie) ma pregressi impegni di Joe impediscono il suo ingresso in pianta stabile nella band. Su suggerimento di Satriani i Deep Purple contattano cos\u00ec lo statunitense Steve Morse (ex Dixie Dregs e Kansas), accolto nella band sul finire dell'anno dopo qualche concerto di rodaggio in Messico..\nL\u2019arrivo di Morse rivitalizz\u00f2 la band sotto ogni punto di vista, con l\u2019album \"Purpendicular\" (febbraio 1996) che far\u00e0 sfoggio una grande diversit\u00e0 di stili e di influenze. Accolto con iniziale prudenza dal pubblico, si confermer\u00e0 un \"long seller\" e consentir\u00e0 alla band di diversificare il proprio \"live set\" dopo anni di sostanziale immobilismo, come presto testimoniato dal tempestivo live del 1997 \"Live at the Olympia\" (ben sei i pezzi tratti da \"Purpendicular\", tra cui le rappresentative \u201cTed the Mechanic\u201d, \u201cCascades\u201d e \u201cSometimes I Feel Like Screaming\u201d). Di un anno successivo sar\u00e0 \"Abandon\", dove il gruppo tenter\u00e0 di conciliare le sperimentazioni di \"Purpendicular\" con strutture pi\u00f9 classiche. Dopo un ulteriore live album, \"\", Lord si dedica con l\u2019aiuto del giovane musicologo Marco de Goeij alla ricostruzione degli spartiti del \"Concerto for Group and Orchestra\", che sar\u00e0 riproposto alla Royal Albert Hall (25-26 settembre) in occasione del trentennale della sua prima esecuzione. CD e DVD dell\u2019evento saranno distribuiti nel 2000 con il titolo \"In Concert with the London Symphony Orchestra\". Nel 2001 \u00e8 la volta di \"The Soundboard Series\", un cofanetto contenente sei concerti del tour in Oceania ed estremo oriente di quell\u2019anno, due dei quali dedicati a riproposte del \"Concerto\". E proprio questa regolare riproposizione del \"Concerto\", abbinata alla quasi ininterrotta sequenza di tour mondiali, suggerir\u00e0 al veterano Jon Lord di abbandonare la band per dedicarsi a progetti personali, spesso in ambito sinfonico. Nel 2002, in una cornice quanto mai amichevole, sar\u00e0 cos\u00ec sostituito da Don Airey, (ex Cozy Powell\u2019s Hammer, Colosseum II, Rainbow, Ozzy Osbourne e Gary Moore band, oltre che apprezzato turnista) che gi\u00e0 nel 2001 era subentrato per qualche data \"live\" in occasione dell'infortunio di Lord a un ginocchio.\nCon Airey i Deep Purple incisero nel 2003 \"Bananas\" (primo album dopo decenni a essere interamente affidato a un produttore esterno, Michael Bradford, e primo in assoluto a beneficiare di una guest vocalist, Beth Hart), e successivamente, nel 2005, \"Rapture of the Deep\". Su invito di Bob Geldof, il 2 luglio 2005 i Deep Purple parteciparono alla giornata \"Live 8\", organizzata per chiedere al G8 la cancellazione del debito dei paesi africani, dimostrandosi uno dei gruppi pi\u00f9 applauditi dell'intero evento sul palco di Barrie in Canada, davanti a un pubblico di oltre 35.000 persone.\nL'estate del 2009 li ha visti impegnati in vari festival rock, al posto degli Oasis (i quali, dopo l'ennesimo furibondo litigio, hanno deciso di sciogliersi). I DP vennero accolti dai fan orfani dei fratelli Gallagher in maniera strepitosa, nonostante il malcontento per la defezione dei loro beniamini. Il 12 dicembre 2009, durante la tappa della loro tourn\u00e9e tenutosi al PalaLottomatica di Roma, annunciarono che sarebbero tornati a breve in studio per incidere nuovo materiale. Il 24 gennaio 2012, sul loro sito ufficiale, venne pubblicato un articolo in cui venne citata una recente dichiarazione del frontman Ian Gillan, che rivel\u00f2 il termine delle registrazioni per l'album intitolato \"Now What?!\" nell'estate dello stesso anno.\nIl 16 luglio 2012 venne data ufficialmente la notizia della morte dell'ormai ex-tastierista Jon Lord, avvenuta poco prima dell'uscita della versione in studio del Concerto for Group &amp; Orchestra a lui intestata, cui aveva contribuito, del gruppo, il solo Steve Morse.\nIl 26 aprile 2013 \u00e8 stato pubblicato \"Now What?!\", diciannovesimo album in studio dei Deep Purple, e prima collaborazione con lo storico produttore Bob Ezrin.\nNell'aprile 2016 le prime tre incarnazioni dei Deep Purple, con l'inspiegabile esclusione di Nick Simper, sono state introdotte nella Rock and Roll Hall of Fame.\nIl 25 novembre 2016 il gruppo conferma la fine delle registrazioni del nuovo album in uscita durante i primi mesi dell'anno successivo mentre a dicembre viene confermato il nuovo tour. Il 3 febbraio 2017 esce il singolo \"Time for Bedlam\" (del quale \u00e8 stato pubblicato anche un videoclip) che anticipa l'uscita del nuovo album. Il 7 aprile 2017, sempre nella configurazione Mark VIII, il gruppo pubblica il suo ventesimo lavoro, \"Infinite\". A tale album seguir\u00e0 la tourn\u00e9e chiamata \"inFinite: The Long Goodbye Tour\"; la tourn\u00e9e \u00e8 iniziata il 13 maggio 2017 e si \u00e8 conclusa il 10 dicembre 2019.\nAlla fine di novembre 2019 la band annuncia l'inizio delle registrazioni del ventunesimo album in studio la cui uscita \u00e8 prevista per la primavera 2020. L'uscita del nuovo album dal titolo \"Whoosh!\" era fissata il 12 giugno 2020 ma a causa della pandemia di COVID-19 del 2019-2021 \u00e8 stata posticipata per il mese di agosto; in occasione dell'uscita del singolo \"Man Alive\", la data di uscita \u00e8 stata confermata per il 7 agosto 2020. Il \"Whoosh! Tour\" a supporto dell'album, previsto per il 2020 \u00e8 stato rinviato al 21 ottobre 2021 e sarebbe dovuto partire dall'Hallenstadion di Zurigo; a causa del perdurare della pandemia il tour \u00e8 stato ancora posticipato al 2022.\nIl 6 ottobre del 2021 la earMUSIC annuncia l'uscita a sorpresa del loro ventiduesimo lavoro in studio \"Turning to Crime\", una raccolta di cover realizzata ancora una volta sotto la supervisione di Bob Ezrin con i contributi dei singoli musicisti registrati nelle rispettive case durante i mesi di isolamento dovuti alla pandemia.\nStile musicale.\nNonostante siano spesso ricordati come pionieri dell'hard rock, i Deep Purple non esordirono in origine con questo genere, ma ne sono fuori di dubbio gli antesignani al pari di altri gruppi. I primi tre album sono invece riconducibili al rock progressivo, e discendono dalla predilezione di Jon Lord e di Richie Blackmore nei confronti del pop sinfonico che caratterizzava le produzioni dei Moody Blues e dei Vanilla Fudge, unito al richiamo per il rhythm and blues. Le loro produzioni degli anni iniziali vedono la presenza anche dell\u2019hard blues di \"Black Night\" e di un concerto tenuto al Royal Albert Hall a fianco di un\u2019orchestra sinfonica. Il loro primo lavoro riconoscibile come hard rock fu il quarto album \"In Rock\" che, assieme a \"Led Zeppelin II\" del gruppo omonimo e a \"Paranoid\" dei Black Sabbath, battezz\u00f2 la nascita di questo genere nel 1970; il successivo \"Fireball\" ridisegn\u00f2 definitivamente il profilo di un rumoroso hard rock con venature psichedeliche, fisionomia che la formazione avrebbe mantenuto lungo tutta la carriera, con esperimenti funky ravvisabili in \"Stormbringer\" e in \"Come Taste the Band\"."}
{"id": "104285", "revid": "964734", "url": "https://it.wikipedia.org/wiki?curid=104285", "title": "Cur nimium adpetimus? Nemini nimium bene est", "text": "La frase latina cur nimium adpetimus? Nemini nimium bene est significa letteralmente: \"perch\u00e9 aspiriamo al superfluo? Esso non \u00e8 un bene per nessuno\".\nL'espressione \u00e8 uno dei pochi frammenti superstiti di Lucio Afranio, autore latino attivo fra il II e il I secolo a.C., secondo gli stessi antichi (cfr. Velleio Patercolo, \"Historiae\" 2, 90) il miglior rappresentante del genere della commedia togata.\nL'invito a non eccedere nei propri desideri e nelle proprie richieste non \u00e8 una massima originale di Afranio, ma un motivo ricorrente in tutta la storia letteratura latina."}
{"id": "104287", "revid": "182193", "url": "https://it.wikipedia.org/wiki?curid=104287", "title": "Nerio Nesi", "text": "Biografia.\nOrigini e prima formazione politica.\nNato da una famiglia proletaria di Corticella, un quartiere di Bologna (il padre era operaio specializzato e la madre casalinga), Nesi partecip\u00f2 alla Resistenza partigiana ed in seguito si laurea in giurisprudenza. Profondamente cattolico, ebbe la sua prima esperienza politica nella Democrazia Cristiana; fu una scelta legata non a motivi ideologici ma al suo spirito anticonformista, dato che nel suo paese il Partito Comunista Italiano aveva il 58% dei voti, mentre la DC arrancava al 12% circa.\nAmico di Enrico Berlinguer, nel 1946 partecip\u00f2 con lui e altri a una missione in URSS e fu per questo espulso dallo scudo crociato. Nonostante i buonissimi rapporti che aveva con il politico sardo prefer\u00ec non aderire al PCI. Entr\u00f2 invece nel 1960 nel Partito Socialista Italiano, aderendo alla corrente guidata da Riccardo Lombardi, quella schierata pi\u00f9 a sinistra.\nNel 2001, a Frassineto Po (Alessandria), si \u00e8 sposato con Patrizia Presbitero, Responsabile dell'Unit\u00e0 Operativa di Emodinamica e Cardiologia Interventistica dell'Istituto Clinico Humanitas di Milano.\nL'attivit\u00e0 bancaria.\nDivenne banchiere per caso: nel 1967 fu nominato vicepresidente della Cassa di Risparmio di Torino, dopo che vari esponenti socialisti avevano rifiutato tale incarico. Poco dopo cre\u00f2 l'ufficio Credito e Assicurazione del PSI (di cui fu capo dal 1977 al 1978) e la sua scalata prosegu\u00ec senza sosta: \u00e8 stato infatti presidente della Banca Nazionale del Lavoro (la BNL) negli anni Ottanta e fino alla caduta del Muro di Berlino; in precedenza aveva lavorato come giornalista economico presso la Rai di Torino e presso la Olivetti.\nPochi mesi prima del termine della presidenza Nesi, nell'agosto 1989, la BNL fu coinvolta in uno scandalo consistente nel finanziamento di 8.000 miliardi di lire partito da un filiale di Atlanta (USA) della BNL a favore di Saddam Hussein, in guerra con la repubblica islamica dell'Iran, vicenda che provoc\u00f2 inchieste della magistratura, interrogazioni parlamentari e le successive dimissioni di Nesi.\nLa carica di Ministro dei Lavori Pubblici e la candidatura a Presidente della Lombardia.\nNonostante la sua situazione economica ormai molto agiata, volle rimanere in politica sempre dalla parte della sinistra e fu per questo soprannominato il \"banchiere rosso\".\nI suoi rapporti con Bettino Craxi non furono sempre positivi e nel novembre 1992 lasci\u00f2 il PSI.\nNel 1995 entr\u00f2 in Rifondazione Comunista e venne eletto deputato nel 1996.\nNel 1998 per\u00f2 si stacc\u00f2 dal partito di Fausto Bertinotti, in quanto contrario alla sfiducia che il PRC diede a Romano Prodi e cofond\u00f2 il Partito dei Comunisti Italiani. Durante il governo guidato da Giuliano Amato fu Ministro dei lavori pubblici. Alle regionali del 2000 si candid\u00f2 per il PdCI alla presidenza della Regione Lombardia, in alternativa sia a Formigoni che a Martinazzoli, ottenendo il 2,0% dei suffragi.\nNel 2001 si candid\u00f2 come deputato in Liguria e vinse grazie all'appoggio concessogli dalla coalizione di centrosinistra, L'Ulivo.\nIl 21 marzo del 2004 usc\u00ec polemicamente dai Comunisti Italiani.\nDecise di tornare nella famiglia socialista e il 15 aprile 2005 ader\u00ec ai Socialisti Democratici Italiani con i quali partecip\u00f2 al progetto di \"Unit\u00e0 Socialista\". \u00c8 stato vicepresidente della \"Commissione Ambiente, Territorio e Lavori Pubblici\" nella XIV legislatura.\nCon lo SDI conflu\u00ec nel Partito Socialista, ma se ne distacc\u00f2 dopo il I congresso del 2008, dove aveva sostenuto la mozione \"Progetto e ricambio\", per avvicinarsi al Partito Democratico.\nAttivit\u00e0 culturali.\nNella sua vita si \u00e8 molto interessato alle vicende politico-economiche della Spagna e per questo fu nominato da Norberto Bobbio presidente dell'Associazione Culturale Italia-Spagna nel 1970.\nHa inoltre presieduto il CONAPA (Coordinamento nazionale delle associazioni dei piccoli azionisti), carica che ha poi passato a Bruno Tabacci, mantenendo la presidenza onoraria fino allo scioglimento dell'associazione nel 2020.\nDopo essere stato presidente dell'Associazione Amici della Fondazione Cavour, \u00e8 subentrato a Mario Garavelli quale presidente della Fondazione Cavour di Santena.\nOpere.\nNerio Nesi, un raro esempio di Cavaliere del Lavoro attivo in Italia sul fronte politico della sinistra, ha scritto due libri: \nHa anche scritto numerosi saggi e articoli sul caso Parmalat."}
{"id": "104290", "revid": "2176804", "url": "https://it.wikipedia.org/wiki?curid=104290", "title": "Morte Nera", "text": "La Morte Nera (nella versione originale inglese \"Death Star\", letteralmente \"stella della morte\") \u00e8 un'arma di distruzione di massa che compare nella saga cinematografica di fantascienza \"Guerre stellari\".\nDescrizione.\nNel film \"Guerre stellari\" (1977) la Morte Nera \u00e8 una gigantesca stazione da battaglia spaziale realizzata dall'Impero Galattico allo scopo di rafforzare il suo regime di terrore. La Morte Nera ha le dimensioni di una piccola luna e l'arma principale di cui dispone \u00e8 un enorme cannone superlaser in grado di distruggere un pianeta delle dimensioni della Terra in pochi secondi.\nLa Morte Nera ha l'aspetto di una enorme sfera di colore grigio scuro, con una sorta di cratere nell'emisfero nord, all'interno del quale \u00e8 ospitato il super laser della stazione. La superficie \u00e8 protetta da una fitta maglia di turbolaser e radiofari traenti; queste difese da sole sono in grado di sviluppare un volume di fuoco pari a pi\u00f9 della met\u00e0 dell'intera flotta imperiale.\nPoich\u00e9 la rete di cannoni laser \u00e8 progettata per colpire navi di medie e grandi dimensioni, la stazione ospita centinaia di squadriglie TIE e numerose altre navi militari e da trasporto.\nStoria.\nMorte Nera I.\nNella serie di film di \"Guerre stellari\" appaiono complessivamente due stazioni Morte Nera, informalmente chiamate \"Morte Nera I\" e \"Morte Nera II\". Le apparizioni della Morte Nera saranno trattate ordinando gli Episodi secondo il tempo del racconto e non secondo la data di distribuzione dei film.\nLa progettazione della \"Morte Nera I\" inizia segretamente durante il complotto per la scalata al potere dell'Imperatore. La \"Morte Nera I\" appare per la prima volta nel 22 BBY, in forma di modello olografico, in \",\" nella base segreta dei Separatisti su Geonosis. I piani sono custoditi dall'Arciduca geonosiano Poggle il Minore, membro della Confederazione Separatista e sovrano dei Geonosiani, responsabili dell'ideazione del progetto prototipale della \"Morte Nera\". Durante l'attacco dei cloni su Geonosis, i piani della stazione da battaglia sono consegnati da Poggle il Minore al Conte Dooku, in procinto di abbandonare il pianeta alla volta di Coruscant per consegnarli a Darth Sidious.\nIn \" (ossia nel 19 BBY) \u00e8 presente un nuovo riferimento alla Morte Nera: il neoeletto Imperatore Palpatine osserva un ologramma dell'arma. Alla fine del film si assiste invece alla prima apparizione della Morte Nera, in costruzione ma con lo scheletro ben definito, sotto lo sguardo di Palpatine, Dart Fener e un giovane Wilhuff Tarkin, che contemplano la realizzazione della stazione a bordo di uno Star Destroyer imperiale. \nSei anni dopo il termine di Episodio III (nel 13 BBY) il Direttore imperiale Orson Krennic costringe l'ex scienziato Galen Erso, ritiratosi a vita privata dopo aver servito per anni nell'Impero Galattico, a tornare al lavoro per terminare la progettazione dell'arma. Tredici anni dopo (0 BBY) Erso, a lavoro compiuto, affider\u00e0 un video ologramma al pilota disertore Bodhi Rook, da consegnare all'Alleanza Ribelle, indicando di aver intenzionalmente inserito una debolezza strutturale nella stazione, che se colpita ne provocherebbe la distruzione, tale debolezza sar\u00e0 identificata grazie ai piani che l'Alleanza ruber\u00e0 dagli archivi imperiali sul pianeta Scarif durante gli eventi di \". Nonostante non fosse ancora pienamente operativa la stazione era gi\u00e0 in grado col suo Laser principale di distruggere l'intera citt\u00e0 di Jedha City e creare come effetto secondario una notevole onda di distruzione propagatasi dal punto d'impatto per diverse centinaia di chilometri. \nNell'anno della Battaglia di Yavin, 19 anni dopo il rovesciamento della Repubblica, la prima \"Morte Nera\" viene completata e diviene operativa. La \"Morte Nera\", l'Impero ormai saldamente al potere, la corsa per preservare i piani della stessa stazione e la battaglia per la sua distruzione sono elementi centrali della trama di \"Guerre stellari\". Su ordine del Grand Moff Tarkin viene per la prima volta impiegato tutto il suo potenziale bellico per distruggere, a titolo dimostrativo, il pacifico mondo di Alderaan, pianeta dove crebbe Leila Organa capo dei ribelli e principessa del pianeta. \nL'Alleanza, venuta in possesso degli schemi tecnici identificher\u00e0 la debolezza, un condotto di scarico connesso direttamente al reattore centrale, e organizzer\u00e0 un piano d'attacco che porter\u00e0 alla distruzione della stazione spaziale da parte di Luke Skywalker a bordo del proprio X-Wing e alla conseguente morte del Grand Moff Tarkin.\nMorte Nera II.\nLa Morte Nera II \u00e8 stata concepita come parte del piano dell'Imperatore Palpatine, che prevede la distruzione dell'Alleanza Ribelle e la conversione di Luke Skywalker al Lato Oscuro della Forza. \nA differenza della Morte Nera I, che viene ultimata in 20 anni e 2 mesi a causa di diversi problemi relativi al design e alle costose risorse, la Morte Nera II \u00e8 in fase di ultimazione dopo circa 4 anni di lavoro. Apparentemente, le procedure di costruzione sono state perfezionate.\nL'Impero scopre la regione in cui sarebbe stata costruita la stazione durante la ricerca della \"Pietra d'Ombra\". L'Imperatore si interessa alla regione in quanto \u00e8 piuttosto sconosciuta e difficile da rilevare.\nLa Morte Nera II viene costruita nel Sistema di Endor nel Settore Moddell, dove la costruzione \u00e8 controllata dal governatore regionale, il Moff Jerjerrod. \nDurante la Battaglia di Endor, la Morte Nera II non \u00e8 ancora completa strutturalmente, ma il superlaser \u00e8 operativo, contrariamente a quel che i Ribelli pensano. La stazione viene distrutta durante la battaglia quando Lando Calrissian, pilotando il \"Millennium Falcon\", e Wedge Antilles, pilotando uno X-wing, riescono ad introdursi nella struttura incompleta e a sparare al nucleo reattore ad antimateria.\nLa differenza maggiore rispetto alla prima \"Morte Nera\", a parte l'aspetto, \u00e8 il superlaser: quello della prima si formava solo dalla convergenza di otto laser minori, ; inoltre mentre il superlaser della prima \"Morte Nera\" richiedeva circa dodici ore per ricaricarsi, quello della seconda invece richiede pochi minuti.\nBase Starkiller.\nLa Base Starkiller \u00e8 l'evoluzione finale delle due \"Morte Nera\", ma 5 volte pi\u00f9 grande e potente. Si tratta di un pianeta ghiacciato, situato nelle regioni ignote, convertito in super arma, tramite l'incorporazione di un titanico cannone, radicalmente diverso da qualunque altra arma, capace di diramarsi e distruggere pi\u00f9 pianeti contemporaneamente. \u00c8 stata fatta costruire dal Leader Supremo Snoke come base primaria per il sinistro Primo Ordine, che la utilizza per distruggere il pianeta-capitale della Nuova Repubblica, provocandone la caduta. Viene distrutta alla fine di \"\"."}
{"id": "104291", "revid": "1444886", "url": "https://it.wikipedia.org/wiki?curid=104291", "title": "Lignite", "text": "La lignite \u00e8 un carbone fossile originatosi da foreste del Mesozoico e del Terziario.\nDescrizione e utilizzo.\nLa lignite possiede un'umidit\u00e0 relativa piuttosto elevata, mediamente superiore al 21% e la sua carbonificazione non \u00e8 mai del tutto completa; ci\u00f2 ne fa un combustibile di limitato pregio.\n\u00c8 un sedimento fossile, organico e combustibile, che si presenta con colore da bruno a nero; ha un potere calorifico superiore inferiore a , considerando la sostanza senza ceneri. Il tenore di umidit\u00e0 \u00e8 quello che si stabilisce ad una temperatura di 30\u00a0\u00b0C per un'umidit\u00e0 relativa dell'aria del 96%.\nQuesto combustibile \u00e8 stato ampiamente utilizzato in tutta Italia fino agli anni cinquanta e sessanta, soprattutto per la produzione di energia elettrica necessaria alla nascente industria italiana. Come il carbone, \u00e8 altamente infiammabile.\nClassificazione.\nLe ligniti sono di tre tipi:\nAlcune loro caratteristiche sono illustrate in tabella:\nPer distinguere la lignite dal litantrace esistono alcuni saggi:"}
