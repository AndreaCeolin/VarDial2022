{"id": "119496", "revid": "11959", "url": "https://it.wikipedia.org/wiki?curid=119496", "title": "Impero sasanide", "text": "LImpero sasanide (o sassanide, secondo alcuni testi), noto anche come secondo impero persiano per distinguerlo dal primo impero persiano (Impero achemenide), fu un'entit\u00e0 politica costituitasi nel 224 d.C. con Ardashir I in seguito alla caduta dell'Impero partico e alla sconfitta dell'ultimo re della dinastia arsacide, Vologase VI.\nNoto ai suoi abitanti come \u0112r\u0101nshahr e \u0112r\u0101n in persiano medio e come \"Iranshahr\" e \"Iran\" in persiano nuovo, fu l'ultimo impero persiano preislamico, governato dalla dinastia sasanide dal 224 d.C. al 651 d.C.; rappresent\u00f2 una delle potenze maggiori in Asia Occidentale, Meridionale e Centrale, insieme con l'Impero romano/bizantino, nella tarda antichit\u00e0.\nNel corso del tempo, l'impero giunse a comprenderne interamente gli odierni Iran, Iraq, Afghanistan, Siria orientale, il Caucaso (Armenia, Georgia, Azerbaijan, e Dagestan), Asia Centrale sudoccidentale, parte della Turchia, alcune regioni costiere della penisola Arabica, la regione del golfo Persico e alcune regioni del Pakistan occidentale. Il nome nativo dell'Impero sasanide in persiano medio \u00e8 \"Eran Shahr\", che significa \"impero ariano\". Secondo la leggenda, la bandiera dell'Impero sasanide era la Derafsh Kaviani.\nIl periodo sasanide \u00e8 considerato uno dei periodi pi\u00f9 importanti della storia della Persia, in quanto costitu\u00ec l'ultimo grande impero iraniano prima della conquista musulmana e dell'adozione dell'Islam. In molti modi, il periodo sasanide rappresent\u00f2 il picco dell'antica civilt\u00e0 persiana. La Persia influenz\u00f2 considerevolmente la civilt\u00e0 romana nel corso del periodo sasanide. L'influenza culturale dei Sasanidi si estendeva anche oltre i confini territoriali dell'Impero, raggiungendo persino l'Europa Occidentale, Africa, Cina e India. \u00c8 noto che intrattenne rapporti pacifici con la dinastia Tang in Cina e con l\u2019impero indiano, inoltre gioc\u00f2 un ruolo fondamentale nella formazione dell'arte medievale sia europea sia asiatica.\nStoria.\nLa storia della Persia sasanide incominci\u00f2 con Ardashir I che, dopo aver deposto l'ultimo arsacide Vologase VI, divent\u00f2 \u0160\u0101han\u0161\u0101h nel 224 e si concluse con Yazdgard III nel 651, quando la conquista araba mise fine all'indipendenza persiana.\nIl nome della dinastia deriva da quello di S\u0101s\u0101n, sacerdote del tempio di Anahita, signore di Stakhr, governatore di Fars e padre di Papak (o Babak) che governava una piccola citt\u00e0 della Persia. A quel tempo le province dell'impero partico costituivano dei regni quasi autonomi dal potere degli Arsacidi e la Persia, su cui regnava Gocir, era uno di questi. Papak, la cui condizione era quella di vassallo, approfittando della guerra dinastica scoppiata tra l'arsacide Vologase VI e suo fratello Artabano IV, si ribell\u00f2 a Gocir e si proclam\u00f2 re di Persia.\nArda\u0161ir proclam\u00f2 la sua dinastia erede di quella achemenide e oper\u00f2 per annullare le influenze culturali ellenistiche e ristabilire le antiche tradizioni della cultura persiana. Lo zoroastrismo divenne religione di Stato e i magi, ossia il clero zoroastriano, acquisirono grandi privilegi e potere. Arda\u0161ir rivendic\u00f2 anche la sovranit\u00e0 su tutti i territori degli Achemenidi, comprese Armenia e Mesopotamia, arrivando fatalmente allo scontro con l'impero romano.\nOrigini (205-309).\nArdashir I.\nI resoconti che narrano la caduta dei Parti e l'ascesa dei Sasanidi sono discordanti, e i dettagli su questi avvenimenti sono un mistero. L'Impero sasanide fu fondato a Istakhr da Ardashir I, un discendente dei sacerdoti della dea Anahita.\nBabak era in origine il sovrano della regione di Kheir, tuttavia, a partire dall'anno 200, riusc\u00ec a rovesciare Gocihr e ad autoproclamarsi nuovo re dei Bazrangidi. Sua madre, Rodhagh, era la figlia del governatore provinciale di Persia. Babak e suo figlio maggiore Sapore riuscirono a espandere la propria potenza su tutta la Persia. Gli avvenimenti successivi non sono chiari, a causa dell'insufficienza delle fonti. \u00c8 certo tuttavia che, deceduto Babak, il governatore di Darabgerd, Ardashir, fu coinvolto in una lotta per il potere con suo fratello maggiore Sapore. Le fonti narrano che Sapore, andandosene da un incontro col fratello, fu ucciso da un tetto di un edificio che croll\u00f2 su di lui. A partire dal 208, dopo aver giustiziato gli altri fratelli, Ardashir si proclam\u00f2 re di Persia.\nUna volta diventato Shahanshah, Ardashir trasfer\u00ec la sua capitale al sud della Persia fondando Ardashir-Khwarrah (in precedenza \"Gur\", l'odierna Firuzabad). La citt\u00e0, ben protetta dalle alte montagne e facilmente difendibile a causa dei passi stretti, divenne il centro dei tentativi di Ardashir di ottenere pi\u00f9 potere. La citt\u00e0 era circondata da alte mura circolari e al lato settentrionale si trovava un immenso palazzo, i cui resti sopravvivono ancora oggi. Dopo aver consolidato il dominio in Persia, Ardashir I estese rapidamente il suo territorio, pretendendo fedelt\u00e0 dai principi locali di Fars e ottenendo il controllo delle province confinanti di Kerman, Isfahan, Susiana e Mesene. Questa espansione preoccup\u00f2 Artabano IV, il re dei Parti, che in un primo momento ordin\u00f2 al governatore del Khuzestan di condurre guerra contro Ardashir nel 224, ma i primi scontri furono vittoriosi per quest'ultimo. In un secondo tentativo di annientarlo, lo stesso Artabano si scontr\u00f2 con lo Shahanshah in battaglia presso Hormozgan, venendone ucciso. Dopodich\u00e9 Ardashir I invase le province occidentali dell'impero dei Parti, sottomettendole e ponendo fine ad esso.\nFattori che contribuirono all'ascesa dei Sasanidi furono la lotta dinastica tra Artabano e Vologase VI per il trono dei Parti, che probabilmente permise ad Ardashir di consolidare la sua autorit\u00e0 nel sud con poca o nessuna interferenza da parte dei Parti; oltre ovviamente alla geografia della provincia del Fars, che la separava dal resto dell'Iran. Incoronato nel 224 a Ctesifonte unico re di Persia, Ardashir assunse il titolo di Shahanshah o \"Re dei Re\" (le iscrizioni menzionano Adhur-Anahid come sua \"Regina delle Regine\", ma la sua relazione con Ardashir non \u00e8 certa), portando alla dissoluzione dell'impero dei Parti dopo 400 anni e all'inizio di quattro secoli di dominio sasanide.\nNegli anni successivi, nonostante delle rivolte che sconvolsero l'impero, Ardashir I riusc\u00ec a espandere ulteriormente l'impero a est e a nordovest, conquistando le province di Sistan, Gorgan, Khorasan, Margiana (nel moderno Turkmenistan), Balkh e Corasmia. Aggiunse inoltre il Bahrain e Mosul ai domini sasanidi. Successive iscrizioni sasanide rivendicano inoltre la sottomissione dei Re di Kushan, T\u016br\u0101n e Makran ad Ardashir, anche se basata su evidenza numismatica, \u00e8 pi\u00f9 probabile che questi siano stati sottomessi dal figlio di Ardashir, il futuro Sapore I. In Occidente, assalti contro Hatra, Regno d'Armenia e Adiabene ebbero meno successo. Nel 230 penetr\u00f2 in territorio romano e una controffensiva romana due anni dopo non ottenne grandi successi, anche se l'imperatore romano Alessandro Severo celebr\u00f2 un trionfo a Roma.\nSapore I.\nIl figlio di Ardashir I, Sapore I, continu\u00f2 l'espansione dell'impero, conquistando la Battria e la porzione occidentale dell'Impero Kusana, mentre conduceva alcune campagne contro Roma. Invadendo la Mesopotamia romana, Sapore I espugn\u00f2 Carre e Nisibis, ma nel 243 il generale romano Timesiteo sconfisse i Persiani a Resena e recuper\u00f2 i territori perduti. L'imperatore Gordiano III (238\u2013244) avanz\u00f2 successivamente verso l'Eufrate ma fu sconfitto a Meshike (244), portando all'assassinio di Gordiano, ucciso dalle sue stesse truppe, e alla conclusione di un trattato con Roma vantaggioso per la Persia stretto con il nuovo imperatore Filippo l'Arabo, con cui si assicur\u00f2 dai Romani l'immediato pagamento di 500.000 \"denarii\" e ulteriori pagamenti annuali.\nSapore riprese presto la guerra, sconfiggendo i Romani a Barbalisso (252), ed espugnando e saccheggiando Antiochia. Le controffensive romane per opera dell'imperatore Valeriano si risolsero in una disfatta quando l'esercito romano fu sconfitto e assediato a Edessa e Valeriano fu catturato da Sapore, rimanendo suo prigioniero per il resto dei suoi giorni. Sapore celebr\u00f2 il suo trionfo facendo realizzare dei bassorilievi sulla roccia a Naqsh-e Rostam e Bishapur, come anche un'iscrizione monumentale in persiano e greco nei pressi di Persepoli. Invase poi l'Anatolia (260), ma fu costretto al ritiro dopo aver subito delle sconfitte per mano dei Romani e del loro alleato palmireno Odenato, perdendo il suo harem, catturato dai Romani, e tutti i territori romani che aveva occupato.\nSapore promosse il commercio con l'India e l'Arabia e fond\u00f2 diverse citt\u00e0 nei territori spopolati della Persia, dove insedi\u00f2 immigranti dai territori romani, per lo pi\u00f9 cristiani perseguitati in patria, ai quali lo sci\u00e0 garantiva la completa tolleranza religiosa. Fu inoltre tollerante con i cristiani, anche se favor\u00ec particolarmente il manicheismo, proteggendo Mani (che in cambio gli dedic\u00f2 uno dei suoi libri, il Shabuhragan) e inviando all'estero molti missionari manichei. Fece anche amicizia con un rabbino di Babilonia, Shmuel. Questa amicizia port\u00f2 vantaggi alla comunit\u00e0 ebraica e permise loro un attimo di respiro dopo le leggi oppressive che erano state emanate contro di essi.\nDa Bahram I a Ormisda II.\nI successori di Sapore abbandonarono tuttavia questa politica di tolleranza religiosa. Sotto la pressione dei magi zoroastriani e influenzato dal grande sacerdote Kartir, Bahram I uccise Mani e perseguit\u00f2 i suoi seguaci. Bahram II segu\u00ec, come suo padre, una politica favorevole ai sacerdoti zoroastriani. Durante il suo regno, ma la capitale sasanide Ctesifonte fu saccheggiata dai Romani sotto l'imperatore Caro e la maggior parte dell'Armenia, dopo mezzo secolo di dominio persiano, fu ceduta a Diocleziano.\nSuccedendo a Bahram III (che regn\u00f2 brevemente nel 293), Narseh si imbarc\u00f2 in un'altra guerra con i Romani. Dopo aver ottenuto un primo successo sul Cesare Galerio presso Callinicum nel 296, Narseh fu sconfitto decisamente. Infatti Galerio aveva ricevuto dei rinforzi provenienti dai Balcani, probabilmente nella primavera del 298. Narseh non avanz\u00f2 dall'Armenia e Mesopotamia, lasciando che fosse Galerio a condurre l'offensiva nel 298 con un attacco alla Mesopotamia orientale tramite l'Armenia. Narseh si ritir\u00f2 in Armenia per scontrarsi con l'esercito di Galerio in condizioni per lui sfavorevoli: il terreno scosceso armeno era favorevole alla fanteria romana e sfavorevole alla cavalleria sasanide. Galerio vinse due battaglie consecutive contro Narseh.\nDurante il secondo scontro, le truppe romane catturarono l'accampamento di Narseh, il suo tesoro, il suo harem, e sua moglie. Galerio avanz\u00f2 in Media e in Adiabene, vincendo altre battaglie, come quella di Erzurum, e assicurandosi Nisibis (Nusaybin, Turchia) prima del 1\u00ba ottobre 298. Discese il Tigri, espugnando Ctesifonte.\nNarseh aveva in precedenza inviato un ambasciatore a Galerio pregandolo che gli fosse restituita la moglie dei figli. I negoziati di pace cominciarono nella primavera del 299 e le condizioni di pace furono pesanti: la Persia avrebbe ceduto territori a Roma, rendendo il Tigri il confine tra i due imperi. Le altre condizioni furono che l'Armenia tornasse sotto dominazione romana, con il forte di Ziatha come suo confine; l'Iberia caucasica (Arran) sarebbe caduta sotto l'orbita di Roma; Nisibis, ora sotto dominio romano, sarebbe diventato l'unico centro di commercio tra la Persia e Roma; e Roma avrebbe esercitato il controllo sulle cinque satrapie tra il Tigri e l'Armenia: Ingilene, Sophanene (Sofene), Arzanene (Aghdznik), Corduene e Zabdicene (vicino alla moderna Hakk\u00e2ri, Turchia).\nNel trattato che concluse la guerra, i Sasanidi cedettero cinque province a occidente del Tigri, e accettarono di non interferire negli affari dell'Armenia e della Georgia. In seguito a questa sconfitta, Narseh abdic\u00f2 e per\u00ec l'anno successivo, lasciando il trono sasanide a suo figlio, Ormisda II. Scoppiarono numerose rivolte e, se Ormisda II riusc\u00ec a sedare le r ibellioni in Sistan e Kushan, non riusc\u00ec a porre sotto controllo i nobili e fu di conseguenza ucciso dai beduini nel 309.\nEspansione sotto Sapore II (309-379).\nIn seguito alla morte di Hormizd II, gli Arabi incominciarono a devastare e a saccheggiare le citt\u00e0 meridionali dell'impero, attaccando tra l'altro anche la provincia del Fars, il luogo in cui nacque il fondatore della dinastia Sasanide. Nel frattempo, i nobili persiani uccisero il primogenito di Ormisda II, accecarono il secondogenito e imprigionarono il terzogenito (che in seguito fugg\u00ec in territorio romano). Sal\u00ec al trono il figlio non ancora nato di una delle mogli di Ormisda II, Sapore II (309\u2013379). Egli potrebbe essere stato l'unico re in tutta la storia a venire incoronato nell'utero materno: la corona venne posta sulla pancia della madre. Sapore II era quindi gi\u00e0 nato re. Durante la sua giovinezza l'impero venne governato dalla madre e dai nobili. Quando divenne maggiorenne, assunse le redini del potere e dimostr\u00f2 rapidamente il suo talento.\nSapore II per prima cosa condusse il suo piccolo ma disciplinato esercito a sud per respingere gli Arabi; li sconfisse e li cacci\u00f2 dall'impero, mettendo al sicuro la parte meridionale dell'impero. Poi incominci\u00f2 la sua prima campagna militare contro i Romani a occidente, dove i Persiani vinsero una serie di battaglie ma non riuscirono ad annettere al loro impero nessun territorio a causa dei falliti assedi all'importante citt\u00e0 di frontiera di Nisibis e alla riconquista romana delle citt\u00e0 di Singara e Amida che erano cadute durante la guerra in mano persiana. All'insuccesso persiano contribuirono le incursioni dei nomadi ai confini orientali dell'impero, che minacciavano la Transoxiana. Sapore, per fermare queste incursioni, decise di interrompere la guerra contro i Romani e firm\u00f2 un trattato di pace con Costanzo II (353\u2013361).\nSapore II marci\u00f2 poi a est verso la Transoxiana per combattere contro le trib\u00f9 nomadi dell'Asia Centrale, le sconfisse e annesse l'area conquistata all'Impero sasanide. Complet\u00f2 inoltre la conquista dell'Afghanistan, strappandolo ai Kushana e si espanse a sud verso l'Arabia.\nSapore II, insieme con il re nomade Grumbate, attacc\u00f2 i Romani nel 359 e prese in poco tempo le citt\u00e0 di confine di Singara e Amida. L'imperatore romano Giuliano (361\u2013363) rispose penetrando in territorio sasanide e sconfiggendo l'esercito di Sapore a Ctesifonte, ma si ritir\u00f2 di fronte all'impossibilit\u00e0 di porre sotto assedio la capitale sasanide. La morte dell'imperatore in uno scontro di poca importanza determin\u00f2 la fine del conflitto con un sostanziale nulla di fatto e il suo successore Gioviano (363\u2013364) dovette cedere tutte le province che i romani avevano ottenuto nel 298, oltre a Nisibis e Singara.\nIn politica religiosa Sapore II perseguit\u00f2 i cristiani, in reazione alla cristianizzazione dell'Impero romano per opera di Costantino I, ma anche gli eretici e gli apostati. Durante il suo regno fu inoltre completata la redazione dell'Avest\u0101, i testi sacri del zoroastrismo. Nei confronti degli Ebrei, invece, Sapore II, come del resto il suo predecessore Sapore I, mostr\u00f2 tolleranza, permettendo loro di vivere in relativa libert\u00e0 e di godere di diversi privilegi (\"cfr. anche Raba (Talmud)\"). Alla fine del regno di Sapore, l'Impero persiano era pi\u00f9 forte che mai, con i nemici in oriente pacificati e l'Armenia sotto controllo persiano.\nPeriodo intermedio (379-498).\nDalla morte di Sapore II fino alla prima incoronazione di Kavad I (488\u2013531) la Persia conobbe un periodo di stabilit\u00e0 con un periodo di pace quasi ininterrotta con l'Impero romano d'oriente (meglio conosciuto come Impero bizantino), interrotta solo da due brevi guerre, la prima nel 421\u2013422 e la seconda nel 440. In questo periodo la politica religiosa dei Sasanidi variava da re a re. Nonostante una serie di re deboli, il sistema amministrativo fondato da Sapore II rimase forte, e l'impero continu\u00f2 a funzionare efficacemente.\nAlla sua morte nel 379, Sapore II lasci\u00f2 un potente impero al fratellastro Arda\u0161ir II (379\u2013383; figlio di Vahram di Kushan) e al figlio Sapore III (383\u2013388), nessuno dei quali si dimostr\u00f2 per\u00f2 alla sua altezza. In questo periodo l'Armenia, in seguito a un trattato di pace, era stata spartita in due parti: una faceva parte dell'Impero romano d'oriente e l'altra apparteneva ai Sasanidi.\nIl figlio di Bahram IV Yazdgard I (399\u2013421) viene spesso paragonato a Costantino I. Come lui, era forte sia nel fisico sia nella diplomazia. Come la sua controparte romana, Yazdgard I era opportunista. Come Costantino il Grande, Yazdgard I fu tollerante verso tutte le religioni, anche quelle in passato perseguitate dai suoi predecessori. Ferm\u00f2 le persecuzioni contro i cristiani e pun\u00ec i nobili e i sacerdoti che li perseguitavano. Il suo regno fu un periodo di pace relativa ed ebbe buoni rapporti con i Romani. Spos\u00f2 pure una principessa ebrea che gli diede un figlio, Narsi.\nIl successore di Yazdgard I fu il figlio Bahram V (421\u2013438), uno dei re sasanidi pi\u00f9 noti e l'eroe di molti miti. Questi miti persistettero anche dopo la distruzione dell'Impero sasanide per opera degli Arabi musulmani. Bahram V, meglio noto come \"Bahram-e Gur\", sal\u00ec al potere dopo l'improvvisa morte (o assassinio) di Yazdgard I nonostante l'opposizione dei nobili grazie all'aiuto di al-Mundhir, re degli arabi lakhimidi di al-Hira. La madre di Bahram V era \"Soshandukht\", la figlia dell'Esilarca ebraico. Nel 427 fronteggi\u00f2 un'invasione di Eftaliti e li sbaragli\u00f2, estendendo la sua influenza nell'Asia Centrale. Venne per\u00f2 sconfitto dai Romani (ormai Bizantini) nel 421 e costretto a concedere libert\u00e0 di culto ai sudditi cristiani. Bahram V depose il re vassallo della parte persiana dell'Armenia e la rese una provincia. Durante il suo regno, vennero redatti i maggiori capolavori della letteratura sasanide, vennero composti brani notevoli di musica, e sport come il polo divennero passatempi regali, fenomeno che continua a persistere tuttora in molti regni.\nIl figlio di Bahram V Yazdgard II (438\u2013457) fu un re giusto e moderato ma, al contrario del suo nonno omonimo, perseguit\u00f2 le minoranze religiose, in particolare i cristiani.\nAll'inizio del suo regno, Yazdgard II form\u00f2 un esercito multietnico, comprendente anche i suoi alleati Indiani, e attacc\u00f2 l'Impero Romano d'Oriente nel 441 senza riuscire a conquistare alcunch\u00e9. Radun\u00f2 poi le sue forze a Nishapur nel 443 e lanci\u00f2 una prolungata campagna militare contro i Kidariti. Alla fine li sconfisse e li cacci\u00f2 oltre il fiume Oxus nel 450.\nDurante questa guerra, Yazdgard II divenne sospettoso dei cristiani presenti nelle sue strutture militari e li espulse dall'esercito e dalla politica. Perseguit\u00f2 poi i cristiani e, seppur di meno, gli ebrei. Per ristabilire lo zoroastrismo in Armenia, sconfisse i cristiani armeni ribelli nella battaglia di Vartanantz del 451. Gli Armeni rimasero, nonostante tutto, per la maggior parte cristiani. In seguito combatt\u00e9 nuovamente i Kidariti fino alla sua morte nel 457.\nSal\u00ec al trono Ormisda III (457\u2013459), il figlio pi\u00f9 giovane di Yazdgard II. Durante il suo breve regn\u00f2, dovette combattere il fratello maggiore Peroz, che godeva dell'appoggio della nobilt\u00e0 e degli Eftaliti in Battria. Venne ucciso da suo fratello Peroz nel 459.\nAll'inizio del V secolo, gli Eftaliti (Unni bianchi), insieme con altre trib\u00f9 nomadi, attaccarono la Persia. In un primo momento Bahram V e Yazdgard II inflissero loro decisive sconfitte e riuscirono a cacciarli dall'impero, ma alla fine del V secolo gli Unni ripresero le ostilit\u00e0 e sconfissero Peroz I (457\u2013484) nel 483. In seguito a questa vittoria gli Unni invasero e saccheggiarono parti della Persia orientale per due anni. I Sasanidi per alcuni anni dovettero pagare pesanti tributi agli Eftaliti.\nQuesti attacchi resero instabile il regno. Peroz I prov\u00f2 di nuovo a cacciare gli Eftaliti, ma lungo la via per Herat egli e il suo esercito furono colti in un'imboscata nel deserto dagli Unni, che uccisero in battaglia Peroz I e annientarono l'esercito persiano. In seguito a questo successo, gli Eftaliti avanzarono fino alla citt\u00e0 di Herat, gettando temporaneamente l'impero nel caos, prima che un persiano della famiglia di Karen, Zarmihr (o Sokhra), restaurasse qualche parvenza di ordine. Elev\u00f2 al trono Balash, uno dei fratelli di Peroz I, ma la minaccia unna persistette fino al regno di Cosroe I. Balash (484\u2013488) era un monarca mite e generoso, tollerante con i cristiani; tuttavia, non condusse nessuna campagna contro i nemici dell'impero, in particolare gli Unni bianchi. Balash, dopo un regno di quattro anni, fu accecato e deposto dai magnati, e al trono fu elevato suo nipote Kavad I.\nKavad I (488\u2013531) fu un energetico riformista. Diede l'appoggio alla setta fondata da Mazdak, figlio di Bamdad, che pretendeva che i ricchi dovessero dividere le proprie mogli e la propria fortuna con i poveri. La sua intenzione era evidentemente, tramite l'adozione della dottrina dei Mazdakiti, di minare il potere dei magnati e dell'aristocrazia in ascesa. Tali riforme gli costarono per\u00f2 caro a causa della risultante impopolarit\u00e0 tra i ceti danneggiati: fu deposto e imprigionato nel \"Castello dell'Oblio\" a Susa, e suo fratello minore J\u0101m\u0101sp (Zamaspes) fu elevato al trono nel 496. Kavad I, tuttavia, riusc\u00ec a fuggire nel 498, rifugiandosi presso il re degli Unni bianchi.\nJ\u0101m\u0101sp (496\u2013498) fu posto sul trono sasanide dai membri della nobilt\u00e0 che avevano deposto il fratello. Egli fu un re buono e mite, che ridusse le tasse per migliorare le condizioni di vita di contadini e indigenti. Aderiva inoltre alla religione zoroastriana ufficiale, al contrario di Kavad I, il quale, abbracciando la fede di una setta eretica dello zoroastrismo, perse il trono e la libert\u00e0. Il suo regno, per\u00f2, fu breve e termin\u00f2 quando Kavad I, alla testa di un grande esercito messogli a disposizione dal re degli Eftaliti, ritorn\u00f2 alla capitale dell'impero. J\u0101m\u0101sp si rassegn\u00f2 di fronte alla forza dell'esercito di Kavad I e restitu\u00ec il trono al fratello. Nessun'altra menzione di J\u0101m\u0101sp \u00e8 fatta nelle fonti dopo la restaurazione di Kavad I, ma, secondo diversi studiosi, \u00e8 possibile che sia stato perdonato e quindi trattato con riguardo alla corte di suo fratello.\nL'apogeo dell'impero (498-622).\nIl secondo periodo d'oro cominci\u00f2 con il secondo regno di Kavad I. Per pagare i tributi agli Eftaliti, l'imperatore Kavad I chiese un prestito ai Bizantini. Al rifiuto dell'imperatore bizantino, Kavad I decise di incominciare una nuova guerra contro i Bizantini (o Romani d'Oriente). Con il supporto dei Eftaliti, nel 502 l'esercito sasanide prese Teodosiopoli (Erzurum) nella moderna Turchia, ma la riperse subito dopo. Nel 503 prese Amida (attuale Diyarbak\u0131r) sul Tigri. Nel 504 un'invasione dell'Armenia da parte degli unni dal Caucaso costrinse per\u00f2 i Sasanidi a firmare un armistizio, che prevedeva la cessione della citt\u00e0 di Amida ai Romani d'Oriente, e un trattato di pace firmato nel 506.\nNel 521/2 Kavad perse il controllo della Lazica, che era diventata fedele ai Romani d'Oriente; un tentativo da parte degli Iberiani nel 524/5 di fare lo stesso fece scoppiare una guerra tra l'impero romano d'Oriente e la Persia. Nel 527 un'offensiva bizantina contro Nisibis venne respinta e i tentativi di fortificare le posizioni vicino alla frontiera vennero ostacolati. Nel 530, Kavad mand\u00f2 un esercito comandato da Firouz il Mirrane ad attaccare l'importante citt\u00e0 bizantina di confine di Dara. L'esercito sasanide si scontr\u00f2 con l'esercito bizantino condotto dal generale Belisario, e sebbene fosse superiore in numero, fu sconfitto nella battaglia di Dara. Nello stesso anno, un secondo esercito persiano condotto da Mihr-Mihroe venne sconfitto a Satala dai Bizantini comandati da Sitta e Doroteo, ma nel 531 un esercito persiano, appoggiato da un contingente lakhmide condotto da al-Mundhir IV, sconfisse Belisario nella battaglia di Callinicum e nel 532 fu concluso un trattato di pace \"eterna\". Sebbene non fosse riuscito a liberarsi dal giogo degli Eftaliti, Kavad riusc\u00ec a riportare l'ordine nello Stato con alcuni provvedimenti di politica interna, combatt\u00e9 con successo i Romani d'Oriente e fond\u00f2 alcune citt\u00e0.\nAlla morte di Kavad I, sal\u00ec al trono il figlio Cosroe I (Kusraw), anche conosciuto come Anushirvan (\"anima immortale\"), che regn\u00f2 tra il 531 e il 579. \u00c8 il pi\u00f9 celebrato dei re sasanidi. Cosroe I \u00e8 meglio noto per le sue riforme del governo sasanide. Introdusse un sistema di tassazione razionale e cerc\u00f2 di incrementare il gettito fiscale dell'impero. Mentre in precedenza i grandi signori feudali provvedevano da s\u00e9 per l'equipaggiamento del proprio esercito, Cosroe I introdusse un nuovo tipo di soldati, i \"dehkan\" o \"cavalieri\", pagati ed equipaggiati dal governo centrale e dalla burocrazia, legando l'esercito e la burocrazia pi\u00f9 saldamente al governo centrale che non verso i signori locali.\n(\"per maggiori informazioni sulle riforme di Cosroe I, cfr. qui\").\nSebbene l'imperatore bizantino Giustiniano (527\u2013565) avesse pagato 440.000 pezzi d'oro per mantenere la pace, nel 540 Cosroe I ruppe la \"pace eterna\" del 532 e invase la Siria, dove saccheggi\u00f2 la citt\u00e0 di Antiochia deportandone la popolazione in Persia. A questo seguirono altri successi: nel 541 Lazica ritorn\u00f2 in mano persiana, e nel 542 un'offensiva bizantina in Armenia fu sconfitta ad Anglon. Una tregua di cinque anni firmata nel 545 venne interrotta nel 547 quando Lazica ritorn\u00f2 in mano bizantina; la guerra venne ripresa, ma rimase limitata alla zona di Lazica, che venne conservata dai Bizantini quando la pace fu conclusa nel 562.\nNel 565 mor\u00ec Giustiniano I e gli succedette al trono Giustino II (565\u2013578). Un anno prima il governatore sasanide di Armenia, della famiglia Suren, costru\u00ec un tempio del fuoco a Dvin, presso la moderna Erevan, e fece uccidere un influente membro della famiglia mamikoniana, scatenando una rivolta che port\u00f2 al massacro del governatore persiano e della sua guardia nel 571, mentre la ribellione si era estesa anche all'Iberia. Giustino II approfitt\u00f2 della rivolta armena per interrompere il pagamento dei tributi annuali ai Sasanidi di Cosroe I per la difesa del Caucaso. Gli Armeni furono accolti come alleati, e un esercito fu mandato in territorio sasanide e assedi\u00f2 Nisibis nel 573. Tuttavia l'assedio fall\u00ec e i persiani contrattaccarono assediando e prendendo Dara e devastando la Siria. Giustino II fu costretto a accettare di pagare tributi annuali in cambio di una tregua di cinque anni sul Mesopotamico, sebbene la guerra continu\u00f2 altrove. Nel 576 Cosroe I attacc\u00f2 l'Anatolia saccheggiando Sebasteia e Melitene, ma l'offensiva sasanide termin\u00f2 con una disfatta: sconfitti fuori dalle mura di Melitene, i Persiani subirono pesanti perdite e furono costretti a ritirarsi al di l\u00e0 dell'Eufrate sotto attacco bizantino. Approfittando della momentanea vulnerabilit\u00e0 persiana, i Bizantini irruppero in territorio sasanide. Khosraw chiese la pace, ma decise di continuare la guerra dopo una vittoria del suo generale Tamkhosrau in Armenia nel 577 e la guerra riprese anche in Mesopotamia. La rivolta armena termin\u00f2 con un'amnistia generale e l'Armenia ritorn\u00f2 in mano sasanide.\nIntorno al 570, Ma\u02bfd\u012bkarib (), fratellastro del re dello Yemen, richiese l'intervento di Cosroe I. Cosroe I invi\u00f2 una flotta e una piccola armata sotto il comando di Vahriz, che occup\u00f2 in breve tempo la capitale dello Yemen, Sana'a. Sayf, figlio di Ma\u02bfd\u012bkarib, che aveva accompagnato la spedizione, divenne re tra il 575 e il 577. Con questo successo, i Sasanidi erano riusciti a stabilire una base nell'Arabia meridionale, tale da controllare i commerci terrestri col Mediterraneo e marittimi con l'Oriente. Successivamente, il regno sudarabico si liber\u00f2 dal controllo sasanide, e una seconda spedizione persiana fu inviata nel 598, riuscendo ad annettere con successo all'impero l'Arabia meridionale, trasformata in provincia.\nIl regno di Cosroe I \u00e8 caratterizzato dall'ascesa dei dihqan (letteralmente, \"signori dei villaggi\"), la nobilt\u00e0 di proprietari terrieri che costituivano l'ossatura della tarda amministrazione provinciale sasanide e del sistema di raccolta delle imposte. Cosroe I in politica edilizia abbell\u00ec la sua capitale di nuovi fastosi monumenti, fond\u00f2 nuove citt\u00e0, e costru\u00ec nuovi edifici. Ricostru\u00ec i canali e riforn\u00ec le fattorie distrutte nel corso delle guerre. Costru\u00ec forti fortificazioni presso i passi e colloc\u00f2 trib\u00f9 suddite in citt\u00e0 scelte con attenzione sulla frontiera in modo che agissero come guardiani contro gli invasori. Fu tollerante con tutte le religioni, anche se decret\u00f2 che il zoroastrismo sarebbe stata la religione di Stato ufficiale, e non se la prese quando uno dei suoi figli si convert\u00ec al cristianesimo.\nAlla morte di Cosroe I, sal\u00ec al trono Ormisda IV (579\u2013590). La guerra con i Bizantini continu\u00f2 fino a quando il generale Bahram Chobin, messo da parte e umiliato da Ormisda, organizz\u00f2 una rivolta nel 589. L'anno successivo Ormisda venne assassinato e gli successe al trono il figlio Cosroe II (590\u2013628), ma il cambio di re non riusc\u00ec a placare l'ira di Bahram, che sconfisse Cosroe, costringendolo a rifugiarsi in territorio bizantino e salendo al trono come Bahram VI. Con l'aiuto di truppe fornitegli dall'imperatore bizantino Maurizio (582\u2013602) Cosroe II riusc\u00ec a ottenere una vittoria decisiva sull'esercito di Bahram a Ganzak (591), riuscendo cos\u00ec a ritornare al potere. In cambio dell'aiuto di Maurizio, Cosroe dovette cedere ai Bizantini tutti i territori occupati dai persiani durante la guerra, l'Armenia e l'Iberia orientale. La nuova pace permise a entrambi gli imperi di occuparsi degli altri fronti: Cosroe espanse la frontiera orientale dell'Impero sasanide, mentre Maurizio ripristin\u00f2 il controllo bizantino, minacciato da Slavi e Avari, sui Balcani.\nQuando Maurizio venne deposto e ucciso dall'usurpatore Foca (602\u2013610) nel 602, Cosroe II us\u00f2 l'omicidio del suo benefattore come pretesto per incominciare una nuova invasione. Approfittando della guerra civile a Bisanzio, Cosroe II conquist\u00f2 la Siria e Antiochia nel 611. Nel 613 i Bizantini, guidati dall'imperatore Eraclio (610\u2013641), contrattaccarono ma furono sconfitti presso Antiochia dai generali sasanidi Shahvaraz e Shahin. Gerusalemme cadde nel 614, Alessandria nel 619 e il resto dell'Egitto nel 621. Il sogno sasanide di restaurare l'Impero achemenide stava quasi per realizzarsi. L'impero bizantino era sull'orlo del collasso.\nDeclino e caduta (622\u2013651).\nAll'espansione sotto Cosroe II, segu\u00ec per\u00f2 il declino. L'imperatore bizantino Eraclio (610\u2013641) aveva infatti riorganizzato il suo esercito e aveva contrattaccato. Tra il 622 e il 627 Eraclio combatt\u00e9 i Persiani in Anatolia e nel Caucaso, infliggendo una serie di sconfitte all'esercito sasanide comandato da Cosroe, Shahvaraz, Shahin e Shahraplakan, saccheggiando il grande tempio zoroastriano a Ganzak e stringendo delle alleanze con i Cazari e il Khaganato turco occidentale. Nel 626 Costantinopoli venne assediata dagli Slavi e gli Avari, che erano appoggiati dall'esercito persiano comandato da Shahvaraz, ma i tentativi di traghettare i Sasanidi in Europa vennero bloccati dalla flotta bizantina e l'assedio fall\u00ec. Nell'inverno 627-8 Eraclio invase la Mesopotamia e, nonostante la partenza dei suoi alleati Khazar, sconfisse l'esercito sasanide comandato da Rhahzadh nella battaglia di Ninive. Marci\u00f2 poi verso il Tigri, devastando il paese e saccheggiando il palazzo di Cosroe a Dastagerd. La distruzione dei ponti sul Canale Nahrawan gli imped\u00ec di attaccare Ctesifonte e condusse ulteriori incursioni prima di ritirarsi nell'Iran nordoccidentale.\nL'impatto delle vittorie di Eraclio, della devastazione dei territori pi\u00f9 ricchi dell'Impero sasanide e le umilianti distruzioni di Ganzak e Dastagerd aveva fatalmente fatto perdere a Cosroe il suo prestigio e il supporto datogli dall'aristocrazia sasanide, e nei primi mesi del 628 venne deposto e assassinato da suo figlio Kavad II (628), che pose immediatamente fine alla guerra, accettando di ritirarsi da tutti i territori occupati. Kavad mor\u00ec in pochi mesi e alla sua morte segu\u00ec il caos e una guerra civile. Nei quattro anni successivi si succedettero ben cinque re, incluse due figlie di Cosroe II e Shahvaraz, e l'impero sasanide si indebol\u00ec considerevolmente. Il potere, prima detenuto dalle autorit\u00e0 centrali, pass\u00f2 nelle mani dei generali. \nNella primavera del 632 sal\u00ec al trono un nipote di Cosroe I, Yazdgard III. Nello stesso anno gli Arabi, uniti dall'Islam, fecero le prime incursioni nel territorio sasanide. Anni di guerra continua avevano indebolito sia i Bizantini sia i Sasanidi. I Sasanidi vennero indeboliti anche da una crisi economica, da tasse elevate, malcontento religioso, rigida stratificazione sociale, ascesa dei proprietari terrieri provinciali e un rapido susseguirsi di re. Questi fattori facilitarono la conquista islamica della Persia.\nYazdgard era un ragazzo alla merc\u00e9 dei suoi consiglieri ed era incapace di unire un paese vasto sbriciolatosi in piccoli regni feudali, nonostante i Bizantini, impegnati a respingere gli attacchi arabi, non fossero pi\u00f9 una minaccia. Il primo scontro tra Sasanidi e Arabi avvenne nella battaglia del Ponte nel 634 e venne vinto dai Sasanidi; tuttavia gli Arabi non si arresero e poco dopo le truppe disciplinate di Khalid ibn al-Walid, generale dell'esercito arabo, sconfissero l'esercito persiano comandati dal generale Rostam Farrokhz\u0101d nelle pianure di al-Qadisiyya nel 637 e assediarono Ctesifonte. Ctesifonte cadde dopo un prolungato assedio. I governatori sasanidi provarono a unire le loro forze per respingere gli invasori, ma il tentativo fall\u00ec a causa dell'assenza di una forte autorit\u00e0 centrale, e i governatori vennero sconfitti nella battaglia di Nihavand.\nIn cinque anni la maggior parte del territorio sasanide venne annesso al califfato Islamico. Con l'assassinio di Yazdgard III a Merv nel 651 si concludeva la storia dei Sasanidi e incominciava quella della Persia islamica.\nLa caduta rapida dell'Impero sasanide fu completata nel giro di cinque anni, e la maggior parte del suo territorio fu annessa al califfato islamico; tuttavia, diverse citt\u00e0 persiane continuarono a resistere rivoltandosi all'autorit\u00e0 islamica. La popolazione locale, non costretta per forza a convertirsi all'Islam, divenne suddita del Califfato islamico, e, in quanto dhimmi (cio\u00e8 non ancora convertiti all'Islam), furono costretti a pagare una \"jizya\" fin quando non si fossero convertiti all'Islam. In pratica, la \"jizya\" sostitu\u00ec le tasse imposte dai Sasanidi, che tendeva a essere pi\u00f9 alta della \"jizya\". Oltre alla \"jizya\", fu adottata dagli Arabi la vecchia tassa sasanide sulla terra (in arabo \"Kharaj\"). Si dice che il califfo \u02bfUmar avesse costituito una commissione che giudicasse se le tasse sulla terra fossero pi\u00f9 di quanto la popolazione potesse pagare. La conversione della popolazione persiana all'Islam avvenne gradualmente, per completarsi di fatto verso la seconda met\u00e0 dell'VIII secolo.\nGoverno.\nI Sasanidi stabilirono un impero all'incirca dentro le frontiere del precedente impero dei Parti Arsacidi, con capitale Ctesifonte, citt\u00e0 della provincia di Khvarvaran. Nell'amministrare il loro impero, i re sasanidi assunsero il titolo di Sh\u0101hansh\u0101h (\"re dei re\"), divennero l'autorit\u00e0 centrale e assunsero il dovere di custodire il fuoco sacro, il simbolo della religione nazionale. Questo simbolo \u00e8 esplicitato sulle monete sasanidi dove il monarca regnante, con corona e regalia, appare sull'obverso, con il fuoco sacro, il simbolo della religione nazionale, sull'altro lato della moneta. Le regine sasanidi detenevano il titolo di \"Banebshenan banebshen\" (\"regina delle regine\").\nSu scala pi\u00f9 piccola, il territorio poteva anche essere governato da diversi re provenienti dalla famiglia regale sasanide, noti come \"Shahrdaran\" (sing. \"Shahr\"), direttamente sotto il controllo dello Shahanshah. Il governo sasanide era caratterizzato da una considerevole centralizzazione, ambiziose progettazioni urbanistiche, sviluppo agricolo e miglioramenti tecnologici. Sotto il re, una potente burocrazia portava avanti maggior parte degli affari del governo, a capo della quale vi era il \"Vuzorg (Bozorg) Farmadar\", una sorta di primo ministro o visir che coordinava i vari ministri. Le province, sottoposte ai re vassalli, erano amministrate con l'aiuto di principi funzionari (\"Marzaban\"). A livello pi\u00f9 basso c'erano i capi-clan (\"Vaspuharan\"). Nella societ\u00e0 civile un posto preminente avevano i cavalieri (\"Azadhan\") e il clero zoroastriano dei magi (\"Magan\"). All'interno della burocrazia i sacerdoti zoroastriani avevano un enorme potere. A capo dell'ordine sacerdotale dei magi vi era il Mobadan; il comandante in capo era lo Iran (Eran) Spahbod; a capo del sindacato dei commercianti e dei mercanti vi era il \"Ho Tokhshan Bod\", mentre il ministro dell'agricoltura era lo \"Vastrioshansalar\", che era anche alla testa dei possessori di fattorie, i quali erano, al di sotto dell'imperatore, le autorit\u00e0 pi\u00f9 potenti dello stato sasanide.\nI re sasanidi consideravano sempre i consigli dei loro ministri. Lo storico musulmano Mas'udi lod\u00f2 l'amministrazione sasanide: \nIl centro dell'impero era la regione di origine della famiglia imperiale, la Fars, suddivisa in cinque distretti amministrativi (Istachr, Ardeshir, Churra Firuzabad, Darabgird, Shahpur, Argan) e a nord in cinque distretti delle trib\u00f9 curde (\"Remm\").\nIn tempi normali la successione al trono era ereditaria, ma poteva essere trasferita dal re a un figlio pi\u00f9 giovane piuttosto che al primogenito; in due casi estremi il potere supremo fu detenuto da regine. Quando non vi era erede diretto, i nobili e i prelati sceglievano il nuovo re, ma la loro scelta era ristretta ai membri della famiglia regale.\nLa nobilt\u00e0 sasanide era un misto di vecchi clan partici, famiglie aristocratiche persiane e famiglie nobili dei territori sottomessi. Dopo la dissoluzione della dinastia dei Parti erano sorte molte nuove famiglie nobili, mentre alcuni delle allora dominanti sette clan partici conservarono la loro alta importanza. Alla corte di Ardashir I detenevano posizioni di grande prestigio le vecchie famiglie arsacidi del casato di Karen e del casato di Suren, insieme ad alcune famiglie persiane, i Varazes e Andigani. Oltre a queste famiglie nobili iraniane e non iraniane, i re di Merv, di Abarshahr, di Carmania, di Sakastan, di Iberia e diAdiabene, dotati di posizioni di prestigio tra i nobili, apparvero alla corte dello \"Shahanshah\". Infatti, i grandi domini dei Surena, Karena e Varazes, erano diventati parte dello stato originario Sasanide come stati semi-indipendenti, quindi, le famiglie nobili che frequentavano la corte dell'Impero sasanide continuarono a essere re, anche se subordinati allo \"Shahanshah\".\nIn generale, il \"Bozorgan\" dalle famiglie persiane deteneva le posizioni pi\u00f9 potenti nell'amministrazione imperiale, incluso il governo delle province di frontiera (Marzban \u0645\u0631\u0632\u0628\u0627\u0646). La maggior parte di queste posizioni era patrimoniale e altre furono mantenute da una singola famiglia per generazioni. A questi \"Marzban\" di rango pi\u00f9 elevato fu concesso un trono d'argento, mentre ai Marzban delle province di frontiera pi\u00f9 strategiche, come il Caucaso, fu concesso uno d'oro. Nelle campagne militari i Marzban regionali potevano essere considerati marescialli di campo, mentre gli spahbod minori potevano comandare un esercito di campo.\nDal punto di vista culturale i Sasanidi adottarono un sistema di stratificazione sociale, sostenuto dallo zoroastrismo, che era divenuta la religione di Stato. Altre religioni sembrano essere state largamente tollerate (sebbene ci\u00f2 sia ancora oggetto di dibattito tra gli studiosi; cfr., per esempio, Wieseh\u00f6fer, \"Ancient Persia\", o la \"Cambridge History of Iran\", vol. 3). Gli imperatori sasanidi cercarono consciamente di riportare in auge le tradizioni persiane e cancellare del tutto l'influenza culturale greca.\nEconomia, cultura e religione dell'Impero sasanide.\nIl benessere dell'Impero sasanide derivava in gran parte dal commercio: infatti, argenterie romane e sete cinesi arricchivano i mercati persiani. Il commercio arricch\u00ec anche le conoscenze culturali sasanidi, perch\u00e9 i commercianti diffondevano libri che trattavano di astronomia indiana e medicina greca. Inoltre, l'arte persiana influenz\u00f2 positivamente anche altre culture, come quella della lontana Cina. La religione di Stato era lo zoroastrismo: ma nacque un nuovo entusiasmo religioso, il manicheismo, fondato dal profeta Mani, che fondeva elementi religiosi cristiani, buddisti e zoroastriani. Questa nuova religione, mal vista dai sacerdoti zoroastriani, raggiunse anche la Cina, il Turkestan, la Sogdiana e l'Adiabene."}
{"id": "119499", "revid": "1982", "url": "https://it.wikipedia.org/wiki?curid=119499", "title": "Angolo di incidenza (fluidodinamica)", "text": "Il termine angolo di incidenza (in inglese \"angle of Attack\", abbreviato \"AoA\", chiamato anche \"\u03b1\") in fluidodinamica indica l'angolo con cui un profilo alare fende un fluido. In particolare si definiscono:\nL'angolo di incidenza \u00e8 fondamentale nello sviluppo delle forze dinamiche di portanza e resistenza, in quanto i rispettivi coefficienti dipendono solo da forma e angolo di incidenza dell'oggetto investito dalla corrente..\nIl termine in italiano non va scambiato con l'angolo di calettamento, (in inglese chiamato \"Angle of Incidence\", fatto che d\u00e0 luogo a non rara confusione), che definisce invece l'angolo geometrico di giunzione tra il profilo alare e l'asse geometrico di riferimento (l'asse longitudinale di un velivolo, l'asse di un'elica) e perci\u00f2 indipendente dalla direzione di provenienza del flusso. Sarebbe inoltre un errore tradurlo brutalmente dall'inglese con \"angolo di attacco\".\nCaratteristiche.\nIn generale si pu\u00f2 affermare che la portanza sviluppata cresce al crescere dell'angolo di incidenza (che al di sotto di un certo valore, dipendente dalla forma del profilo alare, pu\u00f2 generare una deportanza), sino a un valore massimo cui corrisponde un angolo detto angolo di stallo. Superato tale angolo si ha infatti una repentina caduta dei valori di portanza e un aumento dei valori di resistenza.\nNell'immagine a lato viene mostrato un tipico esempio di correlazione tra l'angolo di incidenza e il coefficiente di portanza di un profilo alare; tale curva rappresenta in particolare un profilo ad incidenza di portanza positiva, circostanza osservabile dal fatto che si ottiene un coefficiente nullo per un valore negativo dell'angolo di incidenza."}
{"id": "119500", "revid": "1534511", "url": "https://it.wikipedia.org/wiki?curid=119500", "title": "Via dell'ottetto", "text": "In fisica la via dell'ottetto \u00e8 un termine coniato dal fisico statunitense Murray Gell-Mann per una teoria che organizza le particelle subatomiche barioni e mesoni in \"ottetti\". La teoria \u00e8 stata anche presentata indipendentemente dal fisico israeliano Yuval Ne'eman ed ha portato ai successivi sviluppi del modello di quark.\nIl nome traduce il termine inglese eightfold way che allude al Nobile ottuplice sentiero (\"Noble Eightfold Path\") del buddhismo che \u00e8 la quarta delle quattro nobili verit\u00e0 e che rappresenta la via alla fine della sofferenza.\nOltre ad organizzare i mesoni ed i barioni con spin 1/2 in ottetti, i principi della \"via dell'ottetto\" possono essere applicati anche ai barioni con spin 3/2, formando un \"decupletto\". Una delle particelle che formano questo \"decupletto\" non era mai stata osservata prima. Gell-Mann la chiam\u00f2 \u03a9\u2212 e stabil\u00ec nel 1962 che essa avrebbe dovuto avere una stranezza \u22123, una carica elettrica \u22121 ed una massa all'incirca di 1680 MeV/c2. Nel 1964 una particella praticamente identica a quella ipotizzata fu realmente scoperta dall'\u00e9quipe che lavorava presso l'acceleratore di particelle di Brookhaven, attribuendo alla \"via dell'ottetto\" un successo trionfale. Gell-Mann ricevette il premio Nobel per la Fisica nel 1969 per il suo lavoro sulla teoria delle particelle elementari.\nLa \"via dell'ottetto\" pu\u00f2 essere compresa in termini moderni come una conseguenza delle simmetrie di sapore tra i vari tipi di quark. Poich\u00e9 l'interazione forte \u00e8 la stessa per i quark di qualsiasi sapore, sostituendo un quark di un determinato sapore con un altro in un adrone la massa non viene alterata di molto. Dal punto di vista matematico questa sostituzione pu\u00f2 essere descritta da elementi del gruppo SU(3). Gli ottetti ed altri artifici sono rappresentazioni di questo gruppo."}
{"id": "119502", "revid": "1516087", "url": "https://it.wikipedia.org/wiki?curid=119502", "title": "Jessica Fletcher", "text": "Jessica Fletcher (nata Jessica Beatrice MacGill), nota anche con il nome d'arte di J.B. Fletcher, \u00e8 il personaggio protagonista della serie televisiva \"La signora in giallo\" (\"Murder, She Wrote\") interpretato da Angela Lansbury.\nLa signora Fletcher \u00e8 un'insegnante statunitense di inglese, divenuta quasi per caso una scrittrice di libri gialli di successo, che, usando il suo acuto spirito d'osservazione e la sua esperienza sull'argomento, spesso si ritrova a risolvere casi di omicidio veri e propri.\nJessica Fletcher \u00e8 anche apparsa in alcuni film per la TV de \"La signora in giallo\" e in un episodio della serie \"Magnum P.I.\", ed \u00e8 anche la protagonista di svariati veri romanzi che seguono il format della serie televisiva.\nNel 2004 negli Stati Uniti \u00e8 stata inclusa nei \"100 Maggiori Personaggi Televisivi\" dalla rete TV Bravo. AOL l'ha nominata tra i \"100 Personaggi Televisivi Femminili da ricordare\". Lo stesso sito l'ha definita \"Il Detective pi\u00f9 Intelligente della TV\". Sleuth Channel l'ha vista classificarsi al sesto posto nel sondaggio \"I Migliori Detective d'America\". Il \"Guinness World Records\" l'ha definita \"Il detective amatoriale pi\u00f9 prolifico\".\nCaratterizzazione del personaggio.\nJessica \u00e8 vedova del capitano Frank Fletcher, morto nei primi anni ottanta a causa di una malattia, e non ha figli. Il suo lavoro di autrice la porta spesso a viaggiare negli Stati Uniti e nel mondo, il che ha permesso agli autori di ampliare l'orizzonte del personaggio e della serie stessa, costruendo episodi al di fuori del New England. Nei suoi viaggi Jessica incontra quasi sempre uno dei suoi tanti nipoti, cugini o amici, che, puntualmente le chiedono aiuto. Tra gli altri, il nipote a cui Jessica \u00e8 pi\u00f9 affezionata \u00e8 Grady Fletcher, in molte occasioni presente nella serie.\nInizia a scrivere per l'esigenza di distrarsi dalla perdita del marito; per caso esso perviene a un editore di New York che lo pubblica, facendone un best seller internazionale che la fa diventare un'autrice nota in tutto il mondo. Continua quindi a scrivere numerosi romanzi gialli, adoperando dapprima una vecchia macchina da scrivere Royal KMM, poi, a partire dall'ottava stagione (1991-1992), un personal computer Intel 80386 (con Windows 3.1), che impara a usare nel corso di un episodio.\nL'acume di Jessica si riscontra, oltre che nei suoi romanzi, anche nella sua vita reale. In ogni episodio della serie, infatti, l'autrice si ritrova a dovere indagare su un omicidio avvenuto poco dopo il suo arrivo. In alcuni casi Jessica \u00e8 obbligata dalle circostanze a risolvere il caso da sola, vista l'impossibilit\u00e0 di informare le forze dell'ordine, in altri invece sono proprio sceriffi e detective ad accettare il suo aiuto, alcuni convintisi dalle sue capacit\u00e0, anche se in un primo momento seccati dalla sua presenza, altri invece fan e ammiratori dei suoi libri, entusiasti dal primo momento di collaborare con lei.\nGli sceriffi con cui Jessica ha collaborato in pi\u00f9 casi sono naturalmente quelli di Cabot Cove, Amos Tupper e Mort Metzger, anch'essi inizialmente recalcitranti ad averla sulla scena del crimine, ma poi ben felici di sentire il suo parere, e successivamente il tenente Artie Gelber della polizia di New York.\nLa particolarit\u00e0 di ogni episodio \u00e8 la sicurezza con cui Jessica difende il personaggio sospettato dalle forze dell'ordine, spesso suo amico o parente, e la fede che ripone nella sua innocenza. Allo stesso tempo Jessica conduce indagini proprie, si reca sulla scena del crimine, ascolta testimonianze, indaga sui rapporti e sui fatti avvenuti tra i personaggi e alla fine formalizza l'accusa, ottenendo in ogni episodio la confessione spontanea del personaggio, messo di fronte alla verit\u00e0 raccontata dall'autrice.\nRomanzi di Jessica Fletcher.\nDei romanzi scritti dal personaggio, questi sono menzionati negli episodi della serie:"}
{"id": "119505", "revid": "1522738", "url": "https://it.wikipedia.org/wiki?curid=119505", "title": "Nautilus (Verne)", "text": "Il Nautilus \u00e8 un immaginario sottomarino ideato e comandato dal Capitano Nemo nei romanzi \"Ventimila leghe sotto i mari\" (\"Vingt mille lieues sous les mers\", 1870) e \"L'isola misteriosa\" (\"L'\u00eele myst\u00e9rieuse\", 1874), frutto del mirabile ingegno visionario di Jules Verne, popolare scrittore francese anticipatore della moderna fantascienza. Deve il suo nome al sottomarino \"Nautilus\" di Robert Fulton.\nIl sottomarino.\nIl \"Nautilus\" \u00e8 progettato e comandato dal Capitano Nemo, ricco ex principe indiano e valente ingegnere. I suoi motori fanno uso di elettricit\u00e0 impiegando batterie di sodio-mercurio e la ciurma raccoglie le sue razioni dal fondale dell'oceano.\nL'imbarcazione si compone di due scafi, uno esterno e uno interno, separati da compartimenti stagni, ed \u00e8 in grado di raggiungere la velocit\u00e0 di 50 nodi. Normalmente il Nautilus emerge per un decimo, ma se vengono riempiti d'acqua i serbatoi il battello pu\u00f2 immergersi interamente. Ecco come lo descrive lo stesso Capitano Nemo: \nLe sue parti vengono costruite in ordine a Le Creusot, Londra, Liverpool, Glasgow, Parigi, Prussia (Krupp), Motala (Svezia), New York, ecc. I vari pezzi vengono poi assemblati dagli uomini di Nemo su di un'isola deserta.\nA causa dei suoi attacchi alle navi, cui perfora e squarcia lo scafo sotto il livello dell'acqua servendosi di un rostro, l'opinione pubblica lo scambia per un mostro marino (lo stesso Aronnax, scartando l'ipotesi che sia un manufatto, ritiene si tratti di un enorme narvalo).\nNe \"L'isola misteriosa\", vengono aggiunti un certo numero di dettagli alla descrizione del \"Nautilus\", soprattutto la sua capacit\u00e0 di lanciare siluri, una caratteristica assai profetica assente in \"Ventimila leghe sotto i mari\".\nAlla fine di \"Ventimila leghe sotto i mari\", il \"Nautilus\" viene inghiottito in un maelstr\u00f6m (un gigantesco vortice d'acqua). Come si verr\u00e0 a sapere poi, riesce a salvarsi, venendo ritrovato in una grotta de \"L'isola misteriosa\". Con l'esplosione dell'isola di Lincoln, il sottomarino diventa la bara del Capitano Nemo.\nApparizioni.\nOltre alla sua apparizione originale in \"Ventimila leghe sotto i mari\" e \"L'isola misteriosa\", il Nautilus compare anche in molte altre opere, tra cui:"}
{"id": "119507", "revid": "174925", "url": "https://it.wikipedia.org/wiki?curid=119507", "title": "Ibrahim", "text": ""}
{"id": "119508", "revid": "123297198", "url": "https://it.wikipedia.org/wiki?curid=119508", "title": "Daniele Crespi", "text": "Nonostante la sua prematura scomparsa a causa della peste manzoniana del 1630, \u00e8 annoverato tra i maggiori esponenti del Seicento lombardo.\nBiografia.\nDaniele Crespi faceva parte di una famiglia di pittori originaria di Busto Arsizio, cui apparteneva anche uno dei suoi maestri, Giovan Battista Crespi, detto il Cerano (Romagnano Sesia, 1573\u00a0\u2013 Milano, 1632). Le influenze artistiche principali furono il manierismo accademico di Camillo Procaccini, quello pi\u00f9 sofferto del Cerano e il realismo di Pier Francesco Mazzucchelli, detto il Morazzone. In misura minore, lo ispirarono le opere di Andrea De Ferrari, di Rubens, di Van Dyck e di pittori spagnoli come Zurbar\u00e1n. Nelle sue ultime opere Crespi si distacc\u00f2 progressivamente dal manierismo nel quale si era formato, per avvicinarsi a un classicismo di matrice carraccesca.\nLe sue prime opere note sono la decorazione della cappella di S. Antonio e i pennacchi della cupola con i \"Quattro evangelisti\", entrambe nella chiesa di San Vittore al Corpo a Milano, datati 1619. Di poco successivi sono la \"Decollazione del Battista\" nella cappella di S. Giovanni e l\"'Adorazione dei Magi\" in Sant'Alessandro in Zebedia. La realizzazione di queste importanti commissioni testimoniano la precocit\u00e0 del pittore, che allora doveva essere intorno ai vent'anni.\nAppartengono sempre al periodo giovanile la decorazione della cappella dell'Annunciata nella basilica di Sant'Eustorgio e le tele per la chiesa di San Protaso ad Monachos e ora in San Giovanni a Busto Arsizio.\nNel 1621 risulta iscritto all'Accademia Ambrosiana, istituita da Federico Borromeo presso la Pinacoteca Ambrosiana, presieduta dal Cerano.\nAlla met\u00e0 degli anni venti del Seicento risalgono le commissioni di un altro importante ordine monastico milanese, quello dei canonici Lateranensi di Santa Maria della Passione. Per questa importante basilica, seconda a Milano per ampiezza solo al duomo, il Crespi dipinse numerose opere: alcune figure di lateranensi e di santi nella navata centrale, il \"Cristo sorretto da un angelo\", le ante d'organo con la \"Lavanda dei piedi\", l\"'Innalzamento\" e la \"Deposizione dalla croce\", e uno dei suoi pi\u00f9 intensi capolavori, \"Il digiuno di san Carlo Borromeo\".\nI migliori risultati del Crespi sono rappresentati dal \"Digiuno di san Carlo Borromeo\" (Milano, chiesa di Santa Maria della Passione) e dal Ciclo di San Bruno nella Certosa di Garegnano (o Certosa di Milano), terminato nel 1629. Alcune novit\u00e0 furono da lui apportate nella lettura e nell'analisi del tema, nella definizione degli ambienti, degli scenari architettonici e nell'indagine psicologica dei personaggi.\nOltre alla produzione di opere di soggetto religioso per i maggiori ordini monastici del milanese, Daniele Crespi ebbe notevole fama di ritrattista. Fra le sue opere pi\u00f9 importante di tale genere si annoverano l\"'Autoritratto\" degli Uffizi (1627), il \"ritratto di Manfredo Settala\" della Pinacoteca Ambrosiana, il \"ritratto del chirurgo Enea Fioravanti\" del Castello Sforzesco, il \"ritratto di Antonio Olgiati\" della Collezione Koelliker a Milano, il \"ritratto di gentiluomo con barba\" e il \"ritratto di giovane\" della Collezione Borromeo, Isola Bella, Stresa.\nTra il 1629 e il 1630, \u00abLa sua permanenza alla Certosa di Pavia fu conseguenza di una fuga da Milano dove il pittore colp\u00ec il modello a cui aveva fatto indossare un saio, uccidendolo e poi ritraendolo morto. [...] Durante la sua permanenza alla Certosa, Crespi dipinse varie opere, dagli affreschi del Chiostrino a una pala dell'altare delle reliquie. L'opera pi\u00f9 nota \u00e8 rappresentata dal Cristo che riceve da San Bruno e dalla Vergine le reliquie dei Santi. Per quest'opera il pittore mise in posa diversi frati del convento ma nel rappresentare la Madonna, per quanto cercasse di eseguire la figura femminile, non riusciva a rendere reali le mani e il volto. Siccome la regola monastica non ammetteva presenze femminili in convento, al pittore fu concesso di scegliere tra i tanti bisognosi che quotidianamente si recavano alla porta della Certosa: la scelta cadde su una giovane contadina dall'ovale regolare e dalle mani affusolate. Terminata l'opera, il Crespi fugg\u00ec dalla Certosa e i frati non ebbero pi\u00f9 notizie n\u00e9 di lui n\u00e9 della modella.\u00bb \nPoco dopo avere rilevato la prestigiosa bottega di Camillo Procaccini mor\u00ec a Milano, il 19 luglio 1630, vittima della grande peste manzoniana, lasciando incompiuta la sua opera di maggiore impegno, il ciclo di affreschi della Certosa di Pavia, che fu terminato da Francesco Valletti entro il 1630. Il maestoso ciclo del Crespi riveste per intero le pareti del coro, mentre le volte ospitano ancora la decorazione affrescata di epoca rinascimentale. Si tratta di un ciclo composito, con scene tratte dal Nuovo Testamento, dalle agiografie di santi certosini e di altri santi, abilmente inserito nell'architettura gotica tramite un complesso sistema di quadrature decorative, che incorniciano grandi scene sacre e riquadri pi\u00f9 piccoli con figure isolate di evangelisti, dottori della Chiesa, profeti, sibille, santi e beati certosini. \nA lui \u00e8 intitolato un istituto superiore di Busto Arsizio che comprende un liceo classico, un liceo linguistico e un liceo delle scienze umane. Nel 2006 la sua citt\u00e0 natale ha organizzato una mostra monografica, esponendo sue opere conservate in musei italiani e stranieri."}
{"id": "119510", "revid": "1522738", "url": "https://it.wikipedia.org/wiki?curid=119510", "title": "Medeazza", "text": "Medeazza (\"Medjevas\" in sloveno) \u00e8 un centro agricolo, frazione del comune sparso di Duino-Aurisina (TS), nel Friuli-Venezia Giulia. Situato alle pendici del Monte Ermada, a poche centinaia di metri dal confine con la Slovenia, \u00e8 abitato, in massima parte da popolazione di lingua slovena.\nStoria.\nIl paese, che durante la I guerra mondiale si trovava all'estremo sud del fronte dell'Isonzo, fu interamente distrutto nel 1917. Ricostruito, sub\u00ec la devastazione, il 16 agosto 1944, da parte delle truppe naziste, come rappresaglia per l'appoggio dato dalla popolazione ai partigiani.\nEconomia.\nL'economia di questo paese \u00e8 molto limitata: sul territorio del paese \u00e8 presente solamente un caseificio (produzione di formaggi).\nIl paese \u00e8 noto anche per le numerose osmize (\"osmice\" in sloveno), ovvero rivendite di prodotti tipici, situati presso le aziende agricole a gestione familiare.\nLa festa autunnale \"Cavalli e profumo di mosto\" (Konji in vonjave mo\u0161ta, in lingua slovena) \u00e8 l'evento di maggior richiamo. "}
{"id": "119511", "revid": "125997005", "url": "https://it.wikipedia.org/wiki?curid=119511", "title": "Edward Jenner", "text": "I primi anni e l'educazione.\nEdward Jenner nacque a Berkeley, nel Gloucestershire, il 17 maggio 1749, ultimo dei sei figli di Stephen Jenner, vicario della citt\u00e0, e della figlia del precedente vicario (il reverendo Henry Head).\nSin dalla pi\u00f9 tenera et\u00e0, con gli insegnamenti della madre prima e del padre poi, Edward fu istruito secondo un'educazione classica, grazie alla quale il latino divent\u00f2 parte del suo linguaggio quotidiano.\nLa precoce scomparsa, in breve tempo, di entrambi i genitori lasci\u00f2 un segno indelebile nel piccolo. L'educazione cristiana datagli dal padre, le figure della sorella Mary, che per lui divenne quasi una seconda madre, e quella quasi paterna del fratello maggiore Stephen resero meno difficile la sua crescita.\nNel 1756, all'et\u00e0 di sette anni, Edward fu mandato a studiare presso la scuola di grammatica di Cirencester.\nNel 1761, all'et\u00e0 di dodici anni, fin\u00ec gli studi di grammatica. Era arrivato il momento di scegliere un impiego e il giovane scelse la via della medicina. Fece richiesta a Oxford, ma venne rifiutato a causa delle sue condizioni di salute dopo l'epidemia di vaiolo che l'aveva colpito qualche anno prima, ma che era riuscito a superare. Fu quindi affidato a Mr. Ludlow, un chirurgo di Chipping Sodbury con il quale rimase per sette anni, durante i quali Jenner impar\u00f2 tutto quanto c'era da sapere sulla professione di medico di campagna.\nGli anni londinesi (1770-1773).\nAll'et\u00e0 di ventuno anni, insieme al fratello maggiore Stephen, Edward decise che era arrivato il momento di andare a Londra per imparare la pratica ospedaliera; per fare ci\u00f2 decise di affidarsi a John Hunter, ex chirurgo dell'esercito e fratello minore del dottor William Hunter, titolare della migliore scuola di anatomia al mondo.\nPer cento sterline all'anno Jenner divenne il primo allievo di John Hunter, con l'esclusiva possibilit\u00e0 di avere contatti con il fratello maggiore di quest'ultimo, William.\nLa giornata in Jermyn Street iniziava molto presto e seguiva una routine fissa. I metodi di Hunter erano innovativi e affascinanti: se un esperimento non riusciva, si perseverava e, come egli stesso consigliava a Jenner, se un trattamento falliva significava che era sbagliato, anche se imposto dalle autorit\u00e0. Il tempo veniva equamente suddiviso tra pazienti e ricerche. Ogni giorno Jenner e Hunter andavano avanti e indietro tra Jermyn Street e St. James Street, dividendosi tra il St. George's Hospital e il Westminster Hospital. Dalle due del pomeriggio e per circa cinque ore, Jenner seguiva dimostrazioni in sala di anatomia. Finite le lezioni, si occupava degli incarichi ricevuti da Hunter, quali dissezioni, preparazione di medicine, ecc. Dopo cena, infine, spesso i due si attardavano fino a notte alta all'interno del laboratorio.\nLa vita londinese offriva tantissimo, perfino troppo, al giovane Jenner: infastidito dal rumore, dai fumi e dallo sporco, non trovava di suo gusto il fascino di una cos\u00ec grande citt\u00e0.\nNel luglio 1771, in occasione del matrimonio di John Hunter, Jenner rifiut\u00f2 la proposta del dott. Solander di far parte di una spedizione come botanico, a dimostrazione di quanto niente al di fuori dell'apprendistato con Hunter riuscisse a stimolarlo.\nLa laurea e gli attestati.\nIl 15 maggio 1772, un documento a firma di William Hunter attest\u00f2 la fine del suo apprendistato, nonch\u00e9 il superamento brillante di quattro corsi di anatomia e chirurgia.\nNei mesi successivi Jenner si dedic\u00f2 alla pratica della fisica, della \"materia medica\", della chimica e della ostetricia.\nIl 1\u00ba dicembre dello stesso anno, con la firma del dott. Fordyce, Jenner ricevette il certificato finale che attestava il superamento dei corsi di fisica, \"materia medica\" e chimica; un altro attestato, da Thomas Denman e William Osborne, certificava infine il superamento del corso in ostetricia.\nIl ritorno a Berkeley (1773).\nEdward Jenner decise di ritornare a Berkeley all'inizio della primavera. Berkeley gli appariva come il luogo ideale per iniziare la sua attivit\u00e0 di medico. Il pi\u00f9 grande quesito che si poneva era per\u00f2 dove iniziare a svolgere la sua attivit\u00e0 e forse anche quando. In effetti, tanti erano gli amici da ritrovare, molte le visite da fare e da ricevere. Doveva ricreare il legame con il suo amato fratello Stephen, una delle figure pi\u00f9 importanti della sua vita, pari a quelle di Hunter e della futura moglie Catherine: il primo per le sue grandi virt\u00f9 e la fede ortodossa, il secondo per aver messo la verit\u00e0 su ogni cosa e la terza per la sua profonda religiosit\u00e0 e per averlo impregnato forse con la sua piet\u00e0.\nCome si evince da una lettera risalente al giugno del 1773 da parte di Hunter, dopo soli sei mesi gli affari procedevano alla grande, quasi come se i due anni di apprendistato dai fratelli Hunter avessero fornito Jenner di tutte le credenziali e le abilit\u00e0 che lo rendevano un chirurgo sopra la media per quel tempo. A testimonianza di ci\u00f2 ci fu un caso particolare: ad Edward fu richiesto di operare al Gloucester Infirmary, dove un certo Mr. Bailey, colpito da un \u201cdisturbo di delicata natura\u201d (cos\u00ec definito da Baron), aveva espulso l'intestino crasso da un'ernia durante un grave attacco di vomito. Sfortunatamente il dottor Crump, il chirurgo pi\u00f9 anziano, era malato, ma la situazione era critica e si decise di chiamare Edward Jenner da Berkeley. Jenner ricolloc\u00f2 l'intestino e sutur\u00f2 l'ernia con grande successo, cosicch\u00e9 Mr. Bailey visse altri vent'anni, a conferma delle grandi abilit\u00e0 del giovane chirurgo.\nLa vita a Berkeley.\nGli anni successivi il ritorno a Berkeley possono essere analizzati grazie allo scambio continuo di lettere tra Jenner e Hunter. Tra il gennaio del 1776 e il settembre del 1778, ad esempio, Jenner si dedic\u00f2 allo studio delle istrici, con particolare attenzione alla loro condizione durante il letargo nei mesi invernali. Nel 1777 Jenner inizi\u00f2 uno studio sui delfini, dopo averne trovato i resti tra la sabbia dell'estuario del Severn.\nI rapporti con John Hunter andarono diradandosi e dalle lettere di quest'ultimo notiamo la tristezza che ne conseguiva, ma il giovane Jenner ne spiegher\u00e0 anni dopo il motivo con una lettera indirizzata al dott. Parry, in cui gli spiegava di aver riconosciuto nell'amico Hunter i sintomi dell'angina pectoris e che se ne era allontanato in quanto troppo forte era il dolore provocato dalla consapevolezza della gravit\u00e0 del problema. Inoltre, Jenner scriveva di aver condotto degli studi che lo portarono ad affermare che il problema proveniva dalle arterie coronarie, quasi mai esaminate in precedenza in questi casi. Aveva infatti riscontrato nel caso di un certo Paytherus, affetto da questo disturbo, che nelle arterie coronarie si era formato uno strato di cartilagine che ostruiva il flusso corretto del sangue.\nGli aerostati e il tartaro emetico.\nNella primavera del 1783 Jenner ebbe un attacco di malinconia che descrisse al suo confidente Gardner in alcune lettere. Le invenzioni della mongolfiera e degli aerostati dei fratelli Montgolfier riuscirono per\u00f2 a far riprendere Jenner, che prima della fine dell'estate pass\u00f2 molto tempo con Gardner a farli volare. Il lancio di un aerostato dal Champ-de-Mars stimol\u00f2 Jenner, che ne costru\u00ec uno suo alimentato a idrogeno. Questo venne lanciato dal castello di Berkeley e vol\u00f2 accompagnato dai venti per circa dieci miglia, andandosi a fermare a poca distanza dal parco della residenza di Anthony Kingscote, padre di Catherine Kingscote (futura moglie di Jenner). Quando Jenner e Gardner andarono a recuperare l'aerostato, organizzarono un nuovo lancio di quest'ultimo proprio dal punto in cui era caduto, poich\u00e9 niente riusciva a convincere Kingscote a renderglielo. Questo lancio divenne un evento sociale, cosicch\u00e9 tutte le figure di spicco delle zone circostanti si riunirono a Kingscote Park.\nTra il 1783 e il 1784 Jenner scrisse un opuscolo di undici pagine sul tartaro emetico, intitolato \"Cursory Observations On Emetic Tartar Wherein Is Pointed Out An Improved Method Of Preparing Essence Of Antimony By A Solution Of Emetic Tartar in Wine\", con il quale auspicava un maggiore utilizzo delle medicine in campo medico. Il tartaro emetico era infatti utilizzato poco frequentemente e inoltre la sua prescrizione allontanava il paziente dal suo medico. In una lettera Hunter consigli\u00f2 a Jenner di continuare a utilizzare questa sostanza, che sicuramente doveva prendere un nuovo nome, \"Jenner's tartar emetic\", come egli stesso consigliava; prometteva inoltre di promuoverne la vendita.\nIl 6 marzo del 1788 Edward Jenner spos\u00f2 Catherine Kingscote.\nIl cuculo.\nGli studi sul cuculo da parte di Jenner iniziarono non appena tornato a Berkeley, ma furono pi\u00f9 volte interrotti, principalmente perch\u00e9 il cuculo arrivava nel Gloucestershire solo in alcuni periodi dell'anno e anche perch\u00e9 capitava che in quei periodi Jenner fosse impegnato in altre ricerche che prendevano il sopravvento.\nIn una lettera a Hunter, in cui venivano descritti prima il canto dell'uccello e poi le tecniche di accoppiamento, Jenner scrisse di aver trovato un uovo solo, dopo circa un mese dal loro ritorno, ovvero a maggio. In questa lettera viene spiegato che il cuculo deposita l'uovo nel nido della passera scopaiola, che non lo distingue dalle proprie. Inoltre, allo schiudersi delle uova, il piccolo cuculo prende tutte le attenzioni della madre adottiva a danno degli altri piccoli. Jenner descrisse di aver fatto diversi esperimenti e di aver notato che il cuculo appena nato buttava fuori dal nido gli altri piccoli o le altre uova, se non erano ancora schiuse; scrisse poi che la maggior parte degli uccelli non riconoscono se nel nido sono presenti uova diverse dalle loro, ma che anzi curano molto di pi\u00f9 l'estraneo o addirittura covano solo quello, mettendo da parte le proprie uova o buttandole loro stessi gi\u00f9 dal nido.\nVita in famiglia.\nLa prima casa di Edward, dopo aver sposato Catherine, fu la cosiddetta \"The Chantry\", una grande casa sulla collina di Berkeley vicina al castello e alla chiesa del paese. La vita matrimoniale procedeva in modo idilliaco e nel gennaio del 1789 nasceva il primogenito Edward.\nJenner con una lettera chiese a Hunter se volesse diventare il padrino del piccolo e la risposta arriv\u00f2 poco dopo con due belle notizie: la prima era il consenso alla richiesta di fare da padrino al bambino, la seconda, inaspettata, era la nomina a membro della \"Royal Society\", premio dovuto al trattato scritto sul cuculo.\nNel 1793 Hunter mor\u00ec improvvisamente di angina pectoris, confermando le paure di Jenner risalenti a qualche anno prima.\nL'anno dopo la morte di Hunter, nacque la seconda figlia di Jenner, Catherine, che l'autunno successivo si ammal\u00f2 di febbre tifoide.\nNel marzo del 1797 nacque il terzo figlio, Robert Fitzhardinge, in un momento in cui Jenner aveva bisogno di consolazione per la morte, nel mese precedente, a 61 anni, del fratello Stephen.\nIl vaiolo in Europa fino agli inizi del XIX secolo.\nTra la fine del Settecento e l'inizio dell'Ottocento, il vaiolo ebbe in Europa un incremento con una rapidit\u00e0 allarmante. Tra i malati, una persona su sei moriva. Solo a Londra morivano circa persone l'anno e in tutta l'Inghilterra .\nSi ricorreva alla variolizzazione contro il vaiolo, ma nel 1722 si cominci\u00f2 a riconoscere l'inefficienza e spesso la pericolosit\u00e0 del metodo, mentre si not\u00f2 che gli allevatori di bovini ed equini non si ammalavano.\nNel 1746 fu aperto a Londra un ospedale dedicato ai malati di vaiolo, dove si praticava la variolizzazione.\nL'origine della somministrazione del vaccino.\nNel 1801 Jenner pubblic\u00f2 \"The Origin of the Vaccine Inoculation\", in cui spiegava che tra tutte le persone cui somministrava il vaccino vi erano alcune in particolare che erano andate incontro a quello che chiamavano vaiolo bovino, contratto mungendo le mucche da latte, che presentavano un vaiolo differente da quello che colpiva l'uomo ed \u00e8 cos\u00ec che Jenner inizi\u00f2 a studiarlo.\nPer prima cosa, Jenner not\u00f2 che tra questi mungitori, chi veniva infettato dal vaiolo bovino non presentava i sintomi della malattia, come se non vi fosse stato contagio. In seguito ai suoi studi, Jenner nel 1782 poteva gi\u00e0 distinguere e riconoscere tre forme di vaiolo: quello umano, il pi\u00f9 comune, che colpiva gli esseri umani; il vaiolo bovino, che colpiva le mucche da latte e contagiava i mungitori e una terza forma che colpiva i cavalli, dal quale sembrava potessero derivare per contagio le altre due forme.\nDa questi studi deriva l'idea di Jenner che forse l'iniezione del vaiolo bovino poteva sostituire quella del vaiolo umano.\nJenner aveva bisogno di sperimentare il nuovo vaccino e, visto che la moglie Catherine era incinta, decisero insieme di provare sul nascituro, ma per i diciotto mesi successivi alla nascita non vi furono casi di vaiolo bovino; cos\u00ec Jenner decise di provare lo stesso sul piccolo, ma con il vaccino, che per\u00f2 non diede risultati paragonabili a quelli che Jenner si aspettava dall'iniezione del \"cow-pox\".\nUna nuova idea nella mente di Jenner fu quella di scoprire se il contagio del vaiolo bovino potesse avvenire, oltre che dall'animale all'uomo, anche tra due uomini.\nLa risposta si trova in una lettera che scrisse a Gardner il 14 maggio del 1796, in cui raccont\u00f2 il suo esperimento: un bambino di nove anni, di nome James Phipps e figlio del suo giardinier, aveva subito sul braccio un'iniezione del pus contenuto nella pustola della mano di una donna infettata da una mucca. Successivamente il ragazzo era stato infettato con il virus del vaiolo umano, che come aveva predetto non aveva prodotto effetti, grazie all'immunit\u00e0 sviluppata con la precedente infezione da vaiolo bovino.\nUn nuovo esperimento fu condotto il 16 marzo 1798: John Baker, guar\u00ec otto giorni dopo l'inoculazione, come scrisse Jenner, \"An Inquiry Into Causes and Effects of the Variol\u00e6 Vaccin\u00e6\", third edition, London 1801, pp.33-34, illustrando il 18\u00b0 caso clinico; il 28 marzo dello stesso anno, venne compiuto un secondo esperimento: William Summers, di cinque anni e mezzo, present\u00f2 una tipica forma di vaiolo bovino cinque giorni dopo l'inoculazione, ma gi\u00e0 nell'ottavo giorno tutti i sintomi sparirono.\nI risultati degli esperimenti erano soddisfacenti e cos\u00ec, insieme all'amico Gardner, al dott. Worthington e a Henry Hicks, Jenner stese una relazione che invi\u00f2 alla \"Royal Society\", ma che fu rifiutata poich\u00e9 troppo rivoluzionaria.\n\"An Inquiry Into Causes and Effects of the Variol\u00e6 Vaccin\u00e6\".\nIn risposta a questo rifiuto, nel 1798 Jenner scrisse \"An Inquiry Into Causes and Effects of the Variol\u00e6 Vaccin\u00e6\", un'inchiesta contenente ben 23 casi in cui l'inoculazione del vaiolo bovino aveva significato un'immunizzazione contro il vaiolo umano, che tutt'al pi\u00f9 si presentava in forma lieve e durava solo qualche giorno senza gravi conseguenze. In questo documento, per la prima volta, venne utilizzato il termine \"virus\".\nDopo la pubblicazione dell'inchiesta si inizi\u00f2 la pratica della vaccinazione di \"cow-pox\" e in soli dieci anni i casi di vaiolo si ridussero da 18.596 a 182.\nLa vaccinazione si espande in tutto il globo.\nLa speranza di Jenner non era quella di abolire l'inoculazione contro il vaiolo, bens\u00ec quella di cambiarla con l'uso del vaiolo bovino a discapito dello vaiolo umano, metodo che venne conosciuto come \"inoculazione jenneriana\". Per la prima volta un chirurgo di Plymouth, Dunning, coni\u00f2 il termine vaccinazione. Lo stesso Napoleone in quegli anni rese obbligatorio il vaccino per il suo esercito.\nNel 1800 a Berlino venne fondata la \"Royal Vaccine Institution\" e nel 1820 il vaccino aveva gi\u00e0 fatto il giro di tutto il mondo.\nLa fama.\nIn seguito al grande successo avuto dal vaccino da lui scoperto, la vita di Jenner cambi\u00f2 radicalmente. Il suo soggiorno a Londra iniziato il 31 gennaio del 1800 fu un susseguirsi di inviti e omaggi da parte delle pi\u00f9 illustri personalit\u00e0 e lo stesso re Giorgio III volle incontrarlo; il 7 marzo Jenner si present\u00f2 al suo cospetto con una copia del libro contenente una prefazione con dedica al monarca, scritto apposta per l'occasione. Il 27 marzo fu il turno della regina Carlotta e dopo qualche giorno quello del Principe del Galles.\nNel febbraio dello stesso anno Jenner ricevette la medaglia della marina per servizi medici, la prima di una lunga serie.\nMedico di campagna.\nIl soggiorno di Jenner a Londra si concluse quando la moglie Catherine si ammal\u00f2 di tubercolosi, con la decisione di ritornare a Berkeley dove la vita della famiglia sarebbe stata pi\u00f9 tranquilla e dove lui stesso poteva dedicarsi all'attivit\u00e0 di medico di campagna. Le condizioni di Catherine migliorarono gi\u00e0 nella primavera del 1803.\nNel maggio dello stesso anno la Royal Jennerian Society (fondazione creata nel 1801 con il consenso del re in onore della scoperta del vaccino) tent\u00f2 di convincere Jenner a tornare a Londra per festeggiare il suo compleanno, invito che venne rifiutato per non lasciare sola la moglie.\nAnni di decadenza.\nQuelli che seguirono furono anni molto tristi e pieni di dolore per Jenner. Nel gennaio del 1809 mor\u00ec improvvisamente il primogenito Stephen, in seguito a un inverno molto freddo che lo aveva fortemente debilitato e nell'agosto dello stesso anno mor\u00ec a ottant'anni la sorella maggiore Mary. Nel 1812 fu la volta anche della sua ultima sorella, Anne Davies. Nell'agosto del 1815 la moglie Catherine fu colpita da un grave attacco di bronchite e mor\u00ec il successivo 13 settembre, concludendo un ciclo di pesanti perdite per l'ormai sessantaseienne Jenner.\nGli ultimi giorni.\nNell'estate del 1816 Jenner ricevette una visita dell'amico Baron, il quale improvvisamente ebbe un attacco di tonsillite e faringite, costringendo Jenner, che non aveva ancora perso la sua abilit\u00e0 di chirurgo, a eseguire una tracheotomia che gli salver\u00e0 la vita.\nIl 25 gennaio del 1823, mentre era nella sua camera in attesa della colazione, Jenner cadde dal letto, colto da un attacco improvviso di apoplessia; inutili furono i soccorsi dei presenti e l'arrivo dell'amico Baron, che non poterono fare altro che stare a guardare tristemente l'amico che si preparava a morire. Alle 3 del mattino del 26 gennaio 1823, Jenner mor\u00ec per le conseguenze dell'ictus.\nEdward Jenner e la Massoneria.\nNon si conosce la data di iniziazione di Jenner alla Massoneria. Si sa per\u00f2 che fu Maestro Venerabile della sua Loggia di appartenenza, la Royal Faith and Friendship No.270 all'Oriente di Berkeley, dal 1811 al 1813.\nAltri documenti ne attestano la presenza a diverse cerimonie massoniche fino al 1822, pochi mesi prima della morte."}
{"id": "119516", "revid": "287204", "url": "https://it.wikipedia.org/wiki?curid=119516", "title": "Cianite", "text": "La cianite o kyanite \u00e8 un minerale, classificabile chimicamente come un sub nesosilicato di alluminio, con formula chimica Al2SiO5. Il nome deriva dal greco \"kyanos\" che significa blu, in riferimento al tipico colore dei cristalli.\nAnticamente era chiamato distene (dal greco \"dis\"=due e \"stenos\"=forza) per indicare la singolare caratteristica che i suoi cristalli posseggono: la durezza del cristallo varia a seconda delle direzioni di scalfittura. Per la precisione, assumer\u00e0 un valore da 4 a 5 lungo la direzione di allungamento del prisma e da 6.5 a 7 sulla faccia ortogonale.\nLa cianite costituisce insieme all'andalusite e la sillimanite le tre forme polimorfiche del Al2SiO5 di cui la cianite \u00e8 il membro di alta pressione. La presenza di queste forme polimorfiche \u00e8 estensivamente utilizzata per caratterizzare le rocce metamorfiche.\nAbito cristallino.\nSistema cristallino Triclino. Si presenta in cristalli tabulari allungati, raramente terminati e in aggregati lamellari, con colore blu-azzurro e pi\u00f9 raramente bianco, verde e grigio. \u00c8 nota tuttavia anche una variet\u00e0 nera (a causa di inclusioni pulverulente carboniose) detta reticite. La lucentezza \u00e8 da vitrea a madreperlacea, con densit\u00e0 di 3,55.\nOrigine e giacitura.\nLa cianite si rinviene nelle facies eclogitiche dei metabasalti e delle rocce metasedimentarie. Quando queste rocce subiscono un processo di subduzione, a pressioni superiori a 20 Kbar, si instaurano dei processi metamorfici che moltiplicano l'abbondanza relativa della cianite: nelle rocce mafiche si rileva la presenza associata di paragonite, zoisite e lawsonite, mentre nelle metapeliti e nelle metagrovacche si associa a cloritoidi e staurolite. La cianite si decompone in corindone e stishovite a pressioni superiori a 160 kbar e temperature comprese fra 1.000 e 1.400 K.\nLa cianite non \u00e8 presente nella composizione tipica del mantello terrestre. L'allumina nel mantello viene contenuta dal granato finch\u00e9 la sua struttura rimane stabile, fino a 200 Kbar.\nI principali giacimenti si trovano in Brasile, USA (Carolina del Nord e Georgia), Russia (Urali), India, Kenya, Svizzera (Cantone Ticino) e sul confine tra Sudan e Zaire. \u00c8 stata rinvenuta anche in Val d'Ossola (Provincia del Verbano-Cusio-Ossola, Piemonte). La reticite si pu\u00f2 trovare in Brasile o in Val di Vizze.\nUtilizzi.\nLa cianite viene utilizzata per la sua resistenza alle alte temperature nella produzione di materiali refrattari, nella costruzione di forni, nell'industria vetraria e in ceramica. I cristalli trasparenti pi\u00f9 pregiati vengono impiegati in gioielleria."}
{"id": "119517", "revid": "88740", "url": "https://it.wikipedia.org/wiki?curid=119517", "title": "Granata Press", "text": "La Granata Press \u00e8 stata una casa editrice con sede in Bologna, fondata da Luigi Bernardi.\nStoria.\nLa Granata Press ha pubblicato libri, riviste, fumetti, ed \u00e8 stata tra le prime a tradurre ed importare con continuit\u00e0 manga e anime. La pubblicazione di \"Ken il guerriero\" e delle due riviste contenitore \"Zero\" e \"Mangazine\", lanciarono il mercato dei manga in Italia. La prima era rivolta a serie d'azione e fantascienza e la seconda imperniata su commedia e \"gekiga\". Mangazine, inoltre, presentava inserti di approfondimento su temi specifici dei manga e degli anime che erano pionieristici ai tempi, interamente ideata e curata dai Kappa boys, col contributo di diversi collaboratori fra cui Federico Colpi, Vanna Vinci, Federico Memola, Andrea Accardi e molti altri.\nSi devono alla Granata Press la prima edizione italiana per il mercato dell'home video dell'anime \"Conan il ragazzo del futuro\", che usc\u00ec integralmente nei primi anni '90 in una serie di VHS che riproponevano lo stesso doppiaggio utilizzato per la messa in onda televisiva dei primi anni '80, e il primo tentativo di tradurre ed importare serie di OAV.\nTra il 1990 e il 1994 viene pubblicata \"Zero\", la prima rivista contenitore edita da Granata Press uscita in edicola nel novembre del 1990 al prezzo di copertina di 3.500 lire. Il primo numero conteneva le prime puntate di due manga epocali: \"Ken il guerriero\" (le cui successive avventure furono pubblicate all'interno di Z Compact) e \"Xenon\". La pubblicazione prosegu\u00ec fino al numero 39. Tra i manga pubblicati: \"Baoh\", \"Patlabor\", \"Sanctuary\", \"Spriggan\", \"Gunhead\", \"Appleseed\", \"Macross II\", \"Alita\", \"Genocyber\". Successivamente alla chiusura di \"Zero\", la Granata Press pubblic\u00f2 una seconda edizione della rivista, aumentando le dimensioni e inserendo il colore. Tra i manga pubblicati: \"Lycanthrope Leo\", \"Genocyber\", \"Alita\" e la miniserie alla base della saga di \"Ken il guerriero\". L'esperimento non ebbe successo e si chiuse dopo pochi numeri.\nAltra rivista dedicata ai manga \u00e8 \"Mangazine\", versione da edicola della preesistente pro-zine omonima fondata dai Kappa boys, dove vengono pubblicati, tra gli altri, \"Lam\u00f9\" (a cui fu successivamente dedicata la rivista Manga Classic nuova serie), \"Ranma 1/2\", \"Mai\", \"Patlabor\" e \"Kamui\". Granata Press pubblic\u00f2 anche \"Manga Classic\", che present\u00f2 il manga di \"Mazinga Z\" e, successivamente, il manga de \"Il Grande Mazinga\" (gi\u00e0 presentato dalla Fabbri 15 anni prima). Questa collana avrebbe infine dovuto presentare per la prima volta in Italia anche le storie di \"Ufo Robot Goldrake\" realizzate da G\u014d Nagai e Gosaku Ota, ma lo scarso riscontro di vendite impose la chiusura di \"Manga Classic\", sicch\u00e9 fu necessario aspettare il 2007 prima di poter leggere in italiano il \"Goldrake\" di Ota. Infine \"Z Star\", che pubblicava i manga di \"Devilman\" e di \"Capitan Harlock\".\nNel 1991 pubblica il libro \"Anime, guida al cinema d'animazione giapponese\", scritta dai Kappa boys, prima enciclopedia cronologica degli anime al mondo, frutto di un lavoro di ricerca, che presenta sotto forma di scheda tecnica tutte le serie animate giapponesi dalle origini fino al 1988. Per ogni serie animata sono indicati una serie di dati, tra cui anno di creazione, data di messa in onda giapponese e italiana, autori e trama.\nNel 1996, pochi anni dopo l'uscita dei Kappa boys (che dal 1992 danno origine al settore manga di Star Comics) Granata Press chiude i battenti, lasciando svariate serie incomplete, recuperate in seguito da Star Comics. Gran parte dello staff, inclusi Roberto Ghiddi, Francesco Di Sanzo, Claudia Cangini e Michele Gelli, contribuir\u00e0 alla nascita di Dynamic Italia (oggi Dynit), primo partner internazionale della Dynamic Planning di G\u014d Nagai, dove Federico Colpi si era gi\u00e0 trasferito dal 1994. In particolare Dynamic Italia eredit\u00f2 tutto il mobilio e i computer di Granata Press, ceduti per saldare gli stipendi non pagati.\nPubblicazioni (parziale).\nVideo.\nA parte le sue proprie edizioni, la Granata Press distribu\u00ec le produzioni della Manga Video doppiate in italiano."}
{"id": "119520", "revid": "59976", "url": "https://it.wikipedia.org/wiki?curid=119520", "title": "Orbita ellittica", "text": "In astrodinamica e in meccanica celeste un'orbita ellittica \u00e8 un'orbita con eccentricit\u00e0 maggiore di 0 e minore di 1.\nL'energia specifica di un'orbita ellittica \u00e8 negativa.\nVelocit\u00e0.\nSotto le ipotesi standard la velocit\u00e0 orbitale di un corpo che si muove su un'orbita ellittica pu\u00f2 essere calcolata come:\ndove:\nPeriodo orbitale.\nSotto le ipotesi standard il periodo orbitale di un corpo che si muove su un'orbita ellittica pu\u00f2 essere calcolato come:\ndove:\nConclusioni:\nEnergia.\nSotto le ipotesi standard, l'energia orbitale specifica (formula_9) di un'orbita ellittica \u00e8 negativa e l'equazione della conservazione dell'energia per quest'orbita prende la forma:\ndove:\nConclusioni:\nDal teorema del viriale si ottiene che:\nSistema solare.\nNel sistema solare i pianeti, gli asteroidi, le comete e i detriti spaziali hanno orbite ellittiche attorno al Sole.\nLe lune hanno orbite ellittiche attorno ai loro pianeti.\nMolti satelliti artificiali hanno diverse orbite ellittiche attorno alla Terra."}
{"id": "119524", "revid": "1429175", "url": "https://it.wikipedia.org/wiki?curid=119524", "title": "Joyce Lussu", "text": "Biografia.\nLa famiglia di origine, gli studi e i soggiorni all'estero.\nNacque come Gioconda Beatrice Salvadori Paleotti a Firenze, l'8 maggio 1912, dal conte Guglielmo Salvadori Paleotti detto Willie e da Giacinta Galletti de Cadilhac detta Cynthia. Il padre era figlio del conte Giorgio Salvadori Paleotti di Fermo e della sua cugina Adele Emiliani. La madre Giacinta Galletti era figlia del colonnello garibaldino romano Arturo Galletti de Cadilhac (1843 - 1912) e della scrittrice Margaret Collier (1846 - 1929), una nobile inglese. Giacinta era quindi nipote per parte di padre del generale garibaldino romano Bartolomeo (Meo) Galletti (1812 - 1887), fra i difensori della Repubblica romana del 1849 . Suo zio era l'ingegnere Roberto Clemens Galletti de Cadilhac (1879 - 1932) pioniere della telegrafia senza fili.\nIl padre di Joyce, un liberale in ottimi rapporti con il mondo intellettuale e politico anglosassone, nel 1906 si era trasferito da Porto San Giorgio a Firenze per insegnare presso l'Istituto di Studi Superiori. Nel 1921 s'era candidato senza successo per le elezioni politiche.\nIl 24 maggio 1923 Max, il fratello di Joyce, studente di quinta ginnasiale, sub\u00ec una prima aggressione da condiscepoli fascisti. L'anno successivo, il 1\u00ba aprile 1924 il padre Guglielmo, a causa delle sue collaborazioni con alcuni periodici inglesi, il \"New Statesman\" e la \"Westminster Gazette\", sui quali apparvero suoi articoli molto critici verso il regime, fu attaccato davanti alla sede del fascio da una trentina di squadristi; il figlio, accorso in sua difesa, rimase ferito.\nA seguito di quest'episodio Guglielmo Salvadori, nel marzo del 1925, decise di trasferirsi con la famiglia in Svizzera, a Begnins, a 30\u00a0km di distanza da Losanna, dove rimase fino al settembre 1934. Joyce visse gli anni dell'adolescenza frequentando collegi e ambienti cosmopoliti.\nPerfetta bilingue, a seguito dell'insegnamento della lingua inglese impartitole sin dall'infanzia dai genitori, anch'essi bilingui, durante la permanenza in Svizzera perfezion\u00f2 anche la conoscenza del francese e del tedesco.\nCome i fratelli Max e Gladys ottenne la licenza liceale classica con esami da privatista nelle Marche, tra Macerata e Fermo.\nTrasferitasi in Germania a Heidelberg per seguire le lezioni del filosofo Karl Jaspers, vide nascere i prodromi del nazismo. Si trasfer\u00ec quindi in Francia e in Portogallo, e si laure\u00f2 in Lettere alla Sorbona di Parigi e in Filologia a Lisbona.\nIl primo matrimonio.\nNel maggio1934 spos\u00f2 Aldo Belluigi, un giovane ricco possidente fascista di Tolentino, e con lui, nell'agosto successivo, si rec\u00f2 in Kenya per raggiungere il fratello Max, il quale vi si era trasferito pochi mesi prima con sua moglie, l'inglese Joyce Pawle. Il matrimonio con Belluigi dur\u00f2 un paio di anni. Nell'ottobre del 1936 Joyce si trasfer\u00ec nel vicino territorio del Tanganica, mentre Belluigi, dopo aver perduto tutto il suo patrimonio nell'impresa agricola in compropriet\u00e0 con Massimo Salvadori Paleotti, fece ritorno a Tolentino. Tra il 1934 e il 1938 Joyce viaggi\u00f2 e soggiorn\u00f2 in diverse zone dell'Africa, dove conobbe la realt\u00e0 del colonialismo, tema da allora affrontato in diverse sue opere.\nI suoi primi testi poetici significativi si possono collocare in questo periodo: curatore della sua raccolta \"Liriche\" sar\u00e0 Benedetto Croce, il quale apprezzava la carica vitale della giovanissima scrittrice.\nIn una sua recensione su \"La Critica\" (fasc. 2\u00ba, 1939), Croce evidenzier\u00e0 la forza dei suoi paesaggi e delle scene che \"si sono fatte interne, si sono fuse con la sua anima\".\nL'impegno politico e il matrimonio con Lussu.\nInsieme con il fratello Max, Joyce entr\u00f2 a far parte del movimento \"Giustizia e Libert\u00e0\" e nel 1938 incontr\u00f2 Emilio Lussu \u2013 \"mister Mill\" per gli organizzatori della resistenza in esilio\u00a0\u2013 che in seguito spos\u00f2. Raggiunto in questa militanza il grado di capitano, nel dopoguerra venne decorata di medaglia d'argento al valor militare.\nIn \"Fronti e Frontiere\" del 1946 lei stessa racconter\u00e0, in forma autobiografica, le esperienze di quel periodo.\nA liberazione avvenuta visse in prima persona l'abbrivio della Repubblica Italiana all'interno del Partito d'Azione, fino al suo scioglimento nel 1947. Promotrice dell'Unione Donne Italiane, milit\u00f2 per qualche tempo nel Partito Socialista Italiano e nel 1948 fece parte della direzione nazionale del partito, per poi abbandonarlo.\nLe lotte contro l'imperialismo e il colonialismo.\nDal 1958 al 1960, continuando a battersi nel segno del rinnovamento dei valori libertari dell'antifascismo, spost\u00f2 il suo impegno verso le lotte contro l'imperialismo.\nTradusse opere di poeti viventi, spesso provenienti dalla cultura orale: albanesi, curdi, vietnamiti, dell'Angola, del Mozambico, afroamericani, eschimesi, aborigeni australiani. Di tutto ci\u00f2 \u00e8 eccellente esempio la sua traduzione delle poesie del turco Naz\u0131m Hikmet, a tutt'oggi tra le pi\u00f9 lette in Italia.\nFu per lei naturale partecipare attivamente alle mobilitazioni in favore di perseguitati politici, quali l'angolano Agostinho Neto e Hikmet, appunto.\nProprio attraverso quest'ultimo Lussu verr\u00e0 a conoscenza del problema curdo, \"un popolo costretto a vivere da straniero nel suo territorio\", come scriver\u00e0 in \"Portrait (\"Ancona, 1988, Transeuropa).\nE in un viaggio epico, dopo aver ottenuto dal presidente iracheno, il generale Arif, un lasciapassare, raggiunse il Kurdistan e conobbe il popolo che lo abitava, cos\u00ec come i resistenti contro il regime Baath: Jalal Talabani (futuro Presidente dell'Iraq negli anni 2000) con i famosi guerrieri peshmerga, e il \"mull\u0101 rosso\" Mustafa Barzani.\nDall'esperienza terzomondista (con Mario Albano aveva fondato, nel 1966, l'ARMAL, Associazione per i rapporti con i movimenti africani di liberazione) deriv\u00f2, a partire dagli anni settanta, il suo impegno per la riscoperta e la valorizzazione della \"altra storia\", vale a dire quella delle tradizioni locali messe in crisi dalla industrializzazione.\nDedicher\u00e0 una parte fondamentale della sua attivit\u00e0 al rapporto con i giovani; per questa ragione occup\u00f2 parte notevole del suo tempo nelle scuole di ogni ordine e grado.\nMor\u00ec a Roma il 4 novembre 1998, all'et\u00e0 di 86 anni. Un cippo funerario la ricorda, insieme a Emilio Lussu, all'ingresso del cimitero acattolico di Roma, nel quartiere Testaccio.\nIntitolazioni.\nIn Sardegna, le citt\u00e0 di Cagliari, Olbia, Olmedo, Muros le hanno intitolato aree vie. Armungia ha intitolato a Emilio e Joyce Lussu un museo, in cui sono documentate le loro vite, ma sulla targa esterna non compare il nome di Joyce. Un sistema bibliotecario a nome Joyce Lussu, \u00e8 stato costituito dai comuni di Barrali, Dolianova, Donori, Gesico, Guamaggiore, Guasila, Monastir, Nuraminis, Pimentel, Samassi, Samatzai, Selegas, Senorb\u00ec, Serdiana, Serrenti, Settimo San Pietro, Siurgus Donigala, Soleminis, Ussana. Porta il suo nome, associato a quello del marito Emilio, anche la biblioteca civica di Tortol\u00ec.\n\u00c8 intitolata a Joyce Lussu anche l'emeroteca della Biblioteca delle Oblate a Firenze e la biblioteca di Maiolati Spontini (Ancona).\nNelle Marche, al suo nome, dal 2006, \u00e8 stato intitolato il Premio annuale di narrativa \"Citt\u00e0 di Offida - Joyce Lussu\". Una via a nome Joyce Lussu \u00e8 presente ad Ancona e Fermo, mentre Roma le ha dedicato una strada all'interno del parco di Villa Torlonia. Sempre a Roma, a seguito di un'iniziativa popolare, \u00e8 stata apposta una targa con dedica alla scrittrice nel giardino ufficialmente denominato Caio Cestio (Testaccio)."}
{"id": "119527", "revid": "1930971", "url": "https://it.wikipedia.org/wiki?curid=119527", "title": "Hideaki Anno", "text": "Con il suo stile visivo che si caratterizza per vividezza e realismo del tratto calato in una continua sperimentazione grafica e narrativa postmoderna, Anno \u00e8 uno dei registi ed animatori pi\u00f9 influenti degli ultimi decenni, conosciuto principalmente per il lavoro svolto con la famosa serie TV d'animazione \"Neon Genesis Evangelion\". Sposato con la \"mangaka\" Moyoco Anno, si definisce agnostico e legato alla spiritualit\u00e0 dello shintoismo oltre a essere, inoltre, un convinto vegetariano fin dalla sua giovinezza.\nBiografia.\nEsordi.\nAnno nasce a Ube, nella prefettura di Yamaguchi (nella regione del Ch\u016bgoku), il 22 maggio del 1960. Dopo aver ultimato gli studi presso le scuole della propria citt\u00e0, dove gi\u00e0 allora si fa notare per le sue notevoli inclinazioni artistiche, realizzando brevi cortometraggi animati per i \"bunkasai\" locali, decide alla fine d'iscriversi presso l\"'Universit\u00e0 delle Arti di \u014csaka\" a Kanan (nella prefettura di \u014csaka), dove, ancora studente, viene contattato assieme ai suoi compagni di stanza, Hiroyuki Yamaga e Takami Akai, per realizzare un filmato introduttivo per il DAICON 3, l'edizione del 1981 della convention di fantascienza giapponese Nihon SF Taikai.\nIn seguito al successo del breve filmato di cinque minuti, in cui una ragazzina affronta una sequenza di famosi \"mecha\" e astronavi, fu contattato in qualit\u00e0 di animatore, assieme a Yamaga, per lavorare alla serie \"Fortezza superdimensionale Macross\" (1982\u20131983). Nonostante questo primo lavoro, il suo talento non fu riconosciuto fino a quando non ebbe modo di prendere parte alla realizzazione del film \"Nausica\u00e4 della Valle del vento\" di Hayao Miyazaki nel 1984. Poich\u00e9 aveva un impellente bisogno di ulteriori animatori, lo studio di produzione del film pubblic\u00f2 un annuncio sulla rivista di animazione giapponese \"Animage\", comunicando di essere alla disperata ricerca di nuovi elementi. Anno, al tempo poco pi\u00f9 che ventenne, lesse l'annuncio e si precipit\u00f2 allo studio, dove incontr\u00f2 Miyazaki in persona e gli mostr\u00f2 alcuni suoi disegni. Impressionato dal lavoro di Anno, Miyazaki lo ingaggi\u00f2 per disegnare alcune delle sequenze pi\u00f9 complesse della pellicola, come quella del Dio Guerriero, verso la fine del film.\nMiyazaki e i suoi collaboratori apprezzarono molto il lavoro di Anno, il quale dopo questa esperienza divenne direttore d'animazione in seno all'organico dello studio Gainax, da lui stesso fondato insieme a degli ex-compagni di universit\u00e0, che si apprestava a rilasciare il suo primo lungometraggio, \"Le ali di Honneamise\" (1987), scritto e diretto dall'amico Yamaga, in cui vi coordina il reparto d'animazione. Parallelamente a ci\u00f2, si presta come animatore nella realizzazione di lavori di altri studi, come nel caso del film \"Una tomba per le lucciole\" (1988) di Isao Takahata dello Studio Ghibli. In seguito divenne il principale regista, storyboarder e sceneggiatore della Gainax, realizzando o anche solo dirigendo la maggior parte delle loro serie anime, tra cui le pi\u00f9 celebri \"Punta al Top! Gunbuster\" (1988) e \"Nadia - Il mistero della pietra azzurra\" (1990\u20131991), quest'ultima parzialmente ispirata a una delle prime bozze del soggetto di \"\" di Miyazaki, il quale inizialmente avrebbe dovuto curare anche la serie. Dopo la conclusione di \"Nadia\", Anno cadde in una depressione durata quattro anni.\n\"Neon Genesis Evangelion\".\nLa consacrazione nell'alveo dei grandi dell'animazione giapponese avvenne dopo aver superato questo difficile periodo con il suo seguente progetto, \"Neon Genesis Evangelion\" (1995\u20131996). La serie \u00e8 di fatto uno dei pi\u00f9 importanti prodotti di animazione di sempre, frutto del lavoro instancabile di Anno nel battersi per un ritorno degli anime a stili di disegno e temi pi\u00f9 tradizionali e portandoli a nuovi livelli di precisione e profondit\u00e0. Durante la lavorazione, Anno respinse lo stile di vita da otaku che stava conducendo, considerandolo una forma di autismo forzato. Per questa e per altre ragioni, la trama di \"Evangelion\" divenne sempre pi\u00f9 psicologica e introspettiva con il procedere della serie, nonostante fosse mandata in onda ad un orario accessibile anche ai bambini. Anno sentiva che le persone dovevano essere esposte alle realt\u00e0 della vita il pi\u00f9 presto possibile, fin da piccoli. Prima che la serie si concludesse, anche per mancanza di budget, tutti gli sforzi di trovare una logica narrativa furono abbandonati, concependo gli ultimi due episodi come un viaggio nella mente del personaggio principale. La serie non ottenne grandi risultati di ascolto nella fascia oraria iniziale (le 18:30), anche se in seguito, con la replica in orario notturno, pi\u00f9 orientato verso gli adulti, divenne eccezionalmente popolare in Giappone.\nLungo tutta la messa in onda di \"Neon Genesis Evangelion\", Anno cominci\u00f2 a ricevere lettere ed email da un sempre maggior numero di fan che gli facevano complimenti, ma in seguito alla conclusione venne aspramente criticato da questi per gli ultimi due episodi, in quanto risolvevano la parte psicologica ma non quella narrativa della serie. Tra queste ci furono addirittura minacce di morte e lettere di disapprovazione da fan che pensavano che Anno avesse deliberatamente rovinato la serie, tanto da portare l'autore a meditare il suicidio. In parte per rispondere a queste lamentele ma soprattutto per dare forma a ci\u00f2 che era l'idea complessiva e ambiziosa che aveva in mente Anno, fu lanciato un progetto cinematografico concepito come il finale \"vero e proprio\" della serie, costituito dai non meno discussi ' e ', ambedue del 1997.\nPrimi live action e collaborazioni varie.\nDopo \"Evangelion\", Anno diresse una significativa porzione della serie anime del 1998 \"Le situazioni di Lui &amp; Lei\", tratto dall'omonimo \"sh\u014djo manga\" di Masami Tsuda, primo anime della Gainax a essere basato su un'opera preesistente, finch\u00e9 controversie con lo sponsor e, soprattutto, con l'autrice del manga, insoddisfatta dell'adattamento di Anno, finirono con il costringere il regista ad abbandonare il progetto, lasciandolo nelle mani del suo protetto Kazuya Tsurumaki, gi\u00e0 assistente alla regia per \"Evangelion\". Alla fine, lo studio decise di terminare il corso dell'opera in corrispondenza del volume 7 del manga. Dopo questa disputa, Anno and\u00f2 a lavorare con Hayao Miyazaki e lo Studio Ghibli su diversi corti animati, proiettati poi al Ghibli Museum.\nAnno ha anche fatto incursioni nella cinematografia \"live action\", iniziando con \"Love &amp; Pop\" (1998), un film alquanto sperimentale girato con camere digitali in miniatura che cambiavano costantemente il formato dell'immagine, incentrato sul tema dell\"'enjo k\u014dsai\" (\"appuntamento a pagamento\", una forma di prostituzione adolescenziale) in Giappone, tratto dal romanzo breve \"Topaz II\" di Ry\u016b Murakami. Il suo secondo film dal vivo, \"Shiki-Jitsu\" (2000) (cio\u00e8 \"Giorno del rituale\" o \"Giorno della cerimonia\"), \u00e8 la storia di un ex-direttore d'animazione (interpretato dal regista indipendente Shunji Iwai) che si innamora di una donna che si \u00e8 estraniata dalla realt\u00e0. Anche se era, come \"Love and Pop\", un lavoro sperimentale, il film fu girato usando un pi\u00f9 tradizionale formato 2.35:1, presentandosi in modo pi\u00f9 raffinato ed evitando l'osticit\u00e0 del primo film dal vivo del regista.\nNel marzo del 2002, si sposa con la mangaka Moyoco Anno. In questo periodo i suoi unici coinvolgimenti nell'animazione sono il doppiaggio dell'OAV del 2000 \"FLCL\", diretto proprio da Tsurumaki, in cui presta la voce come comparsa al gatto Miyu-Miyu, e quello della serie TV \"Abenobashi - Il quartiere commerciale di magia\", co-scritta e diretta sempre dall'amico Yamaga, in cui ha un cameo nel dodicesimo episodio e cura inoltre gli storyboard del tredicesimo.\nDel 2004 \u00e8 il suo terzo film dal vivo, un adattamento tokusatsu del manga di G\u014d Nagai \"Cutie Honey\". In duro contrasto con i suoi precedenti e pi\u00f9 realistici lavori dal vivo, \"Cutie Honey\" \u00e8 un film decisamente leggero, dai toni fantasy/supereroistici, in cui lo stesso regista appare in un cameo. Ancora nel 2004, Anno supervisiona l'OAV in tre parti \"\", la cui regia viene affidata a Hiroyuki Imaishi (prima parte), Takamichi Ito (seconda parte), e Masayuki (terza parte). Quella di \"Cutie Honey\" non \u00e8 il suo unico cameo in un film \"live action\": fra il 2004 ed il 2007, Anno compare anche in , , , e .\nNel 2005 torna a collaborare con Tsurumaki, questa volta come supervisore ed autore dello storyboard del quarto episodio dell'OAV del 2004 \"Punta al Top 2! Diebuster\", sequel di \"Gunbuster\". Inoltre, lavora per un breve periodo presso lo studio Pierrot in qualit\u00e0 di animatore, storyboarder e regista delle animazioni d'apertura e chiusura di \"Sugar Sugar Rune\", anime basato su un manga della moglie Moyoco.\nLo Studio Khara e il \"Rebuild of Evangelion\".\nNel 2006 lascia la Gainax per fondare lo Studio Khara e, pochi mesi dopo, annuncia la produzione della tetralogia cinematografica \"Rebuild of Evangelion\", basata sulla serie TV del 1995. Al progetto collaborano tutti i membri dello staff originale. Il primo capitolo della tetralogia, ', quasi un remake shoot-to-shoot dei primi episodi della serie animata, esce nei cinema nel settembre del 2007. Nel luglio del 2009 \u00e8 la volta di ', che inizia a mostrare delle prime decise differenze rispetto all'opera originale. I primi due film riscuotono un grande successo commerciale e di critica. Il terzo capitolo, intitolato \" e\" uscito nelle sale cinematografiche nipponiche il 17 novembre del 2012, comporta uno stravolgimento totale del Rebuild, andando probabilmente a ribaltare l'intero senso della tetralogia ma bissandone comunque il successo commerciale. Il 20 luglio del 2018, primo giorno di proiezione del film \"Mirai\" di Mamoru Hosoda in Giappone, \u00e8 stato proiettato nelle sale il primo teaser trailer del quarto capitolo, la cui uscita \u00e8 inizialmente prevista per l'estate 2020, ma a causa dell'emergenza COVID-19 \u00e8 stata posticipata a marzo 2021.\nNel luglio del 2013 viene confermata la sua partecipazione in veste di doppiatore nel film dello Studio Ghibli \"Si alza il vento\", diretto da Hayao Miyazaki. Anno \u00e8 stato scelto per ricoprire il ruolo del protagonista Jir\u014d Horikoshi, capo ingegnere progettista della Mitsubishi che progett\u00f2 il caccia Mitsubishi A6M \"Zero\".\nNel 2014 \u00e8 stato inoltre raffigurato nella serie anime \"Kantoku fuyuki todoki\", ispirata al manga omonimo di Moyoco Anno. L'opera, basata su brevi episodi che ruotano attorno ad un comune fulcro comico che ha come obiettivo quello di prendersi gioco della vita da \"otaku\", ritrae la figura di Hideaki Anno dal punto di vista di Rompers, personaggio super-deformed raffigurante Moyoco Anno stessa.\nScettico sul futuro dell'animazione giapponese, nel 2015 annuncia di aver iniziato i lavori, in coppia con Shinji Higuchi, per dirigere un nuovo film dal vivo di Godzilla. La pellicola, intitolata \"Shin Gojira\", \u00e8 stata distribuita in Giappone il 29 luglio del 2016 venendo acclamata dalla critica e diventando il miglior incasso live-action dell'anno in patria. Oltre a costituire un reboot delle origini del celebre kaij\u016b, il film trae ispirazione dal terremoto e maremoto del T\u014dhoku del 2011 e dal successivo disastro nucleare di Fukushima, oltre ad essere una satira della societ\u00e0 giapponese contemporanea.\nCuriosit\u00e0.\nNel 1994, invitato dall'amico regista Kunihiko Ikuhara, Hideaki Anno realizza le sequenze delle trasformazioni di Sailor Uranus e Sailor Neptune nella terza serie di \"Sailor Moon\", \"Sailor Moon S\".\nPremi.\nRiconoscimenti:"}
{"id": "119529", "revid": "118096815", "url": "https://it.wikipedia.org/wiki?curid=119529", "title": "Ad usum fabricae", "text": "Ad usum fabricae (ovvero: [destinato] ad essere utilizzato nella fabbrica), \u00e8 una dicitura in lingua latina che, secondo una tradizione italiana, contrassegnava, nel Medioevo, i beni esentati da ogni dazio, perch\u00e9, ad esempio, destinati alla costruzione delle cattedrali.\nDescrizione.\nL'espressione nacque nel periodo in cui si rifaceva la Basilica di San Pietro, perch\u00e9 i materiali occorrenti godevano di particolari franchigie. La dicitura veniva apposta sui carri, o sui barconi che risalivano i fiumi; spesso i cartelli contenevano le sole iniziali \"A.U.F.\"\nSecondo altri la scritta \"A.U.F.\" avrebbe significato \"Ad urbis fabricam\". A Milano, invece, la scritta sarebbe stata \"Ad UFA\" con il significato di \"Ad Usum Fabricae Ambrosianae\" (con riferimento alla fabbrica del Duomo di Milano, i cui blocchi, provenienti dalla Val d'Ossola via fiume, recavano appunto tale scritta).\nPer la costruzione della cattedrale di Santa Maria del Fiore (il Duomo di Firenze) il materiale proveniente da varie zone della Toscana era marcato \"A U.F.O.\", che significava appunto \"Ad usum Florentinae Operae\"] e quindi esente da tasse. L'espressione si trova citata anche nel \"Pinocchio\" di Collodi.\n\"A ufo\".\nDall'acronimo \"A.U.F.\" tradizionalmente viene fatto derivare il modo di dire \"mangiare a ufo\" (o \"a uffa\"), variante del \"mangiare a sbafo\", ovvero \"senza pagare\", diverso da gratis per la connotazione negativa.\nSecondo Giuseppe Gioachino Belli il termine originario, \"Auffa\", romanesco per \"gratuito\" e derivante dalla sigla AUF, veniva effettivamente apposto sui materiali edilizi destinati alla fabbrica di San Pietro (\"ad usum fabricae operis\", nel senso di \"Opera di S. Pietro\").\nAltre etimologie fanno risalire l'espressione al latino \"ex ufficio\" (\"ex uff.\") delle lettere commerciali senza dazio. Altre meno credibili dall'ebraico \"efes\" (\"gratuitamente\") tramite il latino \"offa\". Secondo altri deriverebbe da \"Ex Uffo\", sigla apposta sulla corrispondenza degli uffici di governo fiorentini che la rendeva esente da spese postali. Secondo altri \"A.U.F.\" deriverebbe da \"Augustus Fecit\", che gli imperatori romani facevano apporre, nel periodo di ferragosto (\"feriae Augusti\"), in luoghi appositi dove il popolo poteva mangiare e bere gratuitamente.\nI linguisti tuttavia ritengono queste etimologie pi\u00f9 o meno fantasiose e prive di fondamento, presupponendo che l'espressione derivi piuttosto dal germanico \"ufj\u00f4\" (\"copioso\") o dall'alto-tedesco antico \"uf\" (\"sopra\"). Secondo Joan Corominas sarebbe un italianismo d'uso popolare, giustificato dalla grande popolarit\u00e0 in dialetti anche molto differenti, mentre secondo Leo Spitzer la voce \u00e8 di origine onomatopeica."}
{"id": "119530", "revid": "7", "url": "https://it.wikipedia.org/wiki?curid=119530", "title": "Ad urbis fabricam", "text": ""}
{"id": "119531", "revid": "112380290", "url": "https://it.wikipedia.org/wiki?curid=119531", "title": "Trattato tra Annibale e Filippo V di Macedonia", "text": "Il trattato tra Annibale e Filippo V di Macedonia fu stipulato nel 215 a.C. durante la Seconda guerra punica, dopo la battaglia di Canne, tra Annibale, il condottiero cartaginese che sembrava sul punto di conquistare Roma, e Filippo V di Macedonia, che temendo l'espansione romana verso oriente, sperava di poter sfruttare l'indebolimento della repubblica per raggiungere un ruolo dominante tra i regni ellenistici.\nAnnibale.\nPartito dalla Spagna per portare in Italia la guerra contro Roma scatenando la seconda guerra punica, Annibale pass\u00f2 di vittoria in vittoria con battaglie fulminee ed eclatanti contro le legioni della nascente potenza italica. Continuando la guerra in Spagna con l'aiuto dei fratelli Asdrubale e Magone nonch\u00e9 di altri comandanti cartaginesi, costrinse i Romani ad utilizzare risorse e uomini nella penisola iberica, distogliendo risorse dalla guerra in Italia.\nL'alleanza con Filippo V di Macedonia permetteva al condottiero cartaginese di tentare l'apertura di un altro fronte sul fianco orientale (con relativo sforzo umano e materiale per Roma).\nFilippo V.\nIl re macedone vedeva la potenza romana dilagare sulle coste orientali del mare Adriatico. Roma aveva soggiogato gli Illiri della regina Teuta con il pretesto che le trib\u00f9 illiriche si dedicavano alla pirateria sulle coste dalmate e albanesi colpendo pesantemente gli interessi dei mercanti italici. Ormai la costa orientale dell'Adriatico era sotto controllo o protettorato romano. Molte citt\u00e0 e isole greche della costa (come Apollonia o Corcira) erano pesantemente aiutate da Roma e l'Urbe appoggiava le rivendicazioni territoriali e politiche della Lega Etolica in lotta contro la Macedonia e il resto della Grecia.\nA sua volta pressato a oriente dai re seleucidi di Siria e da Attalo I di Pergamo, Filippo cercava un potente alleato per frenare Roma nella sua espansione verso i Balcani e ridurre il pericolo sul suo fronte occidentale. Sembrava proprio che Annibale fosse quell'alleato.\nL'ambasceria.\nTito Livio, lo storico romano del I secolo, in \"Ab Urbe condita libri\" narra come Filippo, viste le vittorie di Annibale, inviasse una delegazione in Italia per stringere l'alleanza. Era l'estate del 215 a.C. Gli ambasciatori greci, evitando Brindisi e Taranto, i porti pi\u00f9 logici per chi proveniva dall'Ellade, sbarcarono vicino a Capo Colonna in Calabria, presso il famoso tempio di Giunone Lacinia. Da l\u00ec cercarono di recarsi a Capua dove Annibale aveva posto il suo quartier generale. Scoperta dai presidi romani la delegazione fu inviata presso il pretore, Marco Valerio Levino, che aveva posto i suoi accampamenti presso Luceria. Senofane l'ateniese capo della spedizione, dichiar\u00f2 platealmente di essere stato inviato dal re Filippo per stringere un accordo di \"amicitia societatemque\" (amicizia e alleanza) con il popolo romano. Il pretore accolse quindi come ospiti i nemici, e li invi\u00f2 con una scorta verso Roma, spiegando l'itinerario e indicando dove fossero accampati Romani e Cartaginesi.\nOvviamente la legazione macedone giunse al campo di Annibale senza alcun problema e l'alleanza pot\u00e9 essere stipulata.\nSi riporta il testo tramandato da Polibio, tolte solo le preghiere ai vari d\u00e8i.\n[seguono due paragrafi (2 e 3) di invocazioni a vari d\u00e8i greci e cartaginesi]\nBrevi note.\nIl testo sembra provenire dalla copia redatta dalla segreteria di Annibale e in seguito sequestrata a Senofane. \nAltra versione.\nLa succinta versione del trattato riportata da Tito Livio \u00e8, per contro, la seguente:\nSecondo Livio, quindi, le condizioni del trattato erano molto meno precise per quanto riguardava le garanzie per i popoli interessati; entrambi i contraenti avrebbero combattuto senza un vero raccordo tattico e strategico. L'aiuto di Annibale a Filippo sarebbe giunto solo dopo l'eliminazione di Roma. Filippo avrebbe dovuto aiutare Annibale ma, fino alla conquista di Roma, Annibale non avrebbe avuto alcun obbligo verso il re macedone.\nLa cattura.\nUna volta concluso il trattato, la delegazione intraprese il viaggio di ritorno in Macedonia per far sottoscrivere l'accordo a Filippo. Con Senofane partirono anche i cartaginesi Magone, Gisgone e Bostare. Raggiunta la nave ancora in attesa al tempio di Giunone Lacinia, presero il largo. La nave venne per\u00f2 intercettata e catturata da alcune navi da guerra romane, poste sotto il comando di Valerio Flacco. Senofane ritent\u00f2 con la menzogna della delegazione amica ma i Romani, notati i passeggeri dall'aspetto e dall'abbigliamento punico, approfondirono l'indagine, scoprirono la verit\u00e0 e anche le copie dei trattati. La delegazione venne inviata a Roma con cinque navi veloci sotto il comando di Lucio Valerio Anziate e i prigionieri tenuti lontani l'uno dall'altro per evitare scambi di intese.\nMentre le navi risalivano la costa tirrenica verso Roma, giunte a ridosso della costa campana vennero a loro volta intercettate da altre navi romane. Chiarita la situazione, i prigionieri furono portati a Cuma, dove il console Tiberio Sempronio Gracco era riuscito a resistere all'assedio di Annibale. Dopo un nuovo interrogatorio i prigionieri vennero trasferiti a Roma al cospetto dei senatori.\nIl Senato fece mettere in carcere i prigionieri pi\u00f9 importanti e vendere come schiavi i loro compagni. Vennero armate venticinque navi da aggiungere alle venticinque guidate da Publio Valerio Flacco e alle cinque che avevano portato i prigionieri. La flotta di cinquantacinque navi venne affidata al prefetto Valerio Flacco e inviata da Ostia a Taranto (dove imbarcarono i soldati di Varrone, posti sotto il comando di Lucio Apustio Fullone). Obbiettivo della missione era proteggere il litorale della Puglia e condurre continue ricognizioni lungo le coste orientali dell'Adriatico per controllare le mosse di Filippo.\nLivio riferisce che le spese per la flotta e la guerra macedonica fu impiegato il denaro che era stato inviato ad Appio Claudio perch\u00e9 lo consegnasse a Gerone tiranno di Siracusa.\nUna delle cinque navi prigioniere, per\u00f2 riusc\u00ec a sfuggire ai romani e a tornare in Macedonia ma senza poter fornire a Filippo esatte notizie sui termini dell'accordo presi dalla prima delegazione. Il re macedone dovette inviarne una seconda che, questa volta, riusc\u00ec a portare a termine la missione con successo. Livio ci riporta i nomi degli ambasciatori: Eraclito soprannominato Scotino, Critone Beoto e Magne Sosisteo. Il trattato fu quindi ratificato ma, essendo nel frattempo passata l'estate Filippo e Annibale non riuscirono a iniziare le operazioni. E Roma era stata messa sull'avviso.\nFilippo V di Macedonia non riusc\u00ec a impensierire Roma per tutto il corso della seconda guerra punica."}
{"id": "119534", "revid": "2228524", "url": "https://it.wikipedia.org/wiki?curid=119534", "title": "Fuorigrotta", "text": "Fuorigrotta (\"Forerotta\" in napoletano) \u00e8 un quartiere della zona occidentale di Napoli. Assieme al quartiere Bagnoli forma la X municipalit\u00e0 del comune di Napoli.\nHa una superficie di 6,2\u00a0km\u00b2. Con i suoi 76.521 residenti \u00e8 il quartiere pi\u00f9 popolato della citt\u00e0. Confina a Ovest con il quartiere Bagnoli (Via Vicinale Volo S.Angelo, Cupa Vicinale Terracina, Via Terracina, Via Nuova Agnano, Via Enrico Cocchia, Via Circonvallazione della Caserma di Cavalleria), a Nord con Pianura (Via Ventilabro), e Soccavo (Via Fosso S.Stefano, Via Adige, Via Arno, Via Ernesto Ricci, Via Giustiniano, Via Tertulliano, Via Vicinale Cupa Cintia, Via Ventilabro), a Nord-Est con il quartiere Vomero, a Sud con il quartiere Posillipo, e infine confina ad Est con il quartiere Chiaia (Via Alessandro Manzoni, Via Torre Cervati, Cupa Torre Cervati, Via Donato Bramante).\nEtimologia e storia.\nDeve il suo nome alla sua posizione \"al di fuori della grotta\" (in latino \"foris cryptam\") in riferimento al fatto che, sin dall'epoca romana, \u00e8 collegata da una o pi\u00f9 grotte al rione di Mergellina. Il suo territorio appartiene storicamente alla Diocesi di Pozzuoli.\nLa prima grotta, realizzata in epoca romana, \u00e8 la Crypta Neapolitana, ancora visitabile nei tratti pi\u00f9 esterni, ma non pi\u00f9 percorribile per motivi di sicurezza, che collega Fuorigrotta con Piedigrotta, nei pressi della tomba di Virgilio. Era parte di un asse viario che collegava Napoli a Pozzuoli e l'area dei Campi Flegrei. Attualmente sono invece utilizzate la galleria Laziale e il tunnel delle IV Giornate.\nFino all'epoca fascista \u00e8 stato un quartiere schiettamente agricolo; in quel periodo furono effettuati notevoli interventi urbanistici che rivoluzionarono l'assetto del quartiere con la creazione del \"Viale di Augusto\" e della \"Mostra d'Oltremare\", sede dell'ente fieristico napoletano, l'ampliamento del Rione Duca d'Aosta (1926-29) e l'edificazione dell'attigua chiesa di Santa Maria Immacolata (1925-28), la costruzione del Rione Miraglia (1928-30).\nA tale epoca risale gran parte della toponomastica delle strade e dei vialoni del quartiere dedicati a personaggi dell'antica Roma (\"viale Augusto\", \"via Giulio Cesare\", \"via Caio Duilio\", ecc.) e a personaggi e luoghi dell'epoca delle lotte contro l'Impero ottomano (vedansi le vie Andrea Doria, Sebastiano Veniero, Francesco Morosini, Lepanto).\nMa \u00e8 soprattutto nel periodo del boom economico che l'area divenne oggetto di un notevolissimo insediamento edilizio, a scapito delle residue masserie esistenti e facendo del quartiere una delle aree pi\u00f9 densamente popolate, ma anche urbanisticamente pi\u00f9 ordinate della citt\u00e0 di Napoli.\nStrutture principali.\nLa topografia attuale del quartiere \u00e8 frutto del progetto di risanamento fascista attuato fin dal 1925 e completatosi, dopo la seconda guerra mondiale, verso la prima met\u00e0 degli anni cinquanta con l'edificazione della Nuova Parrocchia di San Vitale martire, edificata al posto di quella originaria, situata grossomodo fra le attuali Piazza Italia e Largo Lala, abbattuta (non senza le proteste dei residenti) per consentire l'apertura del Viale di Augusto.\nNonostante la modesta estensione, Fuorigrotta rappresenta il centro degli eventi sportivi e fieristici napoletani, nonch\u00e9 la principale sede di concerti e convegni. \u00c8 inoltre sede di numerosi istituti universitari e scientifici.\nStrutture sportive.\nFuorigrotta \u00e8 sede dei principali impianti sportivi napoletani tra i quali si contemplano:\nEra presente inoltre anche lo Sferisterio Partenopeo e il Palazzetto dello sport Mario Argento, quest'ultimo costruito per i Giochi del Mediterraneo all'inizio degli anni sessanta, che negli anni settanta vide le glorie del basket partenopeo (Fides Partenope). Chiuso per rifacimenti mai avvenuti, \u00e8 stato in parte demolito per cominciare la prima parte dei lavori, ma il progetto si \u00e8 arenato, lasciando la struttura a met\u00e0 e in bal\u00eca del degrado.\nStrutture ricreative.\nA Fuorigrotta sono presenti dei locali, diverse attrazioni che l'hanno resa nota nel divertimento napoletano:\nStrutture riservate a fiere, convegni e concerti.\nIl quartiere \u00e8 ricco di edifici chiave per Napoli per ci\u00f2 che concerne questi settori:\nLa \u201cMostra\u201d comprende inoltre strutture come l'Arena Flegrea, la pi\u00f9 antica nel suo genere in Italia (sede di numerosi festival tra cui anche il \u201cPremio Carosone\u201d), il Teatro Mediterraneo, la piscina olimpica e la maestosa Fontana dell'Esedra.\nStrutture didattiche e scientifiche.\nFuorigrotta \u00e8 a Napoli, per antonomasia, il quartiere universitario, in quanto sede di importanti e rinomati atenei. Vi si trovano inoltre numerosi istituti dediti alla ricerca meccanica e scientifica. Vi sono:\nAltre strutture.\nInoltre, in via Guglielmo Marconi, si trovano l'Archivio Storico della Canzone Napoletana e il Centro di Produzione della RAI, ove negli ultimi anni sono state realizzate alcune fra le serie TV di punta del palinsesto RAI (\"Un posto al sole\"; \"La squadra\"; \"La nuova squadra\", ecc.). Dal suo Auditorium negli anni settanta veniva inoltre trasmesso il popolare variet\u00e0 musicale \"Senza rete\".\nFuorigrotta \u00e8 anche sede di un importante mercato rionale recentemente spostato dalla sede storica nei pressi della Ferrovia Cumana in via Metastasio. Vi si trova anche un cimitero.\nViabilit\u00e0 e trasporti.\nNel 1876 si era stabilita la realizzazione di un collegamento tranviario tra il borgo di Fuorigrotta e piazza San Ferdinando. Il primo collegamento trasportistico fu con Pozzuoli, aperto nel 1878 tramite una tranvia a cavalli, esercitata con motrici a vapore dal 1883. Solo il 25 marzo 1885 la tranvia fu estesa fino a Napoli passando attraverso una galleria scavata tra il 1882 e il 1884 accanto alla storica \"Crypta Neapolitana\". La galleria, chiamata \"Grotta nuova\" o \"galleria 1884\" perch\u00e9 in quell'anno fu aperta, dal 1936 assunse il nome di \"galleria IX Maggio\" (giorno della proclamazione dell'Impero), mentre nel 1939 partirono i lavori per allargarla, conclusi nel 1940. Fu chiamata dal 6 luglio 1945 \"galleria delle Quattro Giornate\".\nLa realizzazione di un secondo tunnel di collegamento fu stabilita nel dicembre 1912, quando fu stretta una convenzione con la Societ\u00e0 Edilizia Laziale per la realizzazione di un nuovo agglomerato abitativo al di l\u00e0 della collina di Posillipo e lo scavo di una galleria sotto quest'ultima che collegasse Fuorigrotta a piazza Sannazaro. Progettisti della galleria, ma anche del nuovo \"rione Occidentale\", furono Giovan Battista Comencini e Nicola Daspuro. Il tunnel fu scavato dal 1924 al 1925 dall'impresa De Lieto, chiamato \"galleria Laziale\" per via della societ\u00e0 edilizia oppure \"galleria di Posillipo\" perch\u00e9 scavato nella collina di Posillipo. Fu ufficialmente inaugurato il 20 maggio 1925.\nLe principali arterie del quartiere sono viale Augusto, via Giulio Cesare, via Lepanto, via Leopardi, via Consalvo, via Caravaggio, via Terracina, viale Kennedy e via Diocleziano.\n\u00c8 da sottolineare che Fuorigrotta \u00e8 uno dei quartieri pi\u00f9 collegati della citt\u00e0 (attualmente vi sono addirittura tre linee ferroviarie), questo anche per il gran numero di persone che vengono attirate da concerti, partite di calcio, mostre e altri eventi.\nLe fermate della Linea 2 della metropolitana che toccano Fuorigrotta sono Piazza Leopardi, Campi Flegrei e Cavalleggeri Aosta. La stazione Campi Flegrei \u00e8 anche stazione Trenitalia ed \u00e8 inserita nel progetto Centostazioni.\nLe fermate della Ferrovia Cumana sono \"Fuorigrotta\", \"Mostra e\" \"Zoo-Edenlandia\" . \u00c8 stata completata la prima tratta della Linea 6 della metropolitana che collegher\u00e0 Fuorigrotta con piazza Municipio, passando per la riviera di Chiaia e piazza San Pasquale: sono aperte tre stazioni a Fuorigrotta: Mostra, Augusto e Lala.\nFuorigrotta fino a un periodo che va dagli ultimi anni ottanta alla fine degli anni novanta del XX secolo \u00e8 stato un importante snodo della rete tranviaria di Napoli che collegava Poggioreale a Bagnoli. Attualmente in via Cumana \u00e8 ancora presente il vecchio deposito dei tram, costruito nel 1894.\nDalla met\u00e0 degli anni novanta \u00e8 allo studio anche la possibilit\u00e0 (rimasta per\u00f2 sempre soltanto sulla carta) di ripristinare la funivia di Posillipo gi\u00e0 attivata negli anni quaranta (e dismessa nel 1961 per via della crescente urbanizzazione della zona di Cavalleggeri, che metteva a rischio la sicurezza dell'impianto) che collegava Fuorigrotta e la collina di Posillipo. Quello che resta dell'impianto \u00e8 oggi propriet\u00e0 della Mostra d'Oltremare, che l'ha messo in vendita; alcuni consiglieri e il presidente della Circoscrizione Chiaia-Posillipo-San Ferdinando (oggi Prima Municipalit\u00e0) hanno fatto pressioni nell'ottobre 2006 al Comune di Napoli perch\u00e9 l'acquistasse.\nUn altro progetto prevederebbe la sostituzione della vecchia funivia con una funicolare, ma restano molti dubbi per via della fortissima pendenza da superare. In ogni caso oggi, per andare da Fuorigrotta a Posillipo (o viceversa), bisogna passare da Mergellina, da Coroglio o dalla Loggetta: tutte zone spesso molto trafficate."}
{"id": "119535", "revid": "1573940", "url": "https://it.wikipedia.org/wiki?curid=119535", "title": "Syncerus caffer", "text": "Il bufalo africano o bufalo del Capo (Syncerus caffer ()) \u00e8 una grande specie di bovino dell'Africa subsahariana. La sottospecie \"Syncerus caffer caffer\", comunemente nota come bufalo cafro, \u00e8 la sottospecie tipica nonch\u00e9 la pi\u00f9 grande, e si trova nell'Africa meridionale ed orientale. La sottospecie \"S. c. nanus\", nota come bufalo di foresta africano, \u00e8 la sottospecie pi\u00f9 piccola, e contrariamente alla sua controparte delle savane predilige le aree di foresta dell'Africa centrale ed occidentale. La sottospecie \"S. c. brachyceros\" \u00e8 presente nell'Africa occidentale, mentre \"S. c. aequinoctialis\" si trova nelle savane dell'Africa orientale. Le massicce corna del bufalo africano adulto sono il suo tratto caratteristico: le basi delle corna sono fuse, formando uno scudo osseo continuo sulla sommit\u00e0 della testa denominato \"capo\". Sono ampiamente considerati tra gli animali pi\u00f9 pericolosi del continente africano e, secondo alcune stime, incornano, calpestano e uccidono oltre 200 persone ogni anno.\nIl bufalo africano non \u00e8 un antenato dei bovini domestici ed \u00e8 solo lontanamente imparentato con altri bovini pi\u00f9 grandi. Il temperamento imprevedibile di questa bestia ha reso impossibile il suo addomesticamento, a differenza della sua controparte asiatica, il bufalo d'acqua (\"Bubalus bubalis\"). I bufali africani hanno pochi predatori a parte i leoni e grandi coccodrilli. In quanto membro di Big Five, il bufalo africano \u00e8 un trofeo ricercato nella caccia sportiva.\nDescrizione.\nIl bufalo africano \u00e8 una specie molto robusta. La sua altezza al garrese pu\u00f2 variare da 1,0 a 1,7 metri (da 3,3 a 5,6 piedi) e la lunghezza dalla testa alla coda pu\u00f2 variare da 1,7 a 3,4 metri (da 5,6 a 11,2 piedi). Rispetto ad altri bovidi di grandi dimensioni, ha un corpo lungo ma tozzo (la lunghezza del corpo pu\u00f2 superare quella del bufalo d'acqua selvatico, che \u00e8 pi\u00f9 pesante e alto) con zampe corte e tozze, risultando in un'altezza relativamente bassa. La lunghezza della coda pu\u00f2 variare da 70 a 110 centimetri (da 28 a 43 pollici). I bufali cafri delle savane possono pesare da 500 a 1.000\u00a0kg (da 1.100 a 2.200 libbre), con i maschi normalmente pi\u00f9 grandi delle femmine, che raggiungono una fascia di peso superiore. In confronto, i bufali di foresta africani, raggiungono un peso da 250 a 450\u00a0kg (da 600 a 1.000 libbre), e sono solo la met\u00e0 della taglia della loro controparte delle savane. Il capo viene tenuto relativamente basso; e generalmente la testa non viene alzata sopra l'altezza delle spalle. Gli zoccoli degli arti anteriori del bufalo sono pi\u00f9 larghi dei posteriori, per via della necessita di sostenere il peso della parte anteriore del corpo, che \u00e8 pi\u00f9 pesante e pi\u00f9 muscolosa della parte posteriore.\nI bufali cafri assumono un mantello nero o marrone scuro con l'et\u00e0. Gli esemplari pi\u00f9 vecchi hanno spesso cerchi biancastri intorno agli occhi e sul viso. Le femmine tendono ad avere mantelli pi\u00f9 rossastri. I bufali di foresta sono pi\u00f9 piccoli del 30-40%, di colore bruno-rossastro, e con peli molto pi\u00f9 lunghi intorno alle orecchie. Anche la forma delle corna \u00e8 diversa in quanto queste si curvano all'indietro e leggermente verso l'alto. I vitelli di entrambe le sottospecie hanno un mantello rossastro.\nUna caratteristica delle corna del bufalo africano maschio adulto (popolazioni meridionali e orientali) \u00e8 che le basi di entrambe le corna sono fuse insieme, formando uno scudo denominato \"capo\". Dalla base, le corna divergono verso il basso, per poi incurvarsi dolcemente verso l'alto e, in alcuni casi, verso l'esterno, o all'indietro. Negli esemplari pi\u00f9 grandi, la distanza tra le estremit\u00e0 delle corna pu\u00f2 arrivare fino ad un metro (il record \u00e8 di 1,64 metri). Le corna si formano completamente quando l'animale raggiunge i 5-6 anni d'et\u00e0, ma i \"capi\" non diventeranno \"duri\" fino al raggiungimento degli 8-9 anni di vita. Nelle femmine, le corna sono, in media, del 10-20% pi\u00f9 piccole e non presentano un capo. Le corna del bufalo di foresta sono pi\u00f9 piccole di quelle dei bufali cafri dell'Africa meridionale e orientale, misurando, solitamente, meno di 40 centimetri (16 pollici) e le loro basi non si fondono mai.\nBiologia.\nCome quasi tutti gli artiodattili \u00e8 strettamente erbivoro. Vive in grossi branchi che possono arrivare a contare anche 400 individui. Questi branchi sono composti generalmente da femmine, piccoli e giovani, mentre i maschi adulti sono per buona parte dell'anno solitari e sedentari e si ricongiungono al branco solo durante la stagione dell'accoppiamento. Questi branchi sono diretti da una o pi\u00f9 guide che possono essere sia maschi che femmine, che non sono necessariamente gli individui dominanti.\nLa stagione delle piogge mette in funzione l'orologio biologico di questi animali: al termine delle piogge, infatti, le femmine entrano in calore e dopo dieci mesi di gestazione daranno contemporaneamente alla luce numerosi piccoli.\nIl bufalo cafro \u00e8 considerato uno degli animali pi\u00f9 pericolosi d'Africa, per via del suo carattere aggressivo e la sua immensa forza. Grazie alle poderose corna un bufalo nero pu\u00f2 difendersi anche da un leone. Molto spesso questi felini sono messi in fuga da maschi solitari o in certi casi, se tentano di attaccare i piccoli protetti all'interno del branco, da centinaia di individui adulti che li caricano.\nIl bufalo africano ama fare bagni nell'acqua e nel fango. Questi bagni gli sono molto utili per liberarsi dai parassiti e per la termoregolazione. I bufali comunque hanno anche un altro modo per tenere a bada i parassiti: lasciano poggiare sul loro corpo diversi uccelli, come le bufaghe e gli aironi guardabuoi, che li ripuliscono dagli animaletti indesiderati.\nSottospecie.\nIl bufalo africano conta cinque sottospecie:\nDistribuzione e habitat.\nIl bufalo africano \u00e8 distribuito in gran parte dell'Africa subsahariana, dai paesi affacciati sul Golfo di Guinea al Mozambico e al Sudafrica. Le varie sottospecie coprono anche gli stati del Sudan, Congo, Ruanda ed Uganda. L'habitat del bufalo cafro, come quello di altri bovidi africani, \u00e8 la savana, mentre le sottospecie \"S. c. nanus\" e \"S. c. mathewsi\" prediligono le foreste pluviali, dalla fitta vegetazione."}
{"id": "119536", "revid": "7459", "url": "https://it.wikipedia.org/wiki?curid=119536", "title": "Distene", "text": ""}
{"id": "119537", "revid": "1610933", "url": "https://it.wikipedia.org/wiki?curid=119537", "title": "Bufalo nero", "text": ""}
{"id": "119540", "revid": "599013", "url": "https://it.wikipedia.org/wiki?curid=119540", "title": "Deep Impact", "text": ""}
{"id": "119542", "revid": "1769317", "url": "https://it.wikipedia.org/wiki?curid=119542", "title": "Bandiera rosso-nera", "text": "La bandiera rosso-nera \u00e8 spesso collegata all'anarchia, anche se spesso la bandiera anarchica \u00e8 semplicemente nera. La bandiera bicolore \u00e8 divisa in diagonale: il nero pu\u00f2 trovarsi in basso a destra e il rosso in alto a sinistra, e viceversa. La bandiera bicolore anarchica \u00e8 spesso divisa anche in orizzontale, e generalmente il rosso sta in alto.\nIpotesi sulle origini.\nMurray Bookchin reputa che si tratti di una creazione degli anarchici spagnoli fin dalla costituzione della Confederaci\u00f3n Nacional del Trabajo (CNT) nel 1910. A partire da questa considerazione \u00e8 spiegabile come la sua diffusione sia stata repentina in tutti i paesi neolatini, quelli maggiormente in contatto con la Spagna. Basta citare la presenza di bandiere rosso-nere sia durante il biennio rosso in Italia sia il loro uso da parte di Augusto Sandino in Nicaragua. Lo storico statunitense Donald C. Hodges spende molte pagine circa l'origine anarco-sindacalista del movimento sandinista.\n\u00c8 noto, oggi, come questa considerazione di Bookchin sia errata. \u00c8 vero che la bandiera rosso-nera \u00e8 sempre stata presente in Spagna, ma non \u00e8 vero che la sua \"invenzione\" sia da attribuire alla CNT, anzi: la bandiera rosso-nera non si \u00e8 diffusa dalla Spagna al resto del mondo neolatino ma, al contrario, si \u00e8 diffusa da due paesi neolatini verso la Spagna.\nPer molti storici (ed anche per molti anarchici) la bandiera rosso-nera \u00e8 associata con l'anarco-sindacalismo, pi\u00f9 che con l'anarchismo. Nonostante questa considerazione, la prima apparizione di una bandiera rosso-nera \u00e8 tutta italiana e precedente alla nascita del sindacalismo.\nStoria.\nIl primo riferimento ai colori rosso e nero si trova nel proclama del Comitato Nazionale per la Rivoluzione Sociale. Il comitato fu costituito da anarchici e repubblicani nell'inverno tra il 1873 e il 1874.\nNell'agosto del 1874, nel fallito tentativo insurrezionale di Castel del Monte, vennero utilizzate coccarde rosso-nere.\nNell'aprile 1877 gli anarchici della Banda del Matese, guidati da Errico Malatesta e Carlo Cafiero, issarono sul municipio di Letino la bandiera rosso-nera. L'episodio \u00e8 citato non solo dalla bibliografia specializzata ma \u00e8 anche registrato nei verbali del processo di Benevento del 1878 contro i componenti della stessa banda.\nQuasi contemporaneamente, la bandiera rosso-nera appare in Messico, durante la protesta del 14 dicembre 1879 a Citt\u00e0 del Messico.\nDa notare che il legame tra il movimento anarchico italiano e quello messicano \u00e8 sempre stato molto forte, poich\u00e9 entrambi provenivano dall'esperienza della Prima Internazionale, entrambi avevano una forte connotazione antiautoritaria, entrambi - assieme alla federazione svizzera del Giura - erano impegnati sia nell'organizzazione del movimento sia nella propaganda del fatto. La Bandiera rosso-nera compare oggi sullo sfondo di due radio gemellate: Radio 2000 Blackout di Torino e Radio Canut di Lione entrambi Radio anarchiche."}
{"id": "119543", "revid": "287204", "url": "https://it.wikipedia.org/wiki?curid=119543", "title": "A cerchiata", "text": "La A cerchiata, \u24b6, \u00e8 certamente il simbolo pi\u00f9 conosciuto di tutto il movimento anarchico.\nStoria del simbolo.\nIl simbolo della A cerchiata (che trae origine dal famoso slogan di Pierre-Joseph Proudhon: Anarchia \u00e8 Ordine) rappresenta l'obiettivo anarchico di raggiungere la libert\u00e0 e l'autonomia non attraverso una strutturazione sociale di tipo gerarchico ma tramite rapporti alla pari tra le persone, eliminando quindi il disordine rappresentato dai rapporti di subordinazione e di potere.\nSempre Proudhon disse: \"La soci\u00e9t\u00e9 cherche l'ordre dans l'anarchie\" (\"La societ\u00e0 cerca l'ordine nell'anarchia\"), e le due parole Ordine e Anarchia iniziano con O e A in tutte le lingue occidentali.\nMeno chiara \u00e8 invece l'origine del simbolo. Molti pensano erroneamente che essa sia da ricercare nel movimento punk negli anni '70 del XX secolo. In realt\u00e0 nel 1964 un famoso gruppo francese, \"Giovent\u00f9 Libertaria\", l'aveva usata come proprio simbolo, ma la \"Alliance Ouvriere Anarchiste\" (AOA) l'aveva utilizzata gi\u00e0 nel novembre 1956, alla sua fondazione avvenuta a Bruxelles. Fino a pochi anni fa la nascita della A cerchiata \u00e8 stata datata a quell'evento (25 novembre 1956).\nUn documentario della BBC dedicato alla guerra civile spagnola tuttavia ha mostrato una milizia anarchica recante una A cerchiata sulla parte posteriore dell'elmetto, il che farebbe quindi risalire il simbolo agli anni trenta; in realt\u00e0, per\u00f2, pare che si tratti del disegno di un bersaglio. Sempre in Spagna, il Consiglio Federale dell'Associazione Internazionale dei Lavoratori (fondato da anarchici nel 1870) si era fregiato di un simbolo massonico che ricordava una A cerchiata con relativo filo a piombo come un archipendolo segno di rettitudine morale.\nLa diffusione massiccia del simbolo in tutto il mondo si colloca sicuramente nel 1968, come uno dei simboli del movimento noto come \"Il Sessantotto\".\nUna storia della A cerchiata si pu\u00f2 trovare sul sito del \"Centro Studi Libertari\" di Milano, i cui fondatori erano in contatto con il gruppo francese \"Giovent\u00f9 Libertaria\".\nIl carattere pu\u00f2 essere codificato in Unicode attraverso il codice U+24B6 (\u24b6). Inoltre, il segno \"@\" o \"(A)\" possono essere utilizzati per rappresentare rapidamente la A cerchiata in un computer."}
{"id": "119546", "revid": "125911977", "url": "https://it.wikipedia.org/wiki?curid=119546", "title": "Nautilus (mollusco)", "text": "Nautilus \u00e8 un genere di molluschi cefalopodi tetrabranchiati, considerato estinto in seguito ai ritrovamenti fossili risalenti al Paleozoico. \u00c8 stato osservato per la prima volta in vita solamente nel 1829 ed \u00e8 classificato come fossile vivente per quanto la sua conchiglia, proveniente dai commerci con le Indie orientali, fosse ben nota e usata in oreficeria gi\u00e0 nel secolo XVII.\nDistribuzione e habitat.\nI nautilus sono diffusi in mare aperto, dalla superficie ad una profondit\u00e0 di 500 metri, principalmente nell'Oceano Pacifico occidentale (soprattutto dalle Isole Figi alla Nuova Guinea) e nell'Oceano Indiano.\nCaratteristiche.\nA differenza di altri cefalopodi, il nautilus ha un sistema visivo primitivo, il suo occhio funziona come una camera oscura, la messa a fuoco penalizza la luminosit\u00e0 e viceversa. In compenso il loro senso dell'olfatto \u00e8 ben sviluppato e utilizzato per la ricerca del cibo. Si nutrono prevalentemente di crostacei e pesci morti.\nNautilus passa la giornata in profondit\u00e0 sul fondo del mare. Si muove verso l'acqua poco profonda per trovare cibo quando il sole tramonta. I principali predatori del nautilus sono gli squali, le tartarughe e i polpi. In caso di pericolo il nautilus si nasconde nel guscio chiudendolo con del tessuto coriaceo. Ad ogni modo i grandi predatori sono in grado di penetrare nel guscio.\nI nautilus si accoppiano una volta all'anno. Alcuni tentacoli dei maschi fungono da organo sessuale che inietta lo sperma nel corpo della femmina.\nLa femmina man mano fertilizza le uova e le rilascia una dopo l'altra. Le uova sono di grandi dimensioni (diametro di circa 2 cm) e coriacee. Il periodo di incubazione dura da 9 a 12 mesi. I maschi sono pi\u00f9 numerosi in natura (75% dei maschi contro il 25% delle femmine).\nStruttura.\nIl nautilus si presenta come una grossa conchiglia (anche oltre i 20 cm di diametro a sezione di spirale logaritmica) con l'apertura rivolta verso l'alto in cui vive un corpo molle con una grossa testa composta da occhi grandi, un rugoso mantello posto a protezione di met\u00e0 capo e carnosi tentacoli intorno ad un becco simile a quello di un pappagallo, con cui l'animale rompe le corazze dei crostacei di cui si nutre. I tentacoli sono molto numerosi, e organizzati in diversi ordini o anelli concentrici attorno alla bocca dell'animale; la gran parte di questi tentacoli \u00e8 fissata alla base ad una sorta di \"fodero\" da cui il nautilus pu\u00f2 estenderli o ritrarli a piacimento. A differenza di quelli di seppie, calamari e polpi, i tentacoli del nautilus non hanno ventose, ma la loro superficie ruvida e irregolare permette comunque una presa molto salda su qualunque oggetto solido.\nLa conchiglia ha una superficie liscia e bianca con screziature rosso arancio, \u00e8 sottile e liscia, avvolta dorsalmente su uno stesso piano (avvolgimento esogastrico), il che tuttavia non implica una torsione dei visceri come nei gasteropodi. Altre specie presentano una conchiglia madreperlacea o di colore bianco brillante.\nIl nicchio \u00e8 concamerato, presenta cio\u00e8 un canale che collega i vari compartimenti e permette al gas azotato contenuto di passare attraverso i setti trasversali che delimitano le camere, favorendo il galleggiamento dell'animale, nella sua tipica posizione verticale, tramite opportune regolazioni di pressione. I setti, inoltre, sostengono strutturalmente la conchiglia quando l'animale si immerge a grandi profondit\u00e0 ed \u00e8 sottoposto a pressioni notevoli. Il nautilus, intervenendo sulle varie percentuali di liquido e gas nei vari setti, effettua una grande escursione batimetrica (di profondit\u00e0) tra il giorno (dove si sposta a profondit\u00e0 di 500 metri) e la notte (dove si avvicina alla superficie dell'oceano).\nAll'interno del nicchio sono presenti circa 34-36 zone divise da pareti di madreperla, chiamate setti, che aumentano di numero con l'aumentare dell'et\u00e0: sono le camere che il corpo dell'animale occupa a mano a mano che aumenta di dimensione. Solo l'ultimo e pi\u00f9 esterno dei setti \u00e8 occupato costantemente dalle parti molli dell'organismo, dotato di circa 90 tentacoli privi di ventose, di un becco corneo, una radula ed un imbuto ottenuto dalla modificazione del tubo.\nLa deambulazione \u00e8 libera: il nautilus si sposta espellendo con forza l'acqua dai sifoni del mantello, con una modalit\u00e0 per\u00f2 differente da quella degli altri cefalopodi: difatti in seppie e polpi il sifone \u00e8 solo un tubo carnoso, e la spinta necessaria ad espellere l'acqua attraverso di esso \u00e8 fornita dalla contrazione di tutto il mantello, che \u00e8 fortemente muscolare. Al contrario, nel nautilus il mantello \u00e8 molto ridotto e senza muscoli, e la propulsione necessaria viene fornita dalla rapida contrazione del sifone dotato di potenti muscoli. L'emissione del getto d'acqua provoca una spinta da cui deriva il movimento retrogrado (a \"marcia indietro\") dell'animale, che permette anche rapidi cambiamenti di direzione. Proprio all'interno del sifone sono posizionate le branchie, che sono cos\u00ec sempre ben ossigenate dalla continua corrente d'acqua che scorre in esso.\nUn'altra differenza tra il nautilus e gli altri molluschi cefalopodi \u00e8 la sacca dell'inchiostro che, a causa delle suddette differenze nell'anatomia del mantello, non possiede ma che non potrebbe, comunque, utilizzare.\nSpecie.\nDella famiglia dei \"Nautilidae\" sopravvivono oggi solo 5 specie, tra cui \"N. pompilius\", la pi\u00f9 conosciuta e diffusa.\nLe specie estinte sono indicate con una croce (\u2020)."}
{"id": "119550", "revid": "71814", "url": "https://it.wikipedia.org/wiki?curid=119550", "title": "Residente inglese", "text": ""}
{"id": "119551", "revid": "486946", "url": "https://it.wikipedia.org/wiki?curid=119551", "title": "Isole Sporadi equatoriali", "text": ""}
{"id": "119553", "revid": "834", "url": "https://it.wikipedia.org/wiki?curid=119553", "title": "Giovanni Luteri", "text": ""}
{"id": "119556", "revid": "827882", "url": "https://it.wikipedia.org/wiki?curid=119556", "title": "Lonely Planet", "text": "La Lonely Planet \u00e8 una casa editrice australiana (con sede nella citt\u00e0 di Maribyrnong, Victoria) che diffonde guide turistiche in tutto il mondo (in Italia tradotte e pubblicate dalla casa editrice EDT di Torino).\nStoria.\nIl primo viaggio e i primi libri di Tony e Maureen Wheeler.\nIl primo libro Lonely Planet, \"Across Asia on the Cheap\", fu scritto e pubblicato da Tony Wheeler, un ex ingegnere della Chrysler, e da sua moglie Maureen a Sydney nell'ormai lontano 1973, dopo un lungo viaggio che dalla Turchia li aveva condotti attraverso Iran, Afghanistan e Pakistan, fino all'India e al Nepal. Scritto in modo personale e brillante il volume divenne in poco tempo un piccolo best seller in Australia e in tre mesi vendette ottomila copie. Ci\u00f2 spinse la coppia di viaggiatori a scrivere \"South-East Asia on a Shoestring\" (la ormai celebre Yellow Bible), che resta uno dei libri di maggior successo di Lonely Planet.\nIl primo libro di Lonely Planet divenne in breve un punto di riferimento per i giovani viaggiatori attratti dal lungo itinerario via terra dall'Australia all'Europa. Per le giovani generazioni, soprattutto australiane e neozelandesi, degli anni settanta si trattava di una vera e propria iniziazione. A volte impiegavano mesi o anni per compiere l'impresa. Non dimentichiamo che in quel periodo pionieristico i servizi di viaggio erano ancora carenti, per non parlare delle soluzioni low-cost, cosa che rendeva ancora pi\u00f9 elettrizzante l'avventura. Questo periodo ruggente della storia di Lonely Planet e dei Wheeler \u00e8 raccontato da Tony e Maureen nel libro Un giorno, viaggiando - The Lonely Planet Story.\nLa notoriet\u00e0 internazionale.\nInizialmente centrato sull'Asia, l'interesse di Lonely Planet si estende a tutto il globo. Nel 1989 erano in catalogo oltre 70 titoli che coprivano tutto il mondo fatto salvo per Europa Occidentale, Unione Sovietica e Stati Uniti.\nNel dicembre 1991 viene pubblicata la prima guida dell'URSS, proprio mentre l'URSS stava vivendo uno dei momenti pi\u00f9 tragici della sua esistenza e il futuro del paese era molto incerto. La guida, dalla vita assai breve, ricevette molti apprezzamenti anche da parte degli stessi cittadini sovietici, che per la prima volta ebbero a disposizione un testo omnicomprensivo sul loro sterminato paese.\nAlle produzioni consuete, \"shoestring\" (con quattro soldi, guide dedicate a regioni vaste o addirittura interi continenti come l'Africa) e \"travel survival kit\" (guide dedicate ad un solo paese), si affiancano i \"phrasesbook\", i frasari di viaggio. I frasari Lonely Planet a differenza di altri omologhi non si limitano alle sole frasi per chiedere informazioni ma hanno ampie sezioni dedicate alla socializzazione con le popolazioni locali, gli usi e costumi, la religione.\nAll'attivit\u00e0 editoriale dal 1986, si affiancano alcune importanti iniziative umanitarie: parte dei proventi della Lonely Planet vengono devoluti per la realizzazione di progetti umanitari in Africa, India, America Centrale e anche in opere di sensibilizzazione, come ad esempio la campagna con Greenpeace per fermare i test nucleari francesi nel Pacifico.\nCon il tempo le guide e la filosofia Lonely Planet sono cambiate, senza tradire nulla dello spirito originario; oggi le guide non si rivolgono solo ai backpackers e contemplano anche passaggi aerei ed alberghi di lusso.\nRicche di foto a colori e con la sezione itinerari in apertura, sono oggi tradotte in moltissime lingue, tra cui il cinese.\nIl peso dell'autorevolezza acquisita negli anni da Lonely Planet \u00e8 rappresentato da casi come il boicottaggio delle Lonely Planet in Myanmar. La Burma Campaign, campagna per i diritti umani e la democrazia in Birmania, ha indetto un boicottaggio alle guide di Lonely Planet. La casa editrice, al contrario di altre concorrenti, ha pubblicato una guida alla Birmania e incentiva attivamente il turismo verso di essa, ma secondo l'associazione i proventi del turismo vanno a sostenere direttamente il regime militare. Il boicottaggio terminer\u00e0 quando la guida sar\u00e0 ritirata.\nPartecipazioni e propriet\u00e0.\nLonely Planet possiede anche una societ\u00e0 di produzione televisiva, che ha realizzato quattro serie: Lonely Planet Six Degrees, The Sport Traveller, Going Bush e Vintage New Zealand. Oltre alla sede australiana di Maribyrnong (esattamente a Footscray), Lonely Planet ha uffici a Londra e Oakland, California.\nNell'ottobre del 2007 la \"BBC Worldwide\", parte del gruppo britannico BBC, ha acquisito il 75% della casa editrice australiana, pagandolo 88,1 milioni di sterline. La famiglia Wheeler ha conservato il rimanente 25% della societ\u00e0 fino al febbraio 2011, quando ha venduto la quota residua alla BBC.\nNel marzo 2013 la \"BBC Worldwide\" ha venduto, per 75 milioni di dollari, la maggioranza delle azioni alla societ\u00e0 statunitense NC2 Media, il cui azionista di riferimento \u00e8 Brad Kelley, un miliardario del Kentucky che, dopo aver venduto il suo gruppo che produceva sigarette a basso costo, ha acquistato vaste aree in Texas, Florida e Nuovo Messico, arrivando a possedere circa 1.5 milioni di acri.\nSignificato del nome.\nIl nome \u00e8 stato creato in base all'assonanza con l'espressione \"lonely heart\" (\"cuori solitari\").\nLetteralmente significa \"pianeta che si sente solo\": il nome vuole essere un invito verso il lettore a visitarlo. "}
{"id": "119560", "revid": "2111929", "url": "https://it.wikipedia.org/wiki?curid=119560", "title": "Staurolite", "text": "La staurolite \u00e8 un minerale, sub nesosilicato di alluminio e ferro. Si presenta spesso in cristalli a forma di croce greca se l'angolo tra le braccia \u00e8 di 90\u00b0 o di croce di Sant'Andrea se gli angoli sono di 60\u00b0/120\u00b0. La staurolite \u00e8 frequente come minerale accessorio nei scisti cristallini con granati, cianite, tormalina. Grazie alla sua forte resistenza agli agenti fisici e chimici si accumula nei sedimenti alluvionali. Grossi cristalli provengono da Moravia dalla Aschaffenburg, Germania Baviera e da varie localit\u00e0 degli USA. Limpidi cristalli provengono dal Pizzo Forno Svizzera, abbondanti i cristalli nei micascisti del Lago di Como, del Trentino e della Valtellina.\nEtimologia.\nIl termine staurolite deriva dal greco \"Stauros\" che significa croce, in riferimento alla tipica forma dei geminati.\nAbito cristallino.\nTabulare. Cristalli prismatici con frequenti geminati a croce di due tipologie.\nOrigine e giacitura.\nIl minerale si forma come metamorfizzazione di rocce sedimentarie di alluminio a temperature medie associata a minerali del tipo paragonite, cianite e granato.\nMeno comunemente il minerale ha origini pegmatitica o mediante metamorfismo di contatto.\nIl minerale si trova nelle sabbie alluvionali come deposito di microcristalli disgregati da rocce madri che contenevano il minerale stesso.\nForme in cui si presenta in natura.\nI cristalli generalmente sono bi-geminati (i cristalli sono geminati a croce ad angolo retto o acuto o ottuso). Generalmente le superfici sono rugose con patina di alterazione.\nCaratteristiche chimico-fisiche.\nComposizione semplificata:\nM2+4Al18Si8O46(OH)2\nIn questa formula M2+ indica i due cationi liberi, ferro bivalente (Fe2+), magnesio (Mg2+), zinco (Zn2+) e cobalto (Co2+) in proporzioni di miscela arbitrari. A differenza del tenore di questi componenti si differenziano quattro tipi di Staurolite: \nCristallizza nel sistema monoclino nel settore C2/m.\nStruttura.\nLa Staurolite \u00e9 \u00e8 uno dei pochi silicati nei quali i cationi bivalenti liberi appaiono nella coordinazione tetraedrica. Questo ha un effetto chiaramente visibile, le stauroliti ferrose sono di colore giallo bruno, mentre che i minerali con ioni di ferro bivalenti in una coordinazione ottaedrica sono di un intenso colore verde. Meno evidente \u00e8 che la staurolite rappresenta una eccezione a una delle regole della formazione dei cristalli, la regola della coordinazione di pressione: essa stabilisce che con l'aumento della pressione il numero degli anioni coordinati ad un catione aumenta, in base a un numero preciso. La Staurolite si forma durante metamorfismo sotto pressione litostatica crescente, ma il risultato di questa trasformazione, al contrario della regola, \u00e8 una diminuzione del numero di coordinazione dei cationi.\nPosizioni degli atomi.\nLa struttura delle stauroliti pu\u00f2 essere descritta con buona approssimazione come la struttura di atomi cubica pi\u00f9 compatta con due anioni di ossigeno (O2-). I catodi si posizionano tra le lacune degli anioni di ossigeno. Nella composizione pi\u00f9 compatta di questa forma cubica, le lacune tra i cationi, in questo caso di ossigeno, si possono formare solo in due modi.\nNella struttura delle stauroliti, esse sono deformate. Gli spazi tra gli atomi dell'ottaedro non essendo grandi uguali permettono di formare un ottaedro ideale. Lo stesso vale per gli spazi del tetraedro. La struttura delle stauroliti non \u00e8 cubica ma monoclinina, l'angolo monoclino varia tra 90.0\u00b0 e 90.64\u00b0.\nI differenti cationi che compongono la staurolite si distribuiscono principalmente in conformit\u00e0 alle loro dimensioni. Le stauroliti mostrano due differenti lacune nella forma tetraedrica:\nA fianco delle lacune dei tetraedri ci sono quattro posizioni differenti di ottaedri: \nUtilizzi.\nIl minerale viene utilizzato a scopo collezionistico e gemmologico. Viene utilizzato anche per studiare il tipo di metamorfismo delle rocce che la costituiscono.\nPietre di Coadry.\nLe \"pietre di Coadry\", dette anche \"pietre di Coray\", \"pietre di croce\", \"crocette di Bretagna\" o \u201ccroci di fata\u201d, sono delle stauroliti con cristalli a forma di croce (detta appunto croce \"Pietra di Coadry\"). La composizione di massima di queste pietre \u00e8 la seguente: 33% di silice, 48% d'alluminio, 2% di magnesio, 17% di sesquiossido di ferro. Le pietre di Coadry sono ritenute un potente portafortuna e sono spesso incastonate anche in gioielli e bigiotteria.\nQuesti cristalli sono frequenti nel comune francese di Sca\u00ebr e in particolare nei pressi della cappella di Coadry, da cui prendono il nome.\nLocalit\u00e0 di ritrovamento.\nIn Russia: Semiostrovye, Western Keivy, Penisola di Kola."}
{"id": "119563", "revid": "729019", "url": "https://it.wikipedia.org/wiki?curid=119563", "title": "Isole Gilbert", "text": "Le isole Gilbert sono sedici atolli e un'isola alta (Banaba, un tempo chiamata Ocean) che costituiscono l'arcipelago principale delle Kiribati (di cui la Repubblica odierna trae il nome moderno), nel centro dell'Oceano Pacifico.\nIl loro nome, datogli nel 1820 da un ammiraglio estone al servizio dello zar (Krusenstern) e dal capitano francese Louis Isidore Duperrey (sotto la forma in francese di \"\u00eeles Gilbert\"), risulta della loro \"scoperta\" nel 1788 dai capitani britannici Thomas Gilbert e Marshall (il nome di quest'ultimo fu dato alle vicine isole Marshall). Ma gi\u00e0 nel 1606 Pedro Fernandes de Queir\u00f3s scopr\u00ec Butaritari e Makin. Il nome di Gilberts (al plurale in inglese), pronunciato /Kiribas/ dai gilbertesi, \u00e8 stato scritto Kiribati seguendo le regole ortografiche in uso in gilbertese. Questo nome \u00e8 diventato il nome ufficiale della Repubblica il 12 luglio 1979.\nLe isole Gilbert sono state sotto protettorato britannico dal 1892 e colonia britannica dal 1916 (insieme con le isole Ellice, diventate poi Tuvalu). Occupate dai giapponesi il 10 dicembre 1941, furono liberate dagli americani nel novembre 1943 al termine di una breve campagna.\nLe Isole Gilbert sono: Abaiang, Abemama, Aranuka, Arorae, Banaba, Beru, Butaritari, Kuria, (Little) Makin, Maiana, Marakei, Nikunau, Nonouti, Onotoa, Tabiteuea, Tamana, e Tarawa (dove ha sede la capitale della Repubblica, Tarawa Sud)."}
{"id": "119569", "revid": "6837", "url": "https://it.wikipedia.org/wiki?curid=119569", "title": "Live8", "text": ""}
{"id": "119570", "revid": "2225", "url": "https://it.wikipedia.org/wiki?curid=119570", "title": "LiveAid", "text": ""}
{"id": "119577", "revid": "47767", "url": "https://it.wikipedia.org/wiki?curid=119577", "title": "Thor Corps", "text": "Thor Corps \u00e8 un supergruppo della Marvel Comics formato da Thor e dagli altri personaggi che possiedono i poteri del dio asgardiano: l'alieno Beta Ray Bill, Eric Masterson alias Thunderstrike e Dargo Ktor, il Thor del futuro.\nStoria del gruppo.\nEric Masterson, alias il nuovo Thor (prima di divenire Thunderstrike), era alla ricerca del Thor originale, che era misteriosamente scomparso e di cui non si avevano pi\u00f9 tracce (in realt\u00e0 era imprigionato nel limbo di Mefisto), quando venne attaccato da Dargo Ktor, che venne nel passato credendo che Eric fosse un impostore che avesse ucciso il Dio del Tuono originale per prenderne il posto.\nLo scontro tra i due provoc\u00f2 delle vibrazioni cosmiche che vennero avvertite dal martello di Beta Ray Bill, che li raggiunse per fermare la rissa tra i due. Dargo Ktor spieg\u00f2 di essere stato plagiato da Zarkko, l'uomo del domani; cos\u00ec i tre si chiarirono e formarono una squadra, dove Bill ha quasi assunto il ruolo di \"fratello maggiore\", pronto a dividere Dargo ed Eric, la cui natura impulsiva li rende molto simili ma sempre pronti ad litigare tra loro. Roteando i martelli incantati tutti insieme riuscirono a teletrasportarsi nel futuro, dove trovarono Zarkko, i tre Thor insieme riuscirono ad avere la meglio su Zarkko ed i suoi alleati: Cobra, Demonstaff, Esecutore, Grey Gargoyle, Loki, Mercurio, Shatterfist, Tyros (Troll) e Uroc (Rock Trolls) e lo sconfissero..\nIn seguito Dargo fu nuovamente affiancato da Eric Masterson e Beta Ray Bill (che avevano assunto il nome di Thunderstrike) quando Demonstaff rap\u00ec Salla e impose a Dargo di viaggiare nel tempo per andare a salvare sua moglie Ellene. La donna in realt\u00e0 non aveva bisogno di alcun aiuto, essendosi alleata a Kagul, signore del regno in cui si trovava. Insieme, Dargo, Eric e Beta Ray riuscirono a evocare il vero Thor e a sconfiggere Demonstaff.\nAnche se ognuno dei componenti ha sempre preferito operare in solitario, il legame spirituale tra i tre \u00e8 molto forte, ed il terzetto si \u00e8 unito in diverse occasioni, pur non diventando mai un gruppo ufficiale come i Vendicatori o i Fantastici Quattro."}
{"id": "119580", "revid": "177966", "url": "https://it.wikipedia.org/wiki?curid=119580", "title": "Fender Telecaster", "text": "La Fender Telecaster, inizialmente Fender Broadcaster e spesso chiamata semplicemente Tele, \u00e8 un modello di chitarra elettrica \"solid body\" prodotto da Fender dal 1951.\nStoria.\nNel 1950 Leo Fender introdusse nel mercato una chitarra elettrica denominata \"Esquire\", subito ribattezzata \"Broadcaster\", attingendo alcune delle innovazioni tecniche introdotte dalla chitarra di Bigsby, ma Gretsch, l'allora pi\u00f9 grande brand di strumenti musicali, accamp\u00f2 diritti precedenti sul nome. Leo Fender, con la sua piccola squadra di liutai di Fullerton (California), decise allora di cambiare il nome allo strumento. Nell'attesa di trovare un nome adeguato per la sua chitarra, per un breve periodo si limit\u00f2 a eliminare la scritta \"Broadcaster\" dalle etichette che venivano poste sulla paletta. I pochi esemplari prodotti in quel breve periodo sono oggi noti come Nocaster.\nSuccessivamente la chitarra fu chiamata \"Telecaster\", in onore all'invenzione che in quel periodo avrebbe cambiato la storia dell'uomo: la televisione. Nasce cos\u00ec la prima chitarra elettrica \"solid-body\" destinata ad una produzione in serie.\nLa Telecaster prodotta nei primi anni cinquanta, oggi replicata nel modello American Vintage Telecaster '52 Reissue, \u00e8 distinguibile dai modelli successivi per il grosso manico con sezione a \"U\", per il passacorde sulla paletta a forma di bottone, per le viti a taglio utilizzate per unire i diversi componenti, per le tre sellette avvitate sul ponte a forma di posacenere e per la particolare circuiteria dei pickup oggi nota come \"vintage wiring\". In particolare il selettore dei pickup a tre posizioni permette di ottenere i seguenti suoni: pickup al ponte con controllo del tono (posizione 1), pickup al manico con controllo del tono (posizione 2), pickup al manico senza controllo del tono e con frequenze alte tagliate (posizione 3).\nDescrizione.\nLa Fender Telecaster \u00e8 una chitarra con due \"pick-up single coil\" controllati da un selettore a 3 posizioni, da un potenziometro di volume e un controllo del tono. Il corpo, in legno massiccio privo di cassa armonica (solid body), annulla completamente le risonanze indesiderate e aumenta il \"sustain\" delle corde. Il ponte \u00e8 fisso, con le corde inserite al di sotto di esso. Il manico, normalmente in acero con tastiera in acero o palissandro, \u00e8 avvitato al corpo.\nLa Telecaster \u00e8 una chitarra versatile: pu\u00f2 passare dai suoni di una steel guitar fino ai toni caldi di una chitarra blues, mantenendo tuttavia un suono proprio, riconoscibile, che la distingue in ogni situazione. Anche oggi la semplicit\u00e0 dello strumento lo fa prediligere a molti musicisti country, blues e rock.\nTipologie di Telecaster.\nA partire dalla nascita della Telecaster la Fender ha prodotto numerose varianti che si differenziano dal modello standard per forma del corpo, tipo di manico ed elettronica.\nLa Telecaster \u00e8 stata anche una chitarra preferita da molto tempo per la personalizzazione hot-rod. Diverse varianti della chitarra sono apparse nel corso degli anni, con un vasto assortimento di configurazioni pick-up, come ad esempio un humbucker al manico, tre pickup single coil e anche doppio humbucker con schemi di cablaggio speciali. Fender offr\u00ec Telecaster con delle configurazioni particolari sui pick-up, Telecaster US pi\u00f9 massicce e Nashville B-Bender intorno al 1998. La Deluxe Blackout fu anche dotato di tre Single coil, un selettore \"Strat-o-Tele\" e uno switch pi\u00f9 piccolo di una Telecaster standard. Le varianti pi\u00f9 comuni dello standard Telecaster sono la \"Thinline\" e la \"Custom\", che hanno sostituito il single coil al manico con un humbucker, e la \"Deluxe\".\nLa Fender Telecaster Thinline \u00e8 una variante della Fender Telecaster con il corpo in frassino, due humbucker \"Fender Wide Range\" e il classico ponte normalmente utilizzato nella Fender Stratocaster.\nProgettato dal liutaio tedesco Roger Rossmeisl, apparsa per la prima volta nel 1968/69. Essa \u00e8 caratterizzata da un corpo centrale solido con ali cave per ridurre il peso. La versione del 1969 ha due pickup single-coil, ponte \"string-through-body\", e con un corpo in frassino o in mogano. Pi\u00f9 tardi \u00e8 stato introdotta la versione del 1972 sulla base della Fender Telecaster Deluxe con due Humbucker \"Fender Wide Range\". Nel 2011, Fender ha rilasciato una Telecaster Thinline moderna come parte della serie moderna. Questa chitarra \u00e8 dotata di due \"MP-90\", simili ai Gibson P-90, e con un corpo in mogano. Fender ha prodotto una variante denominata \"50\" del Telecaster Thinline, con un corpo in frassino, manico in acero, pickup al manico incrociato con uno standard Tele, e un \"nocaster\" al ponte.\nLa prima edizione del Telecaster Custom \u00e8 stata prodotta tra il 1959-1968, caratterizzata da un corpo \"doppio-bound\", ma con una configurazione standard. La chitarra \u00e8 stata conosciuta come Telecaster Custom attraverso la scritta sulla paletta \"Telecaster Custom\". Le edizioni successive sono state diffuse dal chitarrista dei Rolling Stones Keith Richards, con un humbucker \"Fender Wide Range\" al manico e un single-coil al ponte.\nQuesto modello include due humbucker \"Fender Wide Range\", originariamente prodotta tra il 1972-1981 e da allora \u00e8 stata ristampata. La Telecaster Deluxe aveva ha una grande paletta simile alla Stratocaster, manico in acero e un corpo sagomato, cos\u00ec come una opzione di ponte tremolo su modelli prodotti dopo il 1973/74.\nProgettato per ripristinare la reputazione di Fender dopo che un gruppo di dipendenti guidati da William C. Schultz ha assunto la propriet\u00e0 della CBS nei primi anni 1980. I pickup utilizzati nei primi modelli erano dual humbucker con un \"Red Lace Sensors\" al ponte e un singolo \"Blue Lace Sensor\" al neck. I modelli successivi (post-1995 o gi\u00f9 di l\u00ec) utilizzano tre \"Gold Lace Sensors\" o \"Red/Silver/Blue Sensors\" come le Stratocaster, cos\u00ec come il capotasto a basso attrito, bloccando la vibrazione al ponte e con un'accordatura precisa della chitarra. Questo strumento fu sospeso nel 1998 con l'avvento della serie American Deluxe. Nel 2011 Fender ha rilasciato la moderna Telecaster Plus. La chitarra ha un humbucker al ponte, un pickup Strat nel mezzo, e un pickup Tele al neck.\nLa Telecaster Jr. \u00c8 una variante della Telecaster che Fender produsse in quantit\u00e0 limitata (100 nei primi anni del 1990). Utilizza la stessa forma Telecaster per il corpo, lunghezza della scala, e controlli elettronici (anche se, con una piastra di controllo invertita). Tuttavia, molte features di costruzione, ad esempio la sua \"set-in neck\" ed i P-90 simili a quelli di una Gibson Les Paul Junior e Gibson Les Paul Special.\nIl Triple Tele Deluxe \u00e8 un modello signature di Marilyn Manson e Rob Zombie . \u00c8 simile alla normale Telecaster Deluxe, ma \u00e8 dotata di tre \"Fender humbuckers enforcer\" e un battipenna cromato.\nLa variante Cabronita \u00e8 un modello che si distingue per l'uso di humbucker \"Fidelitron\" o i pi\u00f9 costosi \"TV Jones\" classici, che sono identici per dimensioni e utilizzano lo stesso design di base come gli humbucker originali Gretsch. La Cabronita \u00e8 uno strumento di fabbricazione americana ed ha in genere un \"TV Jones Classic\" al ponte, anche se in fase di costruzione pu\u00f2 essere ordinato in qualsiasi configurazione. I Cabronitas possono essere distinti utilizzando un battipenna piccolo che copre l'angolo inferiore, simile al battipenna utilizzato nel prototipo originale per la Telecaster nel 1949.\nLe versioni costruite in Messico hanno un corpo solido o un corpo Thinline, con due \"Fender Fidelitron\", una manopola del volume e selettore pickup. Entrambi hanno il manico in acero, (25.5 \"scala con un raggio tastiera 9.5 pollici\", profilo \"Medium C\" e 1 5/8\" di larghezza del capotasto, comune a molti Telecaster standard realizzati in Messico, la Cabronita \u00e8 dotata inoltre di 22 tasti al posto dei pi\u00f9 comuni 21. Per un breve periodo, Fender ha offerto un \"Telebration Cabronita USA\" che ha utilizzato due \"TV Jones\".\n(Cabronita non \u00e8 una parola corretta spagnola, si traduce approssimativamente in italiano come \"\"piccolo bastardo\" o \"piccolo diavolo\"\").\nIl modello Modern Player Telecaster \u00e8 realizzato in due stili distinti: un modello Plus e un modello Thinline.\nLa MP Plus utilizza un corpo di pino, un pick-up Telecaster standard al neck, un \"reverse wound\" single-coil strat in posizione centrale e un humbucker al bridge. \u00c8 dotato di bobina di intercettazioni e un interruttore a cinque posizioni in modo da fornire sette diverse combinazioni.\nLa MP Thinline adotta un battipenna simile ai modelli Deluxe e un ponte in stile Stratocaster, senza tremolo. \u00c8 dotato di un corpo in mogano, due single coil \"P-90\", singoli controlli volume e tono e selettore a tre posizioni nell'angolo superiore.\nEntrambi usano la scala standard 25,5\" su 22 tasti, neck in acero che \u00e8 diverso da tutte le altre Telecaster, in quanto non utilizzano una sporgenza per raggiungere il 22 tasto, ma ne usano una pi\u00f9 lunga, fine manico quadrato che non \u00e8 pienamente compatibile con le precedenti parti Fender. Sono prodotti in Cina e, al momento della loro introduzione, rappresentavano le Telecaster meno costose con il marchio Fender."}
{"id": "119583", "revid": "1226", "url": "https://it.wikipedia.org/wiki?curid=119583", "title": "Comunit\u00e0 Monastica di Bose", "text": ""}
{"id": "119584", "revid": "6923", "url": "https://it.wikipedia.org/wiki?curid=119584", "title": "Teoria delle perturbazioni chirale", "text": "La teoria delle perturbazioni chirale \u00e8 una teoria di campo efficace costruita su una lagrangiana coerente con la simmetria chirale (approssimata) della cromodinamica quantistica (QCD), nonch\u00e9 con le altre simmetrie di parit\u00e0 e coniugazione di carica. La teoria consente la descrizione di interazioni tra i pioni e tra questi e i nucleoni (o di altri campi di materia).\nIn alcuni casi la teoria \u00e8 stata utilizzata con successo per descrivere le interazioni tra adroni nel regime non-perturbativo dell'interazione forte. Per esempio pu\u00f2 essere applicata in sistemi con pochi nucleoni, e al next-to-next-to-leading order nello sviluppo perturbativo, pu\u00f2 tenere conto in modo naturale delle interazioni tra tre nucleoni."}
{"id": "119585", "revid": "399", "url": "https://it.wikipedia.org/wiki?curid=119585", "title": "Eccentricit\u00e0 orbitale", "text": " \nIn astrodinamica, sotto le ipotesi standard ogni orbita deve avere la forma di una sezione conica. L'eccentricit\u00e0 di questa sezione conica, detta eccentricit\u00e0 dell'orbita o eccentricit\u00e0 orbitale, \u00e8 un importante parametro per la definizione assoluta della sua forma circolare come una sfera perfetta.\nL'eccentricit\u00e0 pu\u00f2 essere considerata come la misura di quanto l'orbita sia deviata da un cerchio.\nDefinizione.\nSempre sotto le ipotesi standard, l'eccentricit\u00e0 orbitale (formula_1) \u00e8 definita rigorosamente per tutte le orbite circolari, ellittiche, paraboliche, iperboliche e vale:\nL'eccentricit\u00e0, a prescindere dal tipo di orbita, \u00e8 data da\ndove \"E\" \u00e8 l'energia orbitale totale, \"L\" \u00e8 il momento angolare, \"m\"rid \u00e8 la massa ridotta, e \"\u03b1\" il coefficiente della forza centrale che va con il quadrato della distanza: ad esempio la gravit\u00e0 o l'elettrostatica in meccanica classica.\nAd esempio, per la forza gravitazionale\nla formula per l'eccentricit\u00e0 diventa:\ndove \"\u03b5\" \u00e8 l'energia orbitale specifica (energia totale divisa per la massa ridotta), \"\u03bc\" la costante gravitazionale planetaria basata sulla massa totale, e \"h\" il momento angolare specifico (momento angolare diviso per la massa ridotta).\nCalcolo.\nL'eccentricit\u00e0 di un'orbita pu\u00f2 essere calcolata a partire dai vettori di stato come valore assoluto del vettore eccentricit\u00e0:\ndove formula_10, \u00e8 il vettore eccentricit\u00e0.\nPer le orbite ellittiche pu\u00f2 anche essere calcolata come distanza tra l'apoasse e il periasse da e , dove \"a\" \u00e8 il semiasse maggiore.\ndove:\nEsempi.\nL'eccentricit\u00e0 dell'orbita terrestre \u00e8 attualmente di circa 0,0167 ed \u00e8 quasi circolare. Venere e Nettuno hanno eccentricit\u00e0 ancora pi\u00f9 basse. Nel corso di centinaia di migliaia di anni, l'eccentricit\u00e0 dell'orbita terrestre varia da quasi 0,0034 a quasi 0,058 a causa delle attrazioni gravitazionali con gli altri pianeti.\nLa tabella a destra mostra le eccentricit\u00e0 orbitali di tutti i pianeti e pianeti nani, e di alcuni asteroidi, comete e satelliti naturali. Mercurio ha la pi\u00f9 grande eccentricit\u00e0 orbitale di qualsiasi pianeta del sistema solare (\"e\" = 0,2056). Tale eccentricit\u00e0 \u00e8 sufficiente affinch\u00e9 Mercurio riceva il doppio dell'irradiazione solare al perielio rispetto all'afelio. Prima della sua retrocessione dallo stato di pianeta nel 2006, Plutone era considerato il pianeta con l'orbita pi\u00f9 eccentrica (\"e\" = 0,248). Altri oggetti transnettuniani hanno un'eccentricit\u00e0 significativa, in particolare il pianeta nano Eris (0,44). Ancora pi\u00f9 lontano, Sedna, ha un'eccentricit\u00e0 estremamente elevata di 0,855, con un afelio a 937 UA e un perielio a circa 76 UA.\nLa maggior parte degli asteroidi del sistema solare hanno eccentricit\u00e0 orbitali comprese tra 0 e 0,35 con un valore medio di 0,17. Le loro eccentricit\u00e0 relativamente elevate sono probabilmente dovute all'influenza di Giove e alle collisioni del passato.\nIl valore dell'orbita lunare \u00e8 0,0549; \u00e8 l'orbita pi\u00f9 eccentrica tra i grandi satelliti del sistema solare. Le quattro lune galileiane hanno un'eccentricit\u00e0 &lt;0,01. La pi\u00f9 grande luna di Nettuno, Tritone, ha un'eccentricit\u00e0 di 1,6 \u00d7 10-5 (0,000016), la pi\u00f9 piccola eccentricit\u00e0 di qualsiasi satellite conosciuto nel sistema solare; la sua orbita \u00e8 quasi un cerchio perfetto. Tuttavia, le lune pi\u00f9 piccole, in particolare le lune irregolari, possono avere un'alta eccentricit\u00e0, come la terza luna pi\u00f9 grande di Nettuno, Nereide (0,75).\nLe comete hanno valori di eccentricit\u00e0 molto diversi. Quelle periodiche hanno eccentricit\u00e0 per lo pi\u00f9 comprese tra 0,2 e 0,7, ma alcune di esse hanno orbite ellittiche altamente eccentriche con eccentricit\u00e0 appena inferiori a 1, ad esempio, la cometa di Halley ha un valore di 0,967. Le comete non periodiche seguono orbite quasi paraboliche e quindi hanno eccentricit\u00e0 ancora pi\u00f9 vicine a 1. Gli esempi includono la cometa Hale-Bopp con un valore di 0,995 e la cometa McNaught con un valore di 1,000019. Poich\u00e9 il valore della Hale-Bopp \u00e8 inferiore a 1, la sua orbita \u00e8 ellittica e quindi torner\u00e0. La cometa McNaught ha un'orbita iperbolica sotto l'influenza dei pianeti, ma \u00e8 ancora legata al Sole con un periodo orbitale di circa 105 anni. In un'epoca del 2010, la cometa C/1980 E1 Bowell ha la pi\u00f9 grande eccentricit\u00e0 di qualsiasi cometa iperbolica conosciuta, con un'eccentricit\u00e0 di 1,057, e alla fine lascer\u00e0 il sistema solare.\n1I/'Oumuamua \u00e8 il primo oggetto interstellare osservato mentre attraversava il sistema solare. La sua eccentricit\u00e0 orbitale di 1,20 indica che 'Oumuamua non \u00e8 mai stato legato gravitazionalmente al nostro sole. \u00c8 stato scoperto a 0,2 UA dalla Terra ed ha un diametro di circa 200 metri. Ha una velocit\u00e0 interstellare (velocit\u00e0 all'infinito) di 26,33\u00a0km/s.\nPianeti extrasolari.\nLa maggior parte dei tanti esopianeti scoperti ha un'eccentricit\u00e0 orbitale maggiore rispetto ai pianeti nel nostro sistema planetario. Gli esopianeti trovati con una bassa eccentricit\u00e0 orbitale (orbite quasi circolari) sono molto vicini alla loro stella e sono in rotazione sincrona attorno a essa. Tutti gli otto pianeti del Sistema Solare hanno orbite quasi circolari, gli esopianeti scoperti mostrano che il sistema solare, con la sua eccentricit\u00e0 insolitamente bassa, \u00e8 molto raro. \nUna teoria attribuisce questa bassa eccentricit\u00e0 all'elevato numero di pianeti nel sistema solare; un altro suggerisce che sia sorto a causa delle sue cinture di asteroidi uniche. Sono stati trovati alcuni altri sistemi multiplanetari, ma nessuno assomiglia al sistema solare, con i pianeti che hanno orbite quasi circolari. I sistemi di planetesimi solari includono la fascia principale, la famiglia Hilda, la fascia di Kuiper, la nube di Hills e la nube di Oort. Molti dei sistemi di pianeti extrasolari scoperti non hanno un sistema di planetesimi e non sono sistemi molto vasti. \u00c8 necessaria una bassa eccentricit\u00e0 per l'abitabilit\u00e0 planetaria, specialmente per la vita complessa. \u00c8 probabile che all'aumentare della molteplicit\u00e0 di un sistema l'eccentricit\u00e0 orbitale in generale diminuisca, favorendo l'abitabilit\u00e0 planetaria. Anche l'ipotesi della grande virata aiuta a comprendere le orbite quasi circolari e altre caratteristiche uniche del sistema solare.\nHD 20782 b \u00e8 il pianeta con l'orbita pi\u00f9 eccentrica conosciuta, con \"e\" = 0,97. Ha un semiasse maggiore di 1,38 UA, tuttavia la sua distanza dalla stella varia da appena 0,1 UA, quando si trova al periastro, a 2,6 UA quando passa per l'apoastro."}
{"id": "119588", "revid": "88740", "url": "https://it.wikipedia.org/wiki?curid=119588", "title": "Fanucci", "text": ""}
{"id": "119590", "revid": "1504506", "url": "https://it.wikipedia.org/wiki?curid=119590", "title": "Vettore eccentricit\u00e0", "text": "In dinamica e in particolare in astrodinamica il vettore eccentricit\u00e0 di un'orbita \u00e8 il vettore rivolto nella direzione del periasse e di lunghezza uguale all'eccentricit\u00e0 dell'orbita.\nCalcolo.\nIl vettore eccentricit\u00e0 formula_1 pu\u00f2 essere calcolato a partire dai vettori di stato formula_2 e formula_3 ad ogni istante (il risultante \u00e8 costante):\ndove:\nAlternativamente pu\u00f2 essere calcolato a partire dal momento angolare orbitale specifico formula_8:\ndove:"}
{"id": "119593", "revid": "752999", "url": "https://it.wikipedia.org/wiki?curid=119593", "title": "2112 (album)", "text": "2112 \u00e8 il quarto album in studio del gruppo musicale canadese Rush, pubblicato fra marzo e aprile 1976 dalla Mercury Records.\nRegistrato e missato presso i Toronto Sound Studios di Toronto, il disco rappresenta il primo significativo successo commerciale del gruppo: nel 1995 \"2112\" \u00e8 stato certificato tre volte disco di platino dalla RIAA. Le date di Toronto del successivo tour di supporto dell'album furono registrate e pubblicate nel settembre del 1976 sotto il nome di \"All the World's a Stage\".\nDescrizione.\nReduci dall'inaspettato insuccesso del lavoro precedente i Rush con \"2112\", nonostante non abbiano adottato una formula commerciale, hanno raggiunto il primo significativo successo di vendite, proprio in un momento cruciale per la loro carriera: secondo Neil Peart infatti \"Se non fosse andato bene, non saremmo andati avanti\". Anche se la matrice dominante dell'album \u00e8 sicuramente l'hard rock, la struttura della title-track si avvicina (come gi\u00e0 alcuni pezzi del precedente \"Caress of Steel\") a quelle tipiche di gruppi progressive come Yes o Genesis e \"2112\" viene considerato a tutti gli effetti un disco di rock progressivo. \"2112\" \u00e8 l'ultimo album in studio della cosiddetta della discografia del gruppo, caratterizzata appunto da sonorit\u00e0 hard rock. Nell'omonimo celebre brano, la voce stridula di Geddy Lee, i tecnici assoli di Alex Lifeson e la batteria di Neil Peart creano le atmosfere spaziali che fanno da sfondo a una storia ambientata in un futuro distopico in cui la musica \u00e8 stata bandita, il testo di Peart trae ispirazione dagli scritti di Ayn Rand. I restanti brani hanno invece una durata e struttura pi\u00f9 convenzionali. \"The Twilight Zone\" \u00e8 stata composta e registrata nell'ultimo giorno dedicato alle sessioni di registrazione dell'album.\nSecondo le recensioni la band, insensibile alle pressioni della etichetta discografica, ha realizzato un album contenente canzoni come \"Overture\", \"The Temples of Syrinx\" e \"A Passage to Bangkok\" caratterizzate da una scrittura di alta qualit\u00e0, che hanno attratto molti nuovi fan, portando al successo tutto l'album. Considerato il primo vero classico dei Rush, \"2112\" brilla per la perfetta fusione tra rock progressivo e hard rock, e dimostra una abilit\u00e0 tecnica del trio decisamente elevata.\nSul retro di copertina dell'album appare per la prima volta un simbolo che diventer\u00e0 poi uno dei logo storici del gruppo, un uomo nudo di schiena di fronte a un pentacolo, opera di Hugh Syme.\n\"2112\", in abbinamento con \"Moving Pictures\", \u00e8 stato pubblicato nel giugno 2010 come DVD e BluRay della serie di documentari Classic Albums della Eagle Rock Entertainment.\nIl disco \u00e8 incluso nel libro di Robert Dimery \"1001 Albums You Must Hear Before You Die\" (ovvero \"I 1001 album da ascoltare prima di morire\").\nL'intera suite \"2112\" \u00e8 presente nel videogioco \"\". Tra le varie parti del brano vengono proposti dei filmati che hanno l'intento di narrare al meglio la storia della canzone.\nNel giugno del 2015 la rivista \"Rolling Stone\" ha collocato l'album alla ventiduesima posizione dei 50 migliori album progressive di tutti i tempi.\nPrincipali edizioni e formati.\n\"2112\" \u00e8 stato pubblicato nel corso degli anni in varie edizioni, ristampe e formati; queste le principali: \nDeluxe edition e 40th anniversary edition.\nL'edizione deluxe \u00e8 stata pubblicata il 18 dicembre 2012 in diverse versioni (CD + DVD, CD + BluRay oppure CD + BluRay e libretto a fumetti). Essa presenta:\nL'edizione 40th anniversary \u00e8 stata pubblicata il 16 dicembre 2016 in varie versioni (doppio CD + DVD, triplo LP, oppure in tutti i formati nella versione \"super deluxe edition\"). Essa presenta:"}
{"id": "119596", "revid": "486946", "url": "https://it.wikipedia.org/wiki?curid=119596", "title": "Anton Chekhov", "text": ""}
{"id": "119604", "revid": "1226", "url": "https://it.wikipedia.org/wiki?curid=119604", "title": "Paul Gustave Dor\u00e9", "text": ""}
{"id": "119606", "revid": "287204", "url": "https://it.wikipedia.org/wiki?curid=119606", "title": "Anestetico locale", "text": "Gli anestetici locali sono una classe di farmaci che provocano la perdita di sensibilit\u00e0 in una regione limitata del corpo senza portare necessariamente alla perdita di coscienza. Agiscono inibendo la conduzione nervosa, bloccando i canali del sodio presenti su tutte le membrane delle cellule eccitabili. Questo meccanismo d'azione spiega la loro efficacia terapeutica come anestetici ma anche i loro possibili effetti collaterali sul Sistema Nervoso Centrale e sul cuore.\nIl primo anestetico locale ad essere scoperto \u00e8 stato la cocaina, un composto di origine naturale, isolato dalle foglie di coca. Per\u00f2, la cocaina ha una elevata tossicit\u00e0 e provoca dipendenza. Da questa vennero cos\u00ec sintetizzate delle molecole con effetti collaterali meno gravi.\nA seconda della loro durata d'azione, gli anestetici locali si distinguono in:\nEssi nel loro insieme differiscono per\nStruttura.\nPer quel che riguarda la struttura chimica di questi composti, si distingue all'interno della molecola:\nQueste due porzioni sono legate da una catena intermedia.\nClassificazione e metabolismo.\nTutti gli anestetici locali sono basi deboli con pK intorno a 9 ed un gruppo lipofilo per entrare nella cellula. Questi farmaci vengono distinti in due gruppi : gli \"ammino-ester\"i e gli \"ammino-ammidi\", pi\u00f9 abbondanti e conosciuti perch\u00e9 utilizzati nella pratica dentistica. Gli esteri sono un po' meno usati in quel'ambito.\nFra gli ammino-esteri ritroviamo:\nFanno parte invece degli ammino-ammidi:\nDopo aver esplicato la loro azione, gli anestetici locali devono essere degradati per permetterne l'eliminazione. La degradazione, per\u00f2, dipende dalla natura chimica del farmaco:\nRequisiti degli anestetici locali.\nL'anestetico, per poter essere utilizzato efficacemente, deve presentare delle propriet\u00e0 funzionali; queste comprendono:\nUsi.\nDolore acuto.\nIl dolore acuto pu\u00f2 verificarsi a causa di traumi, interventi chirurgici, infezioni, interruzione della circolazione sanguigna o altre condizioni in cui si verifica una lesione dei tessuti. In un contesto medico, \u00e8 necessario alleviare il dolore quando la sua funzione non \u00e8 pi\u00f9 necessaria. Oltre a migliorare il comfort del paziente, la terapia del dolore pu\u00f2 ridurre le conseguenze fisiologiche dannose del dolore non trattato. Il dolore acuto pu\u00f2 essere gestito utilizzando analgesici, ma se \u00e8 necessario ricorrere a un controllo pi\u00f9 massivo della sensazione dolorosa e se si vogliono limitare gli effetti collaterali \u00e8 meglio ricorrere all'anestesia. Gli anestetici locali usati nella terapia del dolore vengono spesso somministrati mediante iniezione o infusione continua attraverso un catetere e possono essere combinati con altri agenti sinergici come gli oppioidi. \nAlcuni usi tipici dell'anestesia di conduzione per il dolore acuto sono:\nDolore cronico.\nIl dolore cronico \u00e8 una condizione complessa e spesso grave. Gli anestetici locali possono essere applicati ripetutamente per periodi prolungati per alleviare il dolore cronico, di solito in combinazione con farmaci come oppioidi, FANS e anticonvulsivanti.\nChirurgia.\nL'anestesia locale pu\u00f2 essere utilizzata in ogni parte del corpo, anche se in pratica viene utilizzato un numero limitato di tecniche. L'anestesia locale pu\u00f2 essere combinata con l'anestesia generale o la sedazione durante gli interventi chirurgici. \nAltri usi.\nL'anestesia locale viene utilizzata durante l'inserimento di dispositivi come pacemaker e defibrillatori impiantabili, per somministrare farmaci chemioterapici o per l'inserimento di cateteri per emodialisi. L'anestesia topica, \u00e8 comunemente utilizzata per consentire i prelievi di sangue, il posizionamento di cannule endovenose, drenaggi e durante l'amniocentesi . L'anestesia locale facilita anche alcune procedure endoscopiche come la broncoscopia o la cistoscopia e altri test diagnostici dolorosi.\nMeccanismo d'azione.\nQuesti tipi di farmaci alleviano o eliminano la sensazione algica, agendo direttamente a livello del tessuto nervoso. Il loro punto di azione sono i canali al sodio voltaggio-dipendenti delle cellule nervose. Questi farmaci penetrano all'interno della fibra nervosa, e bloccano la conduzione dell'impulso agendo sul potenziale d'azione, attraverso il blocco della conduttanza al sodio e della conseguente depolarizzazione.\nL'anestetico locale, una volta somministrato, passa in circolo per essere distribuito in un particolare distretto, secondo due fasi.\nIn una prima fase, il farmaco viene attratto dagli organi maggiormente vascolarizzati, come SNC,cuore, polmoni e fegato.\nIn una seconda fase, si ha la distribuzione negli organi bersaglio.\nVengono generalmente somministrati in concomitanza con dei vasocostrittori, per prolungare la presenza dell'anestetico sul sito d'azione evitando la sua diffusione a livello sistemico. Possono anche essere utilizzati esternamente, come nel caso della mirtecaina.\nControindicazioni.\nL'anestesia locale \u00e8 controindicata in pazienti con malattie del fegato. In caso di disfunzione epatica significativa, l'emivita degli agenti anestetici locali ammidici pu\u00f2 essere drasticamente aumentata, aumentando cos\u00ec il rischio di sovradosaggio.\nGli anestetici locali in genere possono essere somministrati a pazienti in gravidanza. La lidocaina pu\u00f2 essere utilizzata in sicurezza, mentre la bupivacaina e la mepivacaina andrebbero evitate.\nEffetti collaterali.\nEffetti collaterali localizzati.\nUn effetto collaterale che pu\u00f2 svilupparsi in seguito alla somministrazione di anestetico locale \u00e8 l'edema della lingua, della faringe e della laringe. Ci\u00f2 pu\u00f2 essere causato da traumi durante l'iniezione, infezioni, reazioni allergiche, ematomi o iniezione di soluzioni irritanti. Nel punto di iniezione dell'anestetico si pu\u00f2 verificare gonfiore e lo sbiancamento dei tessuti dovuto alla vasocostrizione delle arterie nell'area anestetizzata. La vasocostrizione svanisce gradualmente e il tessuto torna alla normalit\u00e0 in meno di 2 ore. Durante l'iniezione di anestetico locale si possono verificare danni accidentali ai vasi sanguigni locali, che possono provocare ematomi, con conseguente dolore, trisma, gonfiore e scolorimento della regione. Il rischio di danno nervoso temporaneo o permanente varia a seconda della posizione e dei blocchi nervosi presenti. Il danno permanente ai nervi \u00e8 raro, di solito i sintomi si risolvono entro poche settimane. La maggioranza delle persone colpite (92% \u201397%) guarisce entro 4-6 settimane; Il 99% entro un anno. \nEffetti avversi sistemici.\nGli effetti avversi sistemici sono dovuti ai diversi effetti farmacologici degli agenti anestetici utilizzati. Gli effetti collaterali sul sistema nervoso centrale e sul cuore possono essere gravi e potenzialmente fatali. Tuttavia, la tossicit\u00e0 si verifica a dosi che vengono raggiunte raramente in terapia. \nGli anestetici locali hanno pochi effetti negativi sui sistemi endocrino e metabolico, nella maggior parte dei casi senza ripercussioni cliniche.\nSistema nervoso centrale.\nA seconda della concentrazione plasmatica di anestetico locale, possono verificarsi effetti eccitatori o depressivi sul sistema nervoso centrale. I sintomi iniziali di tossicit\u00e0 sistemica includono ronzio nelle orecchie (tinnito), sapore metallico in bocca, formicolio o intorpidimento della bocca, vertigini e disorientamento. A concentrazioni pi\u00f9 elevate,si ha un'eccitazione cerebrale, che pu\u00f2 portare a spasmi motori seguiti da crisi epilettiche. A concentrazioni ancora superiori si ha una profonda depressione delle funzioni cerebrali che pu\u00f2 portare a coma, arresto respiratorio e morte.\nSistema cardiovascolare.\nLa tossicit\u00e0 cardiaca pu\u00f2 derivare dall'iniezione accidentale dell'anestetico in un vaso sanguigno. Una certa diffusione dell'agente nella circolazione sanguigna \u00e8 inevitabile anche con una corretta somministrazione. La tossicit\u00e0 cardiaca associata al sovradosaggio di anestetico \u00e8 caratterizzata da ipotensione, ritardo della conduzione atrioventricolare, ritmo idioventricolare e collasso cardiovascolare.\nSebbene tutti gli anestetici locali riducano il periodo refrattario miocardico, la bupivacaina blocca i canali del sodio cardiaci , aumentando cos\u00ec il rischio di aritmie maligne. Anche la levobupivacaina e la ropivacaina, sviluppate per migliorare gli effetti collaterali cardiovascolari, hanno ancora il potenziale per interrompere la funzione cardiaca. \nAllergie.\nLe reazioni avverse agli anestetici locali (soprattutto gli esteri) sono comuni, ma le allergie vere e proprie sono rare. Le reazioni allergiche agli esteri sono dovute a una sensibilit\u00e0 al loro metabolita, l'acido para-amminobenzoico, e non provocano allergia crociata alle ammidi. Pertanto, le ammidi possono essere utilizzate come alternative in questi pazienti. i sintomi delle reazioni non allergiche possono assomigliare all'allergia. "}
{"id": "119607", "revid": "363629", "url": "https://it.wikipedia.org/wiki?curid=119607", "title": "Anestetico generale", "text": "Gli anestetici generali sono una eterogenea classe di farmaci che, con diverso meccanismo d'azione (in alcuni casi non ancora ben chiarito), sono in grado di deprimere il sistema nervoso centrale privandolo dello stato di coscienza. Vengono utilizzati dall'anestesista per indurre anestesia generale.\nClassificazione.\nGli anestetici generali sono classificati comunemente in base al meccanismo di somministrazione. Tali vie sono due: la via inalatoria e la via endovenosa. \nAnestetici inalatori.\nGli anestetici per via inalatoria sono farmaci liquidi con una bassa tensione di vapore che si trasformano in vapore al passaggio dell'ossigeno. La loro somministrazione prevede dunque l'utilizzo di speciali nebulizzatori che vaporizzano il liquido, che viene dunque incanalato e dispensato al paziente attraverso una maschera. Sono stati scoperti e utilizzati molti composti per l'anestesia inalatoria, ma solo pochi sono rimasti in uso. Gli anestetici volatili pi\u00f9 utilizzati oggi sono:\nGli anestetici volatili pi\u00f9 vecchi e meno popolari includono: \nQuesti sono tutti anestetici inalatori alogenati. Infine, si ha\nAnestetici endovenosi.\nGli anestetici per via endovenosa sono farmaci che vengono iniettati nel paziente direttamente in una vena. Di solito si usano le iniezioni endovenose, poich\u00e9 sono pi\u00f9 veloci, generalmente meno dolorose e pi\u00f9 affidabili delle iniezioni intramuscolari o sottocutanee. Fanno parte di tale gruppo sei categorie di farmaci anestetici:\nImpiego.\nGli anestetici inalatori sono a tutti gli effetti degli anestetici generali, data la loro capacit\u00e0 di garantire una anestesia chirurgica completa (anche se quasi sempre al costo di un dosaggio elevato). Al contrario, fra gli agenti endovenosi attualmente noti non esiste un farmaco che possa garantire una anestesia chirurgica completa quando somministrato da solo. Per questo motivo vengono utilizzati quasi sempre in associazione. Nonostante tali caratteristiche, tutti gli anestetici generali vengono comunemente impiegati in combinazione con altri farmaci, anestetici e non. Tali associazioni tra farmaci possono essere:\nLa maggior parte degli interventi prevede l'utilizzo dell'anestesia bilanciata, potendo cos\u00ec sfruttare al meglio le caratteristiche del farmaco da utilizzare in ogni fase, ossia induzione (generalmente endovenoso) e mantenimento (generalmente inalatorio).\nOltre alla mescolanza di anestetici, spesso vengono utilizzati farmaci di altre categorie per ovviare al meglio a diversi aspetti degli interventi chirurgici. Fra questi i farmaci miorilassanti sono spesso utilizzati per facilitare l'intubazione tracheale e permettere l'atonia, cio\u00e8 il rilasciamento dei muscoli ed, eventualmente immobilit\u00e0, spesso utile ai fini dell'intervento. Farmaci anestetici locali sono somministrati per ottenere blocchi nervosi periferici, mentre l'utilizzo di farmaci cardiovascolari per prevenire risposte vegetative agli stimoli dolorosi durante l'operazione. \nMeccanismo d'azione.\nIl meccanismo biochimico di funzionamento degli anestetici generali, in particolar modo per quanto riguarda gli anestetici alogenati, non \u00e8 stato compreso con precisione ed \u00e8 tuttora in fase di studio.\nLo sviluppo di questi farmaci, \u00e8 stato effettuato con tecniche empiriche. Si distinguono a tal proposito due tesi. La teoria lipidica e quella dei canali. Secondo la teoria lipida, essendo farmaci lipofili, riuscirebbero a penetrare nelle membrane biologiche, intercalandosi nella membrana cellulare, variandone le caratteristiche e la permeabilit\u00e0. Secondo la teria dei canali ionici, entrerebbero nella cellula e si legherebbero ai canali di membrana, variando la permeabilit\u00e0 agli ioni. La variazione della concentrazione ionica causerebbe la variazione dello stato di coscienza.\nAgonisti del recettore GABAA.\nI recettori GABAA sono canali del cloro che iperpolarizzano i neuroni e funzionano come recettori inibitori del SNC. Gli anestetici generali agonisti del recettore GABAA sono usati per indurre uno stato di sedazione e/o incoscienza. Tali farmaci includono propofol, etomidato, isoflurano, benzodiazepine e barbiturici. \nAntagonisti del recettore NMDA.\nLa ketamina \u00e8 un antagonista del recettore NMDA, viene utilizzata per i suoi effetti analgesici e off-label per i suoi effetti antidepressivi. Questo farmaco \u00e8 usato con altri anestetici generali per aiutare a mantenere uno stato di anestesia generale. La somministrazione di ketamina porta a uno stato dissociativo, in cui pu\u00f2 sperimentare allucinazioni uditive e visive. La ketamina sembra legarsi preferenzialmente ai recettori NMDA sugli interneuroni GABAergici, il che pu\u00f2 spiegare i suoi effetti. \nAttivazione dei canali del potassio (K2Ps).\nIl meccanismo d'azione dei gas anestetici consiste nell'induzione dell'apertura dei canali voltaggio-dipendenti del potassio a doppio poro (K2Ps). Questi modulano la conduzione del potassio che contribuisce al potenziale di membrana a riposo nei neuroni. L'apertura di questi canali facilita una corrente iperpolarizzante, che riduce l'eccitabilit\u00e0 neuronale. Questi canali sono influenzati dagli anestetici generali (specialmente gli anestetici inalatori alogenati) e sono attualmente oggetto di studi come potenziali bersagli. La famiglia di canali comprende sei sottofamiglie, che includono 15 membri. Tredici di questi canali sono influenzati da anestetici generali. Sebbene non sia stato confermato che gli anestetici generali si leghino direttamente a questi canali, n\u00e9 sia chiaro come questi farmaci influenzino la conduttanza, studi elettrofisiologici hanno dimostrato che alcuni anestetici generali provocano l'attivazione del canale K2P. \u00c8 stato dimostrato che l'attivazione del canale indotta da farmaci dipende da amminoacidi specifici. Inoltre, gli effetti di alcuni anestetici generali sono meno pronunciati nei topi knock-out K2P , rispetto ai wild-type. \nEffetti collaterali.\nGli anestetici generali possono causare una riduzione della pressione sanguigna data dalla riduzione della contrattilit\u00e0 cardiaca e la dilatazione del sistema vascolare. Il calo della pressione pu\u00f2 attivare un aumento riflesso della frequenza cardiaca, a causa di un meccanismo di feedback mediato dai barocettori . Alcuni anestetici per\u00f2 bloccano questo riflesso. I pazienti in anestesia generale sono a rischio di ipotermia, poich\u00e9 la vasodilatazione aumenta la dispersione del calore attraverso la circolazione sanguigna periferica. Questi farmaci riducono la soglia di temperatura corporea alla quale vengono attivati i meccanismi di termoregolazione autonomica in risposta al freddo (mentre aumentano la soglia alla quale vengono attivati i meccanismi di termoregolazione in risposta al calore). \nGli anestetici influenzano la respirazione. Gli anestetici per inalazione provocano broncodilatazione, aumento della frequenza respiratoria e riduzione del volume corrente. L'effetto netto \u00e8 una depressione della respirazione. Gli anestetici attenuano i riflessi che impediscono le ostruzioni delle vie aeree (es. vomito e tosse). Inoltre provocano una riduzione del tono dello sfintere esofageo inferiore, che rende i pazienti particolarmente inclini all'asfissia. \nGli anestetici generali influenzano anche la zona trigger dei chemocettori e il centro del vomito del tronco cerebrale, provocando nausea e vomito dopo il trattamento. \nFarmacocinetica.\nUn anestetico per poter agire con efficacia deve avere buone caratteristiche farmacocinetiche, ossia deve essere ben assorbito a livello dei tessuti e facilmente eliminato.\nFarmaci per via endovenosa.\nInduzione.\nGli anestetici generali somministrati per via endovenosa sono molecole piccole e altamente lipofile. Queste caratteristiche facilitano la loro rapida distribuzione nel cervello e nel midollo spinale, che sono entrambi altamente vascolarizzati e lipofili. \u00c8 qui che le azioni di questi farmaci portano all'induzione dell'anestesia generale.\nEliminazione.\nDopo la distribuzione nel sistema nervoso centrale (SNC), il farmaco anestetico si diffonde nei muscoli e nei visceri, principalmente nei tessuti adiposi. Nei pazienti a cui \u00e8 stata somministrata una singola dose di farmaco, la ridistribuzione provoca l'interruzione dell'anestesia generale. Pertanto la durata dell'effetto del farmaco dipende esclusivamente dalla cinetica di ridistribuzione. \nL'emivita di un farmaco anestetico dopo un'infusione prolungata invece dipende dalla cinetica di ridistribuzione del farmaco, dal metabolismo nel fegato e dalla concentrazione del farmaco nei grassi. Quando grandi quantit\u00e0 di anestetico sono sciolte nelle riserve di grasso corporeo, si pu\u00f2 avere un rallentamento della ridistribuzione che prolunga gli effetti sul SNC. Per questo motivo, si dice che l'emivita dipenda dal contesto. In genere, le infusioni prolungate di anestetici determinano un'emivita pi\u00f9 lunga del farmaco, un'eliminazione rallentata e un prolungamento dell'anestesia generale.\nFarmaci inalatori.\nInduzione.\nL'induzione dell'anestesia \u00e8 facilitata dalla diffusione dell'anestetico nel cervello e nel midollo spinale. La diffusione in tutto il corpo procede fino a quando la pressione parziale del farmaco nei tessuti \u00e8 equivalente alla pressione parziale del farmaco nei polmoni. Gli operatori sanitari possono controllare la velocit\u00e0 di induzione dell'anestesia e le concentrazioni tissutali dell'anestetico variando la pressione parziale dell'anestetico. Una maggiore pressione parziale del farmaco nei polmoni determina una pi\u00f9 rapida diffusione in tutto il corpo e una concentrazione tissutale massima pi\u00f9 elevata. Anche la frequenza respiratoria e il volume inspiratorio influenzano la velocit\u00e0 di inizio dell'anestesia, cos\u00ec come l'entit\u00e0 del flusso sanguigno polmonare. \nIl coefficiente di ripartizione di un farmaco gassoso \u00e8 indice della sua solubilit\u00e0 nei vari tessuti. Gli anestetici per inalazione hanno solubilit\u00e0 tissutali e coefficienti di partizione molto diversi fra loro. Gli anestetici molto solubili richiedono quantit\u00e0 elevate di farmaco per aumentare la pressione parziale all'interno di un dato tessuto, mentre gli anestetici poco solubili necessitano di quantit\u00e0 inferiori. In generale, gli anestetici inalatori poco solubili raggiungono l'equilibrio pi\u00f9 rapidamente. Gli anestetici che hanno un alto coefficiente di ripartizione sangue-grasso raggiungono l'equilibrio pi\u00f9 lentamente, vista la minima vascolarizzazione del tessuto adiposo, che funge da serbatoio per il farmaco.\nEliminazione.\nDopo la diffusione nei polmoni, gli anestetici inalati vengono eliminati tramite espirazione. Questo processo dipende dal coefficiente di ripartizione del gas, la solubilit\u00e0 nei tessuti, il flusso sanguigno nei polmoni, la frequenza respiratoria e il volume inspiratorio del paziente. Per i gas che hanno una solubilit\u00e0 tissutale minima, l'interruzione dell'anestesia si verifica con la stessa rapidit\u00e0 con cui inizia l'anestesia. Per i gas che hanno un'elevata solubilit\u00e0 dei tessuti, l'interruzione dell'anestesia dipende dal contesto. Come nelle infusioni endovenose di anestetico, l'erogazione prolungata di gas anestetici altamente solubili aumenta l'emivita, rallentata l'eliminazione e prolunga l'anestesia. \nDi solito gli anestetici inalatori non vengono eliminati tramite metabolismo. "}
{"id": "119612", "revid": "287204", "url": "https://it.wikipedia.org/wiki?curid=119612", "title": "Lippe (fiume)", "text": "Il fiume Lippe (\"Lupia\" in latino) \u00e8 un fiume della Germania dell'omonimo ex stato tedesco, affluente del Reno della lunghezza di 255 km.\nLa sua sorgente \u00e8 situata nella foresta di Teutoburgo vicino a Paderborn, nel suo percorso attraverso la regione della Ruhr, costeggiando la citt\u00e0 di Lippstadt e confluisce nel Reno in prossimit\u00e0 di Wesel.\nIl distretto di Lippe, unendosi fra l'altro con la Vestfalia, ha contribuito con il suo territorio a formare l'attuale \"Land\" della Renania Settentrionale-Vestfalia.\nAffluenti.\nalla destra orografica: \nalla sinistra orografica: \nComuni attraversati.\nCitt\u00e0:\nPaesi: "}
{"id": "119613", "revid": "121614544", "url": "https://it.wikipedia.org/wiki?curid=119613", "title": "La voce del violino", "text": "La voce del violino \u00e8 un romanzo di Andrea Camilleri, pubblicato nel 1997 dalla casa editrice Sellerio editore.\n\u00c8 il quarto romanzo della serie dedicata al commissario Montalbano da cui \u00e8 stato tratto un omonimo film tv, trasmesso dalla RAI nel 1999, con Luca Zingaretti nella parte del commissario e la partecipazione di Sergio Fantoni.\nTrama.\n\u00c8 uno di quei giorni \"tinti\" (neri) che affliggono Montalbano che, da classico meteoropatico, si abbuia quando fa cattivo tempo e diventa intrattabile. Tanto pi\u00f9 sar\u00e0 un brutto giorno perch\u00e9 dovr\u00e0 andare al funerale della moglie del suo amico questore, e ancora pi\u00f9 scura sar\u00e0 la giornata perch\u00e9 ad accompagnarlo con l'auto di servizio sar\u00e0 l'agente Gallo, un autista dalla guida \"stile Indianapolis\".\nI cattivi presagi si avverano: durante il percorso per una strada di campagna a velocit\u00e0 folle, almeno secondo il commissario che ama andature a passo d'uomo, Gallo investir\u00e0 una gallina suicida facendo sbandare l'auto che andr\u00e0 a urtare una vettura in sosta davanti a una villa. Il commissario, \"santiando\" (imprecando), si metter\u00e0 personalmente alla guida dopo aver lasciato un biglietto sotto il tergicristallo dell'auto danneggiata per avvertire il proprietario. Poich\u00e9 Gallo si lamenta per la botta ricevuta, Montalbano devier\u00e0 per l'ospedale dove tra esami e controesami i due passeranno l'intera mattinata. Sulla via del ritorno \u2013 si \u00e8 ormai fatto troppo tardi per la cerimonia funebre \u2013 il commissario nota che l'auto danneggiata \u00e8 rimasta dove l'ha lasciata con ancora il biglietto nel tergicristallo.\nA Montalbano la faccenda non \"quatra\" e da tipico \"sbirro\" rimugina il fatto per tutto il giorno sino a che, dopo aver concluso la giornata \"fitusa\" con una tempestosa telefonata con la sua fidanzata Livia, non riuscendo a prender sonno si alza in piena notte e si avventura per scoprire cosa avviene nella villa. \nTrova l'auto danneggiata ancora dov'era la mattina, con arte scassinatrice forza la porta della villa che ha segni di essere abitata ma che appare deserta; si aggira per i vari ambienti sino a quando in una stanza da letto, alla luce della torcia, si presenta agli occhi del commissario una scena raccapricciante: una giovane donna, bionda e bellissima, del tutto nuda \u00e8 riversa carponi \u00abcon la pancia appoggiata al bordo del letto, le braccia spalancate, il viso sepolto nel lenzuolo ridotto a brandelli dalle unghie della donna che l'aveva artigliato negli spasimi della morte per soffocamento\u00bb.\nIl problema ora per Montalbano \u00e8 il seguente: \u00abCome far scoprire il delitto? Non poteva certo andare a dire al giudice quello che aveva combinato\u00bb.\nIl commissario trover\u00e0 un modo e inizier\u00e0 un'indagine che si mescoler\u00e0 al suo rapporto con Livia, la donna sinceramente amata, che ora vuole da lui qualcosa di pi\u00f9 del suo amore."}
{"id": "119615", "revid": "123701353", "url": "https://it.wikipedia.org/wiki?curid=119615", "title": "2-XL", "text": "Il 2-XL \u00e8 un robottino costruito in plastica che contiene un lettore per audiocassette a tracce multiple, ed \u00e8 in grado di cambiare la traccia in riproduzione \"on the fly\" mediante la pressione di uno dei quattro appositi tasti. Si potevano acquistare diverse cassette dalla durata di circa trenta minuti, ed ogni cassetta era dedicata ad un tema educativo diverso. La funzione che rese unico questo giocattolo era che durante la narrazione della storia, il robottino porgeva delle domande al giocatore, e mediante la pressione di uno dei bottoni, il giocatore proponeva una risposta, che prontamente il robot avrebbe confermato o corretto. In Italia il gioco \u00e8 stato distribuito nei primi anni '90 dalla Tiger Electronics."}
{"id": "119616", "revid": "8911", "url": "https://it.wikipedia.org/wiki?curid=119616", "title": "Catone il Censore", "text": ""}
{"id": "119623", "revid": "599013", "url": "https://it.wikipedia.org/wiki?curid=119623", "title": "TLD", "text": ""}
{"id": "119626", "revid": "1528507", "url": "https://it.wikipedia.org/wiki?curid=119626", "title": "Facility management", "text": "In economia aziendale il facility management (norme e definizione ufficiale europeo: EN 15221) \u00e8 l'attivit\u00e0 organizzativa che controlla tutte le attivit\u00e0 che non riguardano il \"core business\" di un'azienda, ovvero produttivit\u00e0 d'ufficio, \"utility\", sicurezza, telecomunicazioni, servizio mensa, manutenzioni, ecc. Nell'accezione oggi di uso pi\u00f9 comune, per \"facility management\" si intende principalmente tutto ci\u00f2 che afferisce alla gestione di edifici unitamente ai loro impianti e servizi connessi, quali, ad esempio, gli impianti elettrici e termoidraulici, gli impianti di illuminazione, di condizionamento, ma anche i servizi di pulizia, ristorazione aziendale, portineria, giardinaggio, flotta aziendale, vigilanza, ecc.\nIl \"facility management\" viene spesso confuso con l'esternalizzazione. L'equivoco nasce dal fatto che per le attivit\u00e0 estranee al \"core business\" si pu\u00f2 scegliere di adottare, ma non necessariamente, procedure di esternalizzazione anzich\u00e9 una gestione diretta e \"interna\".\nDescrizione.\nPosto che per \"facility\" si intende ogni infrastruttura/opera/apparecchiatura (tangibile) o servizio (intangibile) atto a rendere possibili i processi primari di un'organizzazione (ossia qualsiasi elemento, anche un edificio, che sia stato costruito, installato, o creato per supportare il core business aziendale), risulta chiaro che l'obiettivo primario del \"facility management\" \u00e8 il coordinamento dello spazio fisico di lavoro con le risorse umane e l'attivit\u00e0 propria dell'azienda.\nIl \"facility management\", dunque, integra i principi della gestione economica e finanziaria d'azienda, dell'architettura e delle scienze comportamentali e ingegneristiche. Si tratta di un approccio integrato che presuppone lo sviluppo e l'implementazione di politiche, standard e processi che supportano le attivit\u00e0 primarie, rendendo l'organizzazione in grado di adattarsi ai cambiamenti e di migliorare l'efficacia.\nDal punto di vista della finanza immobiliare, il \"facility management\" sta acquisendo sempre maggior rilievo in qualit\u00e0 di garante del continuativo, affidabile e ottimale funzionamento delle strutture immobiliari e della loro fruibilit\u00e0. L'immobile diventa pertanto equiparabile, dal punto di vista finanziario, a una obbligazione a lungo termine e a elevata affidabilit\u00e0. Ambiti istituzionali, accademici e finanziari stanno convergendo verso la promozione di una nuova e scientifica alleanza tra \"facility management\" e finanza immobiliare. \nEsistono societ\u00e0 che hanno come scopo il \"facility management\" erogato a imprese, enti pubblici, organizzazioni in genere."}
{"id": "119628", "revid": "1226", "url": "https://it.wikipedia.org/wiki?curid=119628", "title": "Facility Management", "text": ""}
{"id": "119635", "revid": "247222", "url": "https://it.wikipedia.org/wiki?curid=119635", "title": "Basso Egitto", "text": ""}
{"id": "119645", "revid": "9", "url": "https://it.wikipedia.org/wiki?curid=119645", "title": "Anestetici locali", "text": ""}
{"id": "119646", "revid": "729745", "url": "https://it.wikipedia.org/wiki?curid=119646", "title": "Anestetici generali", "text": ""}
{"id": "119650", "revid": "13306", "url": "https://it.wikipedia.org/wiki?curid=119650", "title": "Nitrato di ammonio", "text": ""}
{"id": "119652", "revid": "125908031", "url": "https://it.wikipedia.org/wiki?curid=119652", "title": "Salvo D'Acquisto", "text": "Biografia.\nOrigini e formazione.\nSalvo Rosario Antonio D'Acquisto nacque a Napoli, a Villa Alba, un edificio di quattro piani in via San Gennaro nel rione Antignano. Fu primogenito di cinque figli in una famiglia profondamente cristiana: il padre Salvatore era nativo di Palermo, mentre la madre, Ines Marignetti, di Napoli. Frequent\u00f2 l'asilo presso l'Istituto Salesiano \"Figlie di Maria Ausiliatrice\" in via Enrico Alvino n\u00b0 19 nel quartiere Vomero, la Scuola Elementare \"Luigi Vanvitelli\" in via Luca Giordano n\u00b0 128, il Ginnasio presso l'Istituto Salesiano \"Sacro Cuore\" in via Alessandro Scarlatti n\u00b0 29. Nel 1934 lascia gli studi, pur frequentando per un periodo il Conservatorio di \"San Pietro a Majella\" in via San Pietro a Majella n\u00b0 35, cantando da baritono.\nL'arruolamento nell'Arma dei Carabinieri Reali.\nSi arruol\u00f2 giovanissimo nei Carabinieri come volontario il 15 agosto 1939, frequentando la Scuola allievi carabinieri di Roma, dipendente dalla 2\u00aa Divisione \"Podgora\", fino al 15 gennaio 1940.\nVenne inizialmente assegnato alla Compagnia Comando della Legione Carabinieri di Roma dipendente dalla 2\u00aa Divisione Carabinieri \"Podgora\". Quindi, dopo il giugno 1940, pass\u00f2 presso il Nucleo Carabinieri Fabbricazioni di Guerra del Sottosegretariato di Stato per le Fabbricazioni di Guerra (FabbriGuerra) in via Sallustiana n\u00b0 53. Con l'entrata in guerra dell'Italia si arruol\u00f2 volontario per la Libia italiana nella Campagna del Nordafrica (1940-1943) del Teatro dell'Africa e del Medio Oriente ed il 28 ottobre 1940 venne mobilitato con la 608\u00aa Sezione Carabinieri (polizia militare), inquadrata nella 13\u00aa Divisione Aerea \"Pegaso\" di stanza a Bengasi, parte della Squadra Aerea \"Aeronautica della Libia - Est\" della Regia Aeronautica, partendo da Napoli il 15 novembre 1940 e sbarcando a Tripoli il 23 novembre 1940; la nave ebbe gravi problemi di navigazione.\nDopo alcuni mesi trascorsi al fronte, alla fine di febbraio 1941 rimase ferito a una gamba durante uno scontro a fuoco con le truppe inglesi. Rest\u00f2 successivamente con il suo Reparto in zona d'operazioni fin quando venne ricoverato all'Ospedale Militare di Bengasi per una forte febbre malarica. Rientr\u00f2 in Italia per una licenza di 3 mesi e poi fu aggregato dal 13 settembre 1942 alla Scuola Centrale Carabinieri Reali di Firenze, per frequentarvi il corso accelerato per la promozione a vicebrigadiere. Conseguito il 15 dicembre 1942 il grado di vicebrigadiere, il 19 dicembre fu destinato alla stazione carabinieri di Torrimpietra, all'epoca una borgata rurale a una trentina di chilometri da Roma lungo la via Aurelia, oggi frazione del Comune di Fiumicino.\nI rastrellamenti tedeschi e la fucilazione.\nDopo il Proclama Badoglio dell'8 settembre 1943 un reparto di paracadutisti tedeschi della 2. Fallschirmj\u00e4ger-Division si era accasermato presso alcune vecchie postazioni precedentemente in uso alla Guardia di Finanza nelle vicinanze della localit\u00e0 Torre Perla di Palidoro, che rientrava nella giurisdizione territoriale della stazione Carabinieri di Torrimpietra. Qui, nel tardo pomeriggio del 22 settembre 1943, alcuni di loro, mentre ispezionavano casse di munizioni abbandonate, furono investiti dall'esplosione di una bomba a mano o forse dall'incauto maneggio di ordigni usati per la pesca di frodo, a suo tempo sequestrati dai finanzieri. Due paracadutisti morirono e altri due rimasero feriti.\nIl comandante del reparto, un maresciallo, attribu\u00ec la responsabilit\u00e0 dell'accaduto ad anonimi attentatori locali e richiese la collaborazione dei Carabinieri della locale stazione, temporaneamente comandata dal vicebrigadiere Salvo D'Acquisto per l'assenza del maresciallo comandante, minacciando una rappresaglia se entro l'alba non fossero stati trovati i colpevoli.\nLa mattina seguente D'Acquisto, assunte alcune informazioni, prov\u00f2 a ribattere che l'accaduto era da considerarsi un caso fortuito, un incidente privo di autori, ma i tedeschi insistettero sulla loro versione e confermarono l'intenzione di dare corso ad una rappresaglia ai sensi di un'ordinanza emanata dal feldmaresciallo Albert Kesselring pochi giorni prima.:\nIl 23 settembre furono dunque eseguiti dei rastrellamenti e catturate 22 persone scelte a caso fra gli abitanti della zona.\nQuesti alcuni dei nomi:\nLo stesso D'Acquisto fu forzatamente prelevato dalla caserma da parte di una squadra armata e fu condotto nella piazza principale di Palidoro, dove erano stati radunati gli ostaggi. Fu tenuto un sommario \"interrogatorio\" nel corso del quale tutti gli ostaggi si dichiararono ovviamente innocenti.\nNella piazza venne anche condotto un altro abitante ritenuto un carabiniere, Angelo Amadio, che sar\u00e0 l'ultimo testimone del sacrificio del brigadiere. Nuovamente richiesto di indicare i nomi dei responsabili, D'Acquisto ribad\u00ec che non ve ne potevano essere visto che l'esplosione era stata accidentale e che gli ostaggi e gli altri abitanti della zona erano dunque tutti quanti innocenti.\nDurante l'interrogatorio dei rastrellati D'Acquisto fu tenuto separato nella piazza, sotto stretta sorveglianza da parte dei soldati tedeschi e, \"\"quantunque malmenato e a volta anche bastonato dai suoi guardiani, serb\u00f2 un contegno calmo e dignitoso\", come ebbe a riferire in seguito Wanda Baglioni, una testimone oculare. Gli ostaggi e D'Acquisto vennero quindi trasferiti fuori dal paese. Agli ostaggi furono fornite delle vanghe e furono costretti a scavare una grande fossa comune nelle vicinanze della Torre di Palidoro, per la ormai prossima loro fucilazione. Le operazioni di scavo si protrassero per alcune ore; quando furono concluse fu chiaro che i tedeschi avrebbero davvero messo in atto la loro terribile minaccia.\nLe testimonianze sulla morte.\nSecondo la testimonianza di Angelo Amadio:\nI tedeschi, infatti, credevano che Amadio fosse un carabiniere e, pertanto, inizialmente ritennero di trattenerlo per farlo assistere alla esecuzione. Evidentemente Salvo D'Acquisto si era autoaccusato del presunto attentato, addossandosi la sola responsabilit\u00e0 dell'accaduto e richiedendo l'immediata liberazione dei rastrellati. I 22 prigionieri furono lasciati liberi e immediatamente si diedero alla fuga, lasciando il sottufficiale italiano gi\u00e0 condannato a morte, dinanzi al plotone d'esecuzione.\nAlla fuga si un\u00ec immediatamente dopo Amadio, quando riusc\u00ec a dimostrare, presentando i suoi documenti, che in realt\u00e0 era un operaio delle ferrovie e non un carabiniere. Come raccont\u00f2 nella sua testimonianza resa nel 1957, fece in tempo per\u00f2 mentre correva a sentire il grido \"Viva l'Italia\", lanciato dal carabiniere, seguito subito dopo dalla scarica di un'arma automatica che portava a termine l'esecuzione.\nSi gir\u00f2 e vide un ulteriore colpo sparato da un graduato al corpo gi\u00e0 riverso per terra. Vide i soldati ricoprire il corpo con il terriccio, spostandolo con i piedi. Il comportamento del militare aveva colpito gli stessi tedeschi, che il giorno dopo, secondo quanto riferito nella testimonianza della Baglioni, le riferirono: \"Il vostro Brigadiere \u00e8 morto da eroe. Impassibile anche di fronte alla morte\"\".\nLa sepoltura.\nIl suo corpo rimase sepolto l\u00ec per una decina di giorni, poi due donne della zona (Wanda Baglioni e Clara Lambertoni) lo disotterrarono e gli dettero degna sepoltura presso il Cimitero di Palidoro.\nNel giugno 1947, nonostante la contrariet\u00e0 dei 22 scampati alla strage e della popolazione di Palidoro, la madre ottenne di far traslare le spoglie di Salvo D'Acquisto nella sua citt\u00e0 natale. Il feretro, giunto a Napoli l'8 giugno 1947, fu esposto in una camera ardente presso la Caserma del Comando Legione Carabinieri Campania per poi essere tumulato il 10 giugno presso il Sacrario Militare di Posillipo.\nIl 22 ottobre 1986 le sue spoglie furono nuovamente traslate nella prima cappella sulla sinistra della Basilica di Santa Chiara di Napoli, dopo essere state onorate in una camera ardente allestita presso la Caserma del Comando Gruppo Carabinieri di Napoli.\nLa canonizzazione.\nNel 1983 fu annunciato da S.E. Mons. Gaetano Bonicelli l'apertura presso l'Ordinariato militare di una causa di canonizzazione e conseguentemente al sottufficiale attualmente \u00e8 assegnato dalla Chiesa il titolo di Servo di Dio. L'apertura del processo canonico di beatificazione di Salvo D'Acquisto avvenne il 4 novembre 1983 e si concluse il 25 novembre 1991 con la conseguente trasmissione degli atti alla Congregazione delle Cause dei Santi.\nIl 15 ottobre 1987 padre Gaudenzio Dell'Aja fu nominato dal cardinale Corrado Ursi, arcivescovo di Napoli, delegato arcivescovile del Tribunale Ecclesiastico per la ricognizione canonica dei resti mortali di Salvo D'Acquisto, che fu effettuata il 18 ottobre 1987.\nAlla stessa congregazione venne consegnato nel 1996 un supplemento di inchiesta voluto dal nuovo postulatore. Il postulatore iniziale per\u00f2 aveva incominciato la causa di beatificazione per ottenere il riconoscimento dell'\"\"eroismo delle virt\u00f9\", mentre il postulatore successivo richiese il riconoscimento dell'\"eroica testimonianza della carit\u00e0\"\", definizione applicabile per i martiri. Nel 2007 per\u00f2 un voto a maggioranza espresso in un convegno della Congregazione delle Cause dei Santi ha portato a una sospensione del riconoscimento di martire.\nLa figura del militare fu comunque ricordata dal papa Giovanni Paolo II, che in un discorso ai Carabinieri del 26 febbraio 2001 ebbe a dire:\nRiconoscimenti.\nDi fronte alla torre di Palidoro sul luogo della fucilazione, adesso compreso nella riserva naturale Litorale romano \u00e8 stata eretta una lapide. L'accesso all'area non \u00e8 libero, ma \u00e8 consentito solo durante le visite guidate gratuite alla riserva naturale, organizzate dal dipartimento politiche ambientali e agricole del Comune di Roma, o durante le cerimonie militari rievocative.\nAl V.Brig. D'Acquisto \u00e8 stato intitolato il 149\u00b0 corso Allievi Carabinieri Ausiliari.\nA Salvo D'Acquisto sono intitolate varie caserme dell'Arma dei Carabinieri. Tra queste:\nNumerose anche le scuole intitolate alla memoria dell'eroe, tra cui:\nImponente \u00e8 anche il numero dei riferimenti a Salvo D'Acquisto nella toponomastica: quasi cinquecento tra vie, viali e piazze in tutta Italia.\nLa pensione straordinaria alla famiglia.\nLa famiglia natale di Salvo D'Acquisto:\nCos\u00ec che la filantropa napoletana Gioconda Trimarchi in Curci prese a cuore la situazione, spingendo sulle proprie conoscenze politiche, affinch\u00e9 si potesse arrivare a un vitalizio, che potesse essere non solo un aiuto materiale ma anche un concreto riconoscimento d'onore.\nDeputati di ambedue gli schieramenti, PCI e DC, accolsero l'invito e, sia nella II Legislatura (1953-1958) sia nella III Legislatura (1958-1963), furono presentate ben 4 Proposte di Legge, che si concretizzarono, come \"dovere civile ed umano\" e come \"dimostrazione della solidariet\u00e0 e della riconoscenza del nostro Popolo\", nella Legge n\u00b0 553 del 21 luglio 1959 \"Pensione straordinaria ai genitori della medaglia d'oro Salvo D'Acquisto\", pubblicata sulla Gazzetta Ufficiale della Repubblica Italiana n\u00b0 185 del 3 agosto 1959.\nNell'arte.\nIl gesto di Salvo D'Acquisto ha ispirato diverse opere tra cui:\nMonumenti.\nLa figura del militare \u00e8 ricordata con diversi monumenti tra cui:"}
{"id": "119654", "revid": "81103", "url": "https://it.wikipedia.org/wiki?curid=119654", "title": "Moti di Reggio", "text": "L'espressione moti di Reggio (anche fatti di Reggio o rivolta di Reggio Calabria) indica una sommossa popolare avvenuta a Reggio Calabria dal luglio del 1970 al febbraio del 1971, in seguito alla decisione di collocare il capoluogo di regione a Catanzaro nel quadro dell'istituzione degli enti regionali.\nIl contesto storico e culturale.\nCon l'istituzione della Regione Calabria nel 1970 era iniziato un dibattito sulla collocazione del capoluogo, poich\u00e9 pi\u00f9 d'una citt\u00e0 aspirava a esserlo. In mancanza di enti regionali fino a quella data non vi era legalmente un capoluogo ufficiale, anche se molti testi e pubblicazioni avevano sempre in precedenza indicato la citt\u00e0 di Reggio (citt\u00e0 tra le pi\u00f9 antiche ed importanti di tutta la Magna Grecia) come capoluogo di regione.\nQuesta ambiguit\u00e0 ha origini storiche: a partire dall'epoca normanno-sveva e fino all'Unit\u00e0 d'Italia il territorio dell'attuale Regione Calabria era amministrativamente suddiviso in due, e fino a tempi a noi relativamente vicini si diceva \"le Calabrie\", come testimoniato dalla denominazione ufficiale della Strada Statale 19, detta appunto \"delle Calabrie\". Il territorio regionale era chiamato quindi Calabria Citeriore, nella parte comprendente l'attuale Provincia di Cosenza, mentre per la restante parte pi\u00f9 meridionale della penisola, cio\u00e8 le attuali Province di Crotone, Catanzaro, Vibo Valentia e Reggio Calabria, la denominazione era quella di Calabria Ulteriore.\nLa Calabria Citeriore ebbe sempre un unico capoluogo, o meglio, come si sarebbe detto allora, un'unica sede dell'intendenza nella citt\u00e0 di Cosenza (gi\u00e0 dal geografo greco Strabone definita \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u03c4\u1ff6\u03bd \u0392\u03c1\u03b5\u03c4\u03c4\u03af\u03c9\u03bd, ovvero capitale dei Bretti o Bruzi, e BRVTTIVM era il nome della regione nella denominazione romana). L'intendenza di Calabria Ulteriore invece ebbe tre sedi in periodi diversi, ovvero Reggio, Catanzaro e Monteleone Calabro, l'attuale Vibo Valentia. Reggio lo fu dal 1147 al 1443 e dal 1465 al 1582; Catanzaro dal 1443 al 1465 e dal 1593 al 1806; Monteleone dal 1582 al 1593 e dal 1806 al 1816. Le tre citt\u00e0 ebbero quindi tutte alternativamente giurisdizione sull'allora Calabria Ulteriore.\nLa questione divent\u00f2 se possibile ancora pi\u00f9 complessa a partire dal 1817, anno in cui, nel quadro generale della riorganizzazione amministrativa dei regni di Napoli e di Sicilia, divenuti, per volont\u00e0 di Re Ferdinando I di Borbone, Regno delle Due Sicilie, la provincia di \"Calabria Ulteriore\" fu ulteriormente suddivisa in \"Calabria Ulteriore Prima\" e \"Calabria Ulteriore Seconda\", con capoluoghi rispettivamente Reggio e Catanzaro. Tale suddivisione venne mantenuta, sia con l'Unit\u00e0 d'Italia che dopo l'istituzione della Regione Calabria nel 1970, nelle tre amministrazioni provinciali di Cosenza, Catanzaro e Reggio Calabria. L'attuale ripartizione regionale in cinque province risale al 1992 con la nascita della Provincia di Crotone e della Provincia di Vibo Valentia, entrambe frutto della frammentazione in tre del territorio che fino ad allora era appartenuto alla sola Provincia di Catanzaro.\nLo svolgimento.\nFu una rivolta popolare a livello politico (a esclusione del Partito Comunista Italiano, subito dissociatosi), ma in una seconda fase i movimenti di destra, ed in particolare il Movimento Sociale Italiano, assunsero un ruolo di primo piano. Il sindacalista della CISNAL Ciccio Franco, esponente missino, rilanci\u00f2 il motto \"\u00abboia chi molla!\u00bb\" di dannunziana memoria e ne fece uno slogan per cavalcare la tigre della protesta dei reggini per opporsi alla scelta di Catanzaro come capoluogo, indirizzandola in senso antisistemico e neofascista.\nIl 13 luglio fu proclamato lo sciopero che ebbe scarsa adesione a seguito della improvvisa defezione della CGIL che dichiar\u00f2 la propria \"indisponibilit\u00e0 per battaglie di tipo campanilistico\". Al contempo prendono le distanze dai manifestanti anche il PCI e il PSI. Il giorno seguente fu proclamato un nuovo sciopero cui partecip\u00f2 la popolazione reggina che percorse corso Garibaldi fino a piazza Italia dove il sindaco Pietro Battaglia, affiancato dal consigliere provinciale del MSI Fortunato Aloi, tenne un comizio. In serata furono occupate la stazione ferroviaria di Reggio e di Villa San Giovanni finch\u00e9 non furono sgombrate da un duro intervento delle forze dell'ordine che arrestarono numerosi manifestanti. Si contarono circa quaranta feriti.\nIl 15 luglio furono assaltate dai manifestanti le sedi del PCI e del PSI, partiti che si erano sfilati dalla protesta. Nel reprimere la protesta, la polizia, durante una carica, uccise il ferroviere Bruno Labate iscritto alla CGIL. Il 17 luglio ancora incidenti e lo studente diciassettenne Antonio Coppola venne ricoverato in ospedale in coma e il 18, in occasione dei funerali del ferroviere Bruno Labate, la polizia presidi\u00f2 il corteo imbracciando i mitra. La rivolta, del resto, assunse subito caratteri violenti, collegandola addirittura il 22 luglio 1970 alla strage di Gioia Tauro, dove una bomba fece deragliare il \"Treno del Sole\", Palermo-Torino, provocando sei morti e cinquantaquattro feriti. Il 29 luglio come reazione ad un vertice del centrosinistra, tenutosi a Roma, in cui si parlava per Reggio solo di sviluppo industriale, venne indetto un nuovo sciopero generale.\nI \"comitati d'agitazione\".\nNacquero vari comitati, tra cui il \"Comitato unitario per Reggio capoluogo\" guidato dal sindaco democristiano Pietro Battaglia e da altri esponenti sia democristiani sia missini. Il \"Comitato d'agitazione\" nato gi\u00e0 nel 1969 sotto la guida dell'avvocato Francesco Gangemi il 29 luglio 1970 si sciolse e costitu\u00ec il nuovo \"Comitato unitario\". Un altro comitato faceva riferimento all'armatore Amedeo Matacena senior e all'industriale Demetrio Mauro.\nMa il vero motore organizzativo e politico della protesta popolare fu il \"Comitato d'azione per Reggio capoluogo\" nato il 22 luglio 1970 i cui principali esponenti erano Ciccio Franco, l'ex partigiano Alfredo Perna, Rocco Zoccali, Rosario Cassone, Franco Arillotta, il consigliere provinciale del MSI Fortunato Aloi e Giuseppe Avarna duca di Gualtieri il quale fond\u00f2 il Movimento di Rinnovamento Italiano che esortava nei suoi manifesti le \"\"forze sane della Nazione\" ad agire contro i partiti. Il 30 luglio seimila persone in piazza Italia ascoltarono gli esponenti del Comitato d'azione: parlarono Fortunato Aloi (MSI), Ciccio Franco della Cisnal e l'industriale del caff\u00e8 Demetrio Mauro. \nIl 17 settembre 1970 Franco e l'ex partigiano Alfredo Perna del \"Comitato d'azione per Reggio Capitale\" furono arrestati con l'accusa di istigazione a delinquere e apologia di reato e condannati, ma furono tutti rimessi in libert\u00e0 provvisoria il 23 dicembre 1970. Ma la reazione fu devastante: due armerie vennero prese d'assalto, cinquecento persone assaltarono la Questura e un poliziotto, Curigliano Vincenzo, 47 anni, mor\u00ec colpito da infarto.\nNuovamente ricercato dalla polizia Ciccio Franco nel febbraio 1971 fu per breve tempo latitante. In questo periodo, nel suo rifugio segreto, fu raggiunto e intervistato da Oriana Fallaci, a cui spieg\u00f2 dal suo punto di vista la nascita dei moti a Reggio:\nI tumulti e l'intervento dell'esercito.\nIl 9 agosto il deputato del PCI Pietro Ingrao tenne un comizio in piazza Italia, ma fu contestato dalla folla, riuscendo a stento a concludere. Il 16 agosto fu formato il nuovo governo presieduto dal democristiano Emilio Colombo. Il 17 settembre l'emittente clandestina \"Radio Reggio Libera\"\" diffonde il seguente proclama:\nNella serata stessa sul ponte Calopinace fu ucciso Angelo Campanella, 45 anni, autista dell'Azienda Municipale Autobus di Reggio. Il governo presieduto da Colombo neg\u00f2 qualunque negoziazione con i rappresentanti della protesta e oltre a provvedere all'invio di contingenti militari, . I mezzi di comunicazione, infatti, dopo un iniziale interessamento, limitarono notevolmente per i mesi a seguire la cronaca riguardo alla rivolta di Reggio e descrissero come \"pretestuoso pennacchio\" la richiesta dei reggini di ottenere per la propria citt\u00e0 il ruolo di capoluogo.\nIl 24 febbraio 1971 a Reggio Calabria apparvero volantini firmati da un misterioso Movimento Rivoluzionario di Riscossa con un \"proclama per l'eroico popolo reggino\" che affermava: \u00abstanno per crollare tutti i falsi altari di una classe dirigente incapace e corrotta che \u00e8 venuta dietro le salmerie delle truppe occupanti di colore [...] Per noi la violenza pu\u00f2 essere, come la guerra, necessit\u00e0 durissima di certe determinate ore storiche. Noi siamo violenti tutte le volte che \u00e8 necessario esserlo. Quando la violenza \u00e8 risolutiva di una situazione cancrenosa, \u00e8 non soltanto moralissima, ma sacrosanta e necessaria\"\u00bb\".\nIl ruolo degli \"anarchici della Baracca\".\nSeppure molti giovani neofascisti fossero accorsi a Reggio, soprattutto gli universitari missini del FUAN di Messina, la rivolta ebbe una partecipazione popolare inseguendo la cosiddetta \"rivolta proletaria\", in vario modo, da parte di Lotta Continua, Movimento Studentesco milanese, Unione dei Comunisti Italiani (marxisti-leninisti) e gli anarchici. Queste le parole scritte in un volantino distribuito da Angelo Casile (uno degli Anarchici della Baracca coinvolto nell'incidente mortale di Ferentino):\nIl 26 settembre i cinque \"anarchici della Baracca\", mentre si recavano a Roma per consegnare ad \"Umanit\u00e0 Nova\" materiale di denuncia poi mai ritrovato, morirono sull'Autostrada del Sole, all'altezza di Ferentino, in un misterioso incidente stradale causato da un camion. I due camionisti coinvolti, secondo le contro-inchieste portate avanti dagli anarchici, tra cui Giovanni Marini, erano dipendenti di una ditta facente capo al principe Junio Valerio Borghese.\nCarmine Dominici, pentito di 'Ndrangheta ed ex militante di Avanguardia Nazionale, nel 1994 dichiar\u00f2 che i cinque anarchici, secondo lui e secondo molti militanti avanguardisti calabresi, sarebbero stati uccisi volontariamente e che l'incidente sarebbe stato simulato, ma di non saperne indicare i responsabili, che sicuramente non provenivano dalla Calabria. Inoltre, poco dopo l'incidente accorse sul posto la polizia proveniente da Roma, invece che la polizia stradale, e si ipotizza che i cinque fossero, dunque, seguiti da polizia e servizi segreti. I dati raccolti da Fabio Cuzzola, nel suo libro \"Cinque Anarchici del Sud\" (Citt\u00e0 del Sole Edizioni, Reggio Calabria, 2001) depongono per una correlazione tra i guidatori del camion investitore e gli ambienti neo-fascisti del Fronte Nazionale.\nSecondo la documentazione di Aldo Giannuli i due camionisti non erano in alcun modo legati all'estrema destra ed a Borghese, anzi, stando alle carte dell'UAAR (Ufficio affari riservati), sarebbero stati simpatizzanti del Partito Socialista Democratico Italiano e non del Fronte Nazionale.\nPer mesi la citt\u00e0 fu barricata, spesso isolata, a tratti paralizzata dagli scioperi e devastata dagli scontri con la polizia e gli attentati dinamitardi. Vennero interrotte le comunicazioni ferroviarie arrivando fino alla distruzione delle apparecchiature della stazione di Reggio Calabria Lido. Alla fine della rivolta si contarono sei morti tra i civili, centinaia di feriti e migliaia di denunce: il Ministro dell'interno Franco Restivo, il 30 settembre 1970 annunci\u00f2 che \"Dal 14 luglio al 23 settembre sono stati compiuti 13 attentati dinamitardi, si sono avuti 33 blocchi stradali, 14 blocchi ferroviari, 3 blocchi portuali e aeroportuali; si sono verificati 6 assalti alla prefettura e 4 alla questura\".\nLa conclusione dei moti.\nLa rivolta fu sedata, dopo mesi di assedio, nel febbraio del 1971, con l'immagine dei carri armati sul lungomare della citt\u00e0. Oltre alla forza, per la soppressione della rivolta si ricorse anche a mediazioni e compromessi politici (il cosiddetto \"Pacchetto Colombo\") che portarono ad un'insolita divisione degli organi istituzionali della Calabria (la giunta regionale a Catanzaro, il consiglio a Reggio Calabria) e all'insediamento nel territorio reggino di apparati produttivi che non furono mai realizzati o furono subito oggetto di speculazioni da parte della 'ndrangheta (es. i poli industriali di Saline Joniche e di Gioia Tauro). Ciccio Franco fu eletto al Senato nel 1972, ottenendo il 36% dei voti nel collegio, addirittura il MSI raggiunse il 46,29% a Reggio, doppiando la DC. Durante l'esperienza politica al Senato, Franco fu criticato ferocemente dal senatore socialista Salvatore Frasca per il ruolo avuto nei Fatti di Reggio.\nMa queste accuse a Franco come ad Aloi, nella successiva inchiesta del 1994, che riguard\u00f2 l'operato del MSI reggino al tempo dei \"fatti di Reggio\" non portarono a nulla e gli indagati, gi\u00e0 al termine dell'istruttoria, furono prosciolti. Secondo le accuse di Giacomo Lauro (un pentito della 'ndrangheta), avvenute nel novembre 1993, alcuni esponenti del \"Comitato d'azione per Reggio Capitale\" guidato da Franco, avrebbero commissionato alla 'ndrangheta alcune azioni eversive tra cui il deragliamento del treno di Gioia Tauro, avendo ottenuto finanziamenti da alcuni industriali reggini come Demetrio Mauro (imprenditore del caff\u00e8) all'armatore Amedeo Matacena senior.\nLe parole di Lauro furono confermate anche da Carmine Dominici, che all'epoca era suo compagno di cella. Nel 1994 Giacomo Lauro ammise anche il proprio diretto coinvolgimento nell'attentato come esecutore materiale..\nLe dichiarazioni di Lauro provocarono il coinvolgimento di ex dirigenti dell'MSI come il generale Vito Miceli e l'ammiraglio Gino Birindelli, che si sosteneva avessero avuto rapporti stretti con Junio Valerio Borghese e con la 'ndrangheta come Fortunato Aloi il senatore Renato Meduri di Alleanza Nazionale ipotizzando un piano preciso per destabilizzare il paese a partire dal sud, dopo l'inizio da nord della Strategia della tensione.\nTutti i personaggi coinvolti nell'inchiesta risultarono innocenti e furono perci\u00f2 prosciolti in fase istruttoria ad eccezione di Giacomo Lauro che fu inizialmente assolto il 27 febbraio 2001 per mancanza di dolo. Nel gennaio 2006, si stabil\u00ec che il reato di Giacomo Lauro fu di concorso anomalo in omicidio plurimo, ormai prescritto. Lauro fu inoltre uno dei pentiti che contribuirono all'inchiesta avviata dal giudice Guido Salvini di Milano che si occupava delle stragi compiute dai neofascisti degli anni Settanta.\nLe conseguenze.\nLe vittime.\nIl bilancio complessivo fu di sei morti, cinquantaquattro feriti e migliaia di arresti. I principali esponenti dei \"fatti\" furono processati a Potenza: Ciccio Franco fu in primo grado condannato a quattro anni di reclusione per istigazione a delinquere e apologia di reato a seguito del ruolo di leader della rivolta, ma le sue condanne caddero in prescrizione.\nLa reazione dei partiti di sinistra.\nDal punto di vista politico, la reazione pi\u00f9 significativa alla rivolta popolare della citt\u00e0 di Reggio Calabria la diedero i sindacati dei metalmeccanici e degli edili, che con Bruno Trentin e Claudio Truffi organizzarono un'imponente manifestazione il 22 ottobre 1972 a Reggio, nella convinzione che la rivolta fosse motivata da un reale bisogno di riscatto e sviluppo e che la solidariet\u00e0 dei lavoratori del nord potesse essere utile. Nella notte tra il 21 e il 22 ottobre 1972 per impedire la manifestazione otto bombe furono fatte esplodere sui treni che trasportavano i lavoratori diretti a Reggio Calabria."}
{"id": "119656", "revid": "124123", "url": "https://it.wikipedia.org/wiki?curid=119656", "title": "Bruno Carranza Ram\u00edrez", "text": "Sal\u00ec a potere nel colpo di Stato dell'anno in cui fu deposto il Presidente Jes\u00fas Jim\u00e9nez Zamora.\nSi dimise tre mesi pi\u00f9 tardi."}
{"id": "119657", "revid": "767487", "url": "https://it.wikipedia.org/wiki?curid=119657", "title": "Eloismo", "text": "Per Eloismo o Elohista si intende la corrente biblica dell'Antico Testamento che usa il termine \"El\" (spesso \"Elohim\", al plurale) per il nome di Dio. Secondo la tradizione patristica \"El\" fu anche il primo nome con cui fu nominato Dio in ebraico.\nDante Alighieri nel \"De vulgari eloquentia\" suggerisce che fu il primo suono emesso da Adamo.\n\"El\" \u00e8 radice di molte parole che hanno Dio come base, i nomi sono riportati nella forma inglese per evidenziare quando \"El\" \u00e8 il suffisso:\nAbel, Ariel, Azrael, Daniel, Eli, Elijah, Elizabeth, Ezekiel, Ezrael, Gabriel, Gamaliel, Immanuel, Ishmael, Israel, Joel, Michael, Nathanael, Raphael, Samael, Samuel."}
{"id": "119661", "revid": "1904508", "url": "https://it.wikipedia.org/wiki?curid=119661", "title": "Adelchi (principe)", "text": "Biografia.\nFiglio di Desiderio e di sua moglie Ansa, Adelchi venne associato al trono dal padre nel 759, ma la sua figura fu a lungo oscurata da quella di Desiderio. Allorch\u00e9 nel 769 Berta, la madre di Carlo Magno, combin\u00f2 il matrimonio del futuro imperatore con la figlia di Desiderio (di cui non conosciamo il nome: Ermengarda \u00e8 frutto dell'invenzione di Manzoni), sembra che anche Adelchi sia stato fidanzato con Gisela, sorella di Carlo Magno; ma le nozze furono impedite dalla successiva rottura tra i Franchi e i Longobardi.\nAlla decisiva battaglia del 774 contro l'esercito di Carlo Magno, ebbe l'incarico di presidiare la Valle d'Aosta, schierandosi probabilmente presso Ivrea. Mentre il grosso dell'esercito longobardo, guidato da Desiderio, reggeva in Val di Susa all'urto di quello franco capeggiato da Carlo Magno, Adelchi fu sopraffatto dalle colonne guidate dallo zio del re franco, Bernardo, forse anche a causa dei tradimenti di alcuni longobardi. I vinti ripiegarono disordinatamente in Val Padana; Desiderio si arrocc\u00f2 nella capitale, Pavia, mentre Adelchi ripar\u00f2 a Verona, portando con s\u00e9 i figli di Carlomanno, fratello defunto di Carlo Magno, che i Longobardi avrebbero voluto imporre sul trono franco.\nIn seguito alla caduta di Verona, nel 773-774, e soprattutto di Pavia (774), il regno longobardo pass\u00f2 sotto la corona di Carlo Magno e Adelchi cerc\u00f2 riparo a Costantinopoli (774), dove ricevette il titolo di \"patrizio\" e assunse il nome greco di \"Teodoto\". Dal 775 anim\u00f2 una serie di congiure, a Roma e a Benevento, e sembra abbia preso parte alla ribellione del duca Tassilone III di Baviera, suo cognato, poi sottomessosi a Carlo nel 787.\nDa Costantinopoli, nel 787, dopo aver ricevuto aiuti militari ed economici dall'allora imperatrice bizantina reggente Irene d'Atene, sbarc\u00f2 in Calabria per cercare di riconquistare il regno longobardo e prendere il potere, ma il suo tentativo d'invasione dall'Italia del Sud fall\u00ec: la tradizione vuole che fosse sconfitto dal nipote Grimoaldo III (successo al padre Arechi II di Benevento nel 787), che lo uccise in battaglia. Secondo un'altra versione, riportata da Eginardo e ritenuta dagli storici come la pi\u00f9 probabile, seppur nel dubbio, Adelchi mor\u00ec invece molti anni dopo a Costantinopoli (presumibilmente intorno al 789).\nForse ebbe una figlia che spos\u00f2 Suppone I.\nAlla sua vicenda si ispir\u00f2 Alessandro Manzoni per la sua tragedia \"Adelchi\", pubblicata nel 1822."}
{"id": "119667", "revid": "1005847", "url": "https://it.wikipedia.org/wiki?curid=119667", "title": "Ricardo Jim\u00e9nez Oreamuno", "text": "Uno dei pi\u00f9 noti avvocati della storia della Costa Rica e laureato nell'Universit\u00e0 di Santo Tom\u00e1s. \nBrevemente dopo aver assunto il potere nel 1910, la Provincia di Cartago fu colpita da un potente terremoto e la maggior parte del suo capoluogo fu distrutta, uccidendo centinaia di persone. Una delle sue principali lotte fu il ricostruire una delle citt\u00e0 pi\u00f9 grandi del paese. Un altro aspetto importante del suo prima mandato fu il consolidamento del debito della nazione verso altre nazioni, in particolare rimbors\u00f2 il grande debito con la Francia.\nDurante il suo secondo mandato d'ufficio, cre\u00f2 la Banca della Previdenza Sociale (\"National Insurance Bank\"), la Scuola dell'Agricoltura e fond\u00f2 il Ministero della Sanit\u00e0. Ha iniziato l'elettrificazione del sistema ferroviario Pacifico (\"Pacific Railway\"). Dopo il suo secondo mandato si ferm\u00f2 nella scena politica per quattro anni.\nFu rieletto di nuovo come Presidente nel 1932. Durante il suo ultimo mandato d'ufficio si \u00e8 concentrato nel sistema dell'Istruzione e nelle infrastrutture della nazione. Ha costruito molte grandi strutture per l'alloggiamento degli studenti, ha migliorato e costruito nuove strade in tutta il paese e ha costruito un sistema d'acquedotto che inizia nella valle centrale e fluisce nell'Oceano Pacifico\nMor\u00ec a San Jos\u00e9 nel 1945.\nSuo padre, Jes\u00fas Jim\u00e9nez Zamora, fu due volte Presidente."}
{"id": "119670", "revid": "1573940", "url": "https://it.wikipedia.org/wiki?curid=119670", "title": "Bononia", "text": "Bononia \u00e8 il nome latino di Bologna (di probabile etimologia celtica) che la citt\u00e0 assunse dopo l'occupazione dei Romani nel 189 a.C., quando il territorio fu strappato ai Galli Boi insediativisi nel IV secolo a.C. (ca. 358-54 a.C.).\nToponimo.\nAlcuni ritengono che il termine latino sia una derivazione dal celtico \"bona\" (\"luogo fortificato\"), il quale trova riscontro in altri toponimi celtici (si vedano ad esempio \"Juliabona\", odierna Lillebonne, Boulogne-sur-Mer, Boulogne-sur-Seine, Ratisbona, \"Vindobona\", l'odierna Vienna, Bano\u0161tor in Serbia e Vidin in Bulgaria).\nLeggenda.\nEsiste anche una leggenda che narra di Felsino, discendente dell'etrusco Ocno (detto anche Bianore, lo stesso leggendario fondatore di Pianoro, Parma e Mantova, di cui parla anche Virgilio), che diede il nome alla citt\u00e0 successivamente cambiato dal figlio Bono in \"Bononia\".\nStoria.\nFase etrusca.\nPrima dell'Invasione celtica della penisola italiana, era una fiorente citt\u00e0 etrusca, il cui nome era \"Felsina\". Il toponimo si conserv\u00f2 fino alla conquista romana, e quindi anche durante l'occupazione celtica.\nFase dell'occupazione celtica.\nEsistono pochissime testimonianze archeologiche, tutte funerarie, che testimoniano della fase di dominazione celtica nel IV e III secolo a.C.. Pertanto, l'importanza della citt\u00e0 sotto la dominazione dei Boi pu\u00f2 essere solo ipotizzata, sulla base del suo fiorente passato etrusco. Scavi volti a indagare la fase archeologica pre-romana del teatro romano di Bologna, testimoniano di contatti con la Repubblica romana intorno alla met\u00e0 del III secolo a.C., una situazione simile a quella riscontrabile per Mutina, altro insediamento etrusco, corrispondente all'attuale Modena.\nI ritrovamenti dalle necropoli, rivelano una duplice presenza etnica, in cui l'elemento celtico convive con quello etrusco, ciascuno conservando la tipicit\u00e0 dei propri rituali funerari: quello dei Boi prevedeva quasi sempre l'inumazione, con casi sporadici di incinerazione attestati solo dopo la fine del IV secolo a.C.. Sempre durante l'occupazione celtica, i corredi funerari rinvenuti permettono di delineare la presenza di un'\u00e9lite militare il cui alto status \u00e8 testimoniato dall'influenza di pratiche simposiache e di cura del corpo di derivazione ellenistica. L'incidenza di questa \u00e9lite, pari a 1:7, \u00e8 inferiore a quella riscontrabile nella necropoli di Monte Bibele, dove la componente guerriera incideva per un terzo (1:2). \nGli scavi compiuti non sembrano indicare un'alta intensit\u00e0 di insediamento urbano dei Boi: questo, se da un lato contrasta con le notizie storiche che parlano di numerose trib\u00f9 celtiche (112, secondo Catone, \"Origines\"), dall'altro \u00e8 spiegabile con le specificit\u00e0 di insediamento dei Celti, con aggregazioni diffuse sul territorio (pianura e Appennino, in questo caso) e non particolarmente legate agli insediamenti di tipo urbano delle societ\u00e0 mediterranee dell'epoca.\nFase della conquista romana.\nDopo la definitiva vittoria di P. Cornelio Scipione Nasica sui Galli Boi, il confine dell'Italia romana si spost\u00f2 lungo la linea tracciata dalla via Emilia. Crebbe pertanto la necessit\u00e0 di istituire una colonia per difendere il nuovo confine. Con \"Senatus Consultum\" del 30 dicembre 189 a.C., il Senato di Roma deliber\u00f2 la fondazione della colonia di Bononia, nello stesso luogo in cui sorgeva la citt\u00e0 etrusca Felsina. \nIn quanto colonia di diritto latino, \"Bononia\" era amministrata da magistrati locali e godeva di una certa autonomia amministrativa (fra cui l'esenzione dal pagamento di tributi a Roma), ma era comunque obbligata a fornire truppe a Roma in caso di guerra.\nAlla fondazione di questa ed altre colonie nella zona emiliano-romagnola segu\u00ec la costruzione di una fitta rete stradale, tra cui la via Emilia, nata nel 187 a.C., voluta dal console Marco Emilio Lepido e \"Bononia\" divenne uno dei fulcri della rete viaria romana. \nIl centro fu notevolmente ampliato con diversi interventi monumentali quali la costruzione di un primo teatro, una basilica e un complesso templare. Nell'88 a.C., a conclusione delle guerre sociali, \"Bononia\" cambi\u00f2 il suo stato giuridico: da colonia divenne municipio e i suoi cittadini acquisirono la cittadinanza romana, ascritti alla trib\u00f9 Lemonia, uno dei trentacinque collegi elettorali.\nLe guerre civili e la crisi politica che smossero la met\u00e0 del I secolo a.C. segnarono di fatto la fine della repubblica e diedero avvio, con la morte di Cesare, ad una serie di fatti di guerra, alcuni dei quali si svolsero nella citt\u00e0 di \"Bononia\". In un'isoletta del fiume Reno nacque nel 43 a.C. il secondo triumvirato formato da Antonio, Lepido ed Ottaviano che promise grosse ricompense ai veterani. \"Bononia\" ne dovette accogliere un buon numero ed a costoro vennero assegnati terreni abbandonati in seguito alle guerre sociali. \nSvetonio racconta che nel 32 a.C., dopo che Marco Antonio venne dichiarato da Ottaviano nemico pubblico in occasione della guerra civile degli anni 44-31 a.C.:\nL'et\u00e0 imperiale.\nIn et\u00e0 augustea \"Bononia\" arricch\u00ec l'arredo urbano con oltre 10 chilometri di pavimentazioni stradali stabili. In quel periodo si costruirono anche le fognature e un acquedotto. Quest'ultimo convogliava le acque dal torrente Setta nei pressi di Sasso Marconi e le portava, come avviene tuttora, alle porte della citt\u00e0 passando per Casalecchio di Reno con una galleria di 18 chilometri.\nSempre in quel periodo si rinnovarono tanto gli edifici pubblici, con largo uso di marmi, quanto quelli privati, in cui si diffuse l'uso del mosaico. Entrarono in funzione le terme, l'arena e sorsero le prime fabbriche di tessuti. \"Bononia\" era costruita in mattoni, selenite e soprattutto legno, e proprio a causa di ci\u00f2 risult\u00f2 gravemente danneggiata da un incendio nel 53 d.C. La citt\u00e0 fu tuttavia subito ricostruita grazie all'interessamento di Nerone, il quale, fra l'altro, fece ampliare e abbellire il teatro.\nL'assetto neroniano rimase largamente invariato fino alla media et\u00e0 imperiale. La crisi politica ed economica che colp\u00ec l'impero romano a partire dal tardo III secolo si fece sentire anche a Bononia: in questi anni non solo non si registrarono particolari attivit\u00e0 edilizie rilevanti, bens\u00ec si verificarono diversi collassi strutturali e demolizioni, che risultarono in un definitivo abbandono di alcuni settori urbani.\nL'et\u00e0 tardoantica.\nLa crisi economica e sociale che accompagn\u00f2 la caduta dell'Impero Romano d'Occidente ebbe gravi ripercussioni sulla citt\u00e0, che si spopol\u00f2, portando all'abbandono di ampie aree precedentemente urbanizzate, principalmente a ovest e a nord dell'abitato. La citt\u00e0 si ritrasse in un'area assai ristretta di circa 20 ettari, racchiusa dalla cosiddetta . Questa comprendeva l'area fra le attuali piazze Galileo e Roosevelt (a ovest), il torrente Aposa e l'attuale piazza di porta Ravegnana (a est), le vie Farini e Carbonesi (a sud) e la cattedrale di San Pietro (a nord). Le zone della citt\u00e0 romana abbandonata vennero gradualmente spoliate dei materiali di costruzione, per poi divenire aree agricole. Le fonti dei secoli XI e XII indicano tali zone come \"civitas rupta antiqua\".\nStruttura urbanistica.\nLa struttura urbanistica di Bononia seguiva il classico modello reticolato romano ed \u00e8 facilmente riscontrabile anche oggigiorno. Il cardine massimo (strada principale da nord a sud) era l'odierno tratto da via Galliera a via Val d'Aposa, che si incrociava con il decumano massimo (strada principale da est a ovest), l'odierno tratto da via Rizzoli a via Ugo Bassi. Il decumano massimo era il tratto della via Emilia che attraversava la citt\u00e0 di Bononia. Parallelamente alle due strade principali furono tracciati sette cardini e nove decumani i quali, incrociandosi, formavano degli isolati rettangolari al cui interno si costruivano le abitazioni e gli edifici pubblici.\nIl foro cittadino si trovava nell'area di incrocio dei due principali assi viari, probabilmente nei pressi dell'attuale Palazzo Comunale, dove vi era anche una basilica (tuttora parzialmente visibile nei sotterranei della Biblioteca Sala Borsa). Il ritrovamento di basamenti in selenite di due templi (uno di et\u00e0 repubblicana e uno di et\u00e0 imperiale) nei pressi di via Porta di Castello suggerisce la presenza di un'area sacra a nord del foro. Ad ovest di quest'ultima vi era invece il \"macellum\", ovvero il mercato principale della citt\u00e0 (oggi sotto l'Hotel Baglioni, fra via Indipendenza e via Manzoni). Il teatro si trovava in posizione leggermente periferica, nell'angolo sud-occidentale del perimetro cittadino, oggi fra via dei Carbonesi e via Val d'Aposa. \nA partire dall'et\u00e0 augustea si venne a sviluppare una periferia (suburbio) all'esterno del perimetro urbano, di natura sia residenziale che produttiva, sintomo di uno sviluppo economico e demografico. Qui si trovavano, secondo la tradizione romana, anche zone funerarie e un anfiteatro (presumibilmente presso l'attuale chiesa dei Santi Vitale e Agricola in Arena). Successivamente, nel luogo dove oggi si trova la chiesa di Santo Stefano, venne costruito un tempio dedicato a Iside.\nLa citt\u00e0 fu dotata dai romani anche di un acquedotto, proveniente dal fiume Setta a 18 km di distanza, ripristinato nell'Ottocento e tuttora funzionante. L'acqua sgorgava in citt\u00e0 attraverso fontane, alcune delle quali monumentali, come quella a forma di ninfeo ritrovata fra via Orefici e via Rizzoli nel 1912 durante gli scavi per la costruzione di Palazzo Ronzani.\nI confini.\nI confini della citt\u00e0 erano definiti da torrenti e canali.\nA est, il confine era segnato dal torrente Aposa. Partiva dall'incrocio di via Righi e via Oberdan e scendeva lungo le vie Marsala, Valdonica, dell'Inferno, d\u00e8 Giudei, attraversava via Rizzoli, poi ancora per via Caprarie, d\u00e8 Toschi fino a Piazza Minghetti.\nA sud c'era un canale artificiale che prendendo le acque dall'Aposa, partiva da piazza Minghetti e poi scorreva lungo le vie Farini, Carbonesi, Barberia fino all'incrocio con piazza Malpighi.\nA ovest, in piazza Minghetti il rio Vallescura si incrociava con il canale a sud e poi scorreva lungo via Marconi fino a Riva Reno.\nA nord segnava il confine un fossato artificiale che andava da via Riva Reno fino all'incrocio fra via Righi e via Oberdan."}
{"id": "119671", "revid": "767487", "url": "https://it.wikipedia.org/wiki?curid=119671", "title": "Juan Bautista Quir\u00f3s Segura", "text": "Fu Presidente della Costa Rica per due settimane, dal 20 agosto al 2 settembre, 1919, seguendo le dimissioni di Federico Tinoco Granados.\nIl suo governo non fu riconosciuto dagli USA e fu costretto a dimettersi."}
{"id": "119672", "revid": "1543377", "url": "https://it.wikipedia.org/wiki?curid=119672", "title": "Repubblica Socialista Sovietica Estone", "text": "La Repubblica Socialista Sovietica di Estonia (in estone: \"Eesti N\u00f5ukogude Sotsialistlik Vabariik\" o \"Eesti NSV\"; ), fu una delle repubbliche dell'Unione Sovietica dal 1940 al 1991.\nStoria.\nDopo il patto Molotov-Ribbentrop di non aggressione firmato nel 1939 tra l'Unione Sovietica e la Germania nazista, l'Estonia venne destinata all'area di influenza sovietica. Mosca procedette all'annessione forzata nell'estate di quello stesso 1939. Per questo atto l'URSS venne esclusa dalla Societ\u00e0 delle Nazioni. In seguito, nel 1941 (durante la Seconda guerra mondiale) venne occupata dai tedeschi; le perdite civili durante l'intero periodo bellico sono stimate intorno alle 200.000 vittime.\nIl successo finale dell'Unione Sovietica nella Seconda Guerra Mondiale riport\u00f2, nel 1944, l'Estonia sotto il dominio e l'occupazione di Mosca e la repubblica divenne parte dell'URSS stessa.\nPoich\u00e9 il patto Molotov-Ribbentrop fu firmato prima dell'inizio delle ostilit\u00e0 della seconda guerra mondiale, l'URSS, potenza vincitrice, si rifiut\u00f2 di riconoscere l'indipendenza territoriale dell'Estonia, Lituania e Lettonia tenendole occupate dalle truppe sovietiche ed inglobandole nel suo territorio. Le potenze occidentali non riconobbero mai l'annessione sovietica delle repubbliche baltiche, mantenendo le ambasciate di Estonia, Lettonia, Lituania, nei loro stati, ma non poterono fare altro. Oslo ospit\u00f2 anche il Governo in esilio dell'Estonia per tutta la durata dell'occupazione sovietica, dando \"continuit\u00e0\" fino al 1991 alla legittima Repubblica d'Estonia.\nOccupazione sovietica.\nIl destino della Repubblica di Estonia prima della seconda guerra mondiale fu dunque siglato dal Patto Ribbentrop-Molotov nel protocollo segreto addizionale dell'agosto 1939, in cui Hitler e Stalin fecero un accordo di non-aggressione reciproco.\nIl 24 settembre 1939 navi da guerra della Marina Sovietica comparvero fuori dei porti estoni e bombardieri sovietici iniziarono il controllo su Tallinn e le zone attigue. Mosca fece pressione affinch\u00e9 l'Estonia autorizzasse l'URSS ad installare basi militari e ad accogliere 25.000 soldati sul suolo nazionale estone per la durata della guerra europea. Il governo dell'Estonia accett\u00f2 l'ultimatum e firm\u00f2 il corrispondente accordo il 28 settembre 1939.\nLa repubblica socialista: dal 1944 al 1991.\nLe forze sovietiche rioccupano nuovamente l'Estonia durante l'autunno del 1944 dopo la Battaglia di Narva. Nel 1944, a causa degli eventi bellici, 80\u00a0000 civili estoni fuggirono dall'Estonia, per timore di rappresaglie sovietiche, via mare in direzione di Finlandia e Svezia. 25\u00a0000 Estoni raggiungono la Svezia ed altri 42\u00a0000 la Germania. Durante la guerra circa 8\u00a0000 Estoni-svedesi ed i membri delle loro famiglie erano emigrati in Svezia. Dopo la ritirata delle truppe naziste, circa 30\u00a0000 partigiani rimangono nascosti nelle foreste estoni, iniziando una intensa opera di guerriglia.\nDal 1945 alcuni territori orientali dell'Estonia con le citt\u00e0 di Jaanilinn e Petseri sono state attribuite alla Russia dalla suddivisione interna sovietica.\nL'Estonia dal 1991 tornata indipendente e ora libera dall'occupazione sovietica non ha ancora riconosciuto tali nuovi confini e reclama i territori orientali rispettando il Trattato di Tartu del 1920, in cui l'URSS riconosceva tutto il territorio fisico estone come indipendente.\nNel 1949 27.650 soldati sovietici sono ancora impegnati nei combattimenti contro la guerriglia estone dei Fratelli della foresta. Sempre nel 1949 avviene la deportazione di massa con 21\u00a0000 civili che sono costretti ad abbandonare l'Estonia per rompere ogni eventuale fiancheggiamento al movimento partigiano. Oltre 6.600 partigiani si arrendono nel novembre del 1949. Successivamente, il fallimento della rivolta ungherese spezza il morale dei 700 ancora rimasti nascosti.\nSecondo i dati sovietici, fino al 1953 20,351 partigiani erano stati uccisi o deportati. Di questi, 1.510 caduti in azioni di battaglia. Durante tale periodo 1.728 membri dell'Armata Rossa, NKVD e della milizia rimasti uccisi in attacchi perpetrati dalla guerriglia. August Sabbe, l'ultimo sopravvissuto in Estonia dei \"Fratelli della foresta\" in Estonia, era stato scoperto ed ucciso dagli agenti del KGB nel 1978.\nDurante il primo decennio post-bellico di legge sovietica, l'Estonia era governata da Mosca attraverso governatori estoni di etnia russa. Nati da famiglie estoni residenti in Russia, successivamente ricevettero la loro educazione nell'Unione Sovietica durante l'amministrazione staliniana alla fine degli anni Trenta. Molto di questi combatterono nell'Armata Rossa (nel Corpo estone fucilieri), alcuni di questi con perfetta padronanza della lingua estone.\nNelle scuole vi fu l'imposizione di apprendere la storia russa e parlare la lingua slava."}
{"id": "119676", "revid": "1543377", "url": "https://it.wikipedia.org/wiki?curid=119676", "title": "Stone Town", "text": "Stone Town (\"citt\u00e0 di pietra\" in inglese), anche nota come Mji Mkongwe (\"citt\u00e0 vecchia\" in swahili), \u00e8 la parte vecchia della capitale di Zanzibar, in Tanzania; si trova sulla costa occidentale di Unguja, l'isola principale dell'arcipelago di Zanzibar. Un tempo capitale del sultanato di Zanzibar, poi centro amministrativo coloniale durante l'occupazione britannica, e oggi sede delle istituzioni di governo dello stato semi-autonomo di Zanzibar, Stone Town \u00e8 una delle citt\u00e0 di maggiore importanza storica dell'Africa orientale. La sua architettura, in gran parte del XIX secolo, riflette la molteplicit\u00e0 di influenze che definiscono la cultura swahili in generale: vi si ritrovano infatti elementi moreschi, arabi, persiani, indiani ed europei. Per la sua importanza storica e la sua architettura, la citt\u00e0 \u00e8 stata dichiarata patrimonio dell'umanit\u00e0 dall'UNESCO.\nStoria.\nL'origine della multietnicit\u00e0 e multiculturalit\u00e0 caratteristica di Stone Town si pu\u00f2 far risalire al periodo shirazi, verso l'inizio del secondo millennio, quando arabi e persiani iniziarono a colonizzare l'Africa orientale, mischiandosi con le popolazioni locali bantu e fondando citt\u00e0-stato costiere come Kilwa. Sebbene Stone Town sia sorta solo in epoca molto pi\u00f9 tarda, la sua architettura e la sua cultura sono il riflesso della fusione di influenze arabe, persiane, asiatiche e bantu che caratterizza in generale la cultura swahili.\nLa nascita di Stone Town risale agli anni 1830, quando vennero costruite le prime case di pietra; all'epoca, l'arcipelago di Zanzibar apparteneva al Sultanato dell'Oman. A partire da questo periodo la citt\u00e0 inizi\u00f2 a svilupparsi, soppiantando gradualmente un precedente villaggio di pescatori. Nel 1840, il sultano dell'Oman Said bin Sultan trasfer\u00ec a Stone Town la propria capitale, che quindi ebbe il principale impulso allo sviluppo dalla presenza dei palazzi reali e delle strutture governative del sultanato. Nel 1861, in seguito a una lotta di successione all'interno della famiglia reale, Zanzibar si separ\u00f2 dall'Oman, diventando un sultanato indipendente. Negli ultimi decenni del XIX secolo il sultano di Zanzibar inizi\u00f2 a perdere i propri possedimenti a vantaggio delle potenze coloniali europee (in particolare Germania e Regno Unito) e nel 1890, in seguito alla stipula del trattato di Helgoland-Zanzibar, quest'ultima divenne un protettorato britannico. Nel 1896, un tentativo di rivolta all'autorit\u00e0 britannica da parte degli omaniti fu spento nel sangue nel corso di quella che viene ricordata come la guerra pi\u00f9 breve della storia conclusasi con la resa di Zanzibar dopo appena 45 minuti di bombardamento navale contro Stone Town.\nIn epoca coloniale la citt\u00e0 fu a lungo un importante centro commerciale nell'Africa orientale, sebbene le autorit\u00e0 coloniali britanniche privilegiassero da questo punto di vista i centri sulla costa continentale come Mombasa e Dar es Salaam. Il principale genere di esportazione da Zanzibar erano le spezie, in particolare chiodi di garofano. Zanzibar era un punto cruciale della via delle spezie che univa l'Europa e l'Africa all'Asia. Sino all'occupazione britannica, Stone Town svolgeva anche un ruolo fondamentale nel commercio di schiavi tratti dal continente e inviati in Medio Oriente. Ancora oggi si possono visitare nella zona alcune delle prigioni in cui gli schiavi venivano reclusi, sia a Stone Town che nella vicina Prison Island.\nAnche in epoca coloniale, Zanzibar mantenne la sua natura multietnica. Oltre ai coloni britannici, alle popolazioni native, e agli omaniti (che mantennero sotto l'amministrazione britannica un ruolo di gruppo privilegiato dal punto di vista economico e politico), vi si trovavano portoghesi e immigrati di diverse provenienze asiatiche, soprattutto persiani e indiani.\nNel 1964, Stone Town fu il principale teatro degli eventi della rivoluzione che port\u00f2 alla destituzione del sultano e all'instaurazione del governo socialista dell'Afro-Shirazi Party (ASP), e che caus\u00f2 la fuga di numerosi profughi appartenenti ai gruppi etnici tradizionalmente pi\u00f9 ricchi e vicini al sultano (soprattutto arabi e indiani). Quando Zanzibar e Tanganica si unirono nell'odierna Tanzania, Stone Town mantenne il ruolo di capitale e sede del governo per lo stato di Zanzibar.\nUrbanistica e architettura.\nStone Town \u00e8 caratterizzata da un labirinto di vicoli ricchi di case, negozi, bazar e moschee. Ci si sposta a piedi, in bicicletta o in moto; le automobili sono inutilizzabili nella maggior parte delle vie interne, troppo strette. L'architettura di Stone Town \u00e8 una miscela di stili unica nel suo genere, che include elementi moreschi, arabi, persiani, indiani ed europei (coloniali). Oltre all'impiego diffuso della pietra corallina locale come materiale da costruzione, a cui si deve il nome \"Stone Town\" (\"citt\u00e0 di pietra\") e che conferisce alla citt\u00e0 un colore caldo, i tre elementi ricorrenti pi\u00f9 caratteristici delle abitazioni sono le \"baraza\" (lunghe panche posizionate in strada, a ridosso dei muri esterni, che servono come luogo di riposo e socializzazione, e fanno da marciapiede durante la stagione delle piogge se le strade diventano impraticabili), i balconi a veranda, protetti da balaustre di legno finemente intagliato, e i portoni di legno. Questi ultimi sono in genere massicci, in legno scuro, ricchi di decorazioni a intaglio o bassorilievo, e spesso con grosse borchie ornamentali in ottone, di tradizione indiana. Sono decorati in questo modo sia portoni in stile indiano, con la volta arrotondata, sia quelli con architrave retta, che invece riflettono lo stile omanita. Le incisioni richiamano spesso l'islam come stile o come soggetto (molto comuni sono le iscrizioni coraniche), ma si trovano anche simbologie di altre origini, per esempio orientali, come i fiori di loto come emblema di prosperit\u00e0.\nIl patrimonio architettonico di Stone Town (a cui si deve la decisione dell'UNESCO di includere la citt\u00e0 fra i Patrimoni dell'Umanit\u00e0) \u00e8 in gran parte in declino, anche a causa della friabilit\u00e0 della pietra locale con cui sono costruiti gran parte degli edifici e nonostante sia stata costituita un'apposita Autorit\u00e0 di Conservazione. Dei circa 1600 edifici che costituiscono la citt\u00e0, solo un 10% circa riceve manutenzione; molti sono deteriorati o addirittura pericolanti. Anche gli edifici di particolare rilievo storico sono spesso trascurati nonostante la loro importanza anche turistica e gli introiti ricavati dalla vendita dei biglietti di ingresso.\nClima.\nStone Town, come il resto di Zanzibar, gode di un clima soleggiato per gran parte dell'anno, con temperature tropicali e due stagioni delle piogge, una principale da marzo a maggio e una minore fra ottobre e novembre.\nCollegamenti.\nIl principale mezzo di trasporto pubblico di Zanzibar sono i taxi collettivi noti come dala-dala; la stazione principale si trova adiacente al mercato di Darajani. Dalla stazione partono dala-dala per varie localit\u00e0 della zona, come il villaggio di Bububu (a nord di Stone Town), l'aeroporto, lo stadio di Amani, Jangombe e Magomeni. Tratte pi\u00f9 lunghe sono percorse dai \"mabasi\" (swahili per autobus; singolare \"basi\"), grandi camion con le fiancate in legno; anche la stazione dei mabasi \u00e8 nei pressi del mercato, in Creek Road. Fra le destinazioni che possono essere raggiunte col \"basi\" ci sono Mkokotoni, Mangapwani, Bumbwini, Kizimbani, Paje, Kiwengwa e Matemwe.\nStone Town \u00e8 servita anche da un piccolo aeroporto con voli verso la Tanzania (per esempio Arusha, Dar es Salaam) e altre localit\u00e0 africane (Nairobi, Mombasa, Johannesburg e altre). Presso il porto di Stone Town operano servizi di traghetti per Dar es Salaam e Pemba."}
{"id": "119678", "revid": "1226", "url": "https://it.wikipedia.org/wiki?curid=119678", "title": "Via delle spezie", "text": ""}
{"id": "119682", "revid": "30610", "url": "https://it.wikipedia.org/wiki?curid=119682", "title": "Cleopatra IV", "text": "Biografia.\nFiglia di Tolomeo VIII e Cleopatra III, verosimilmente nel 118 a.C., comunque prima della morte del padre, spos\u00f2 il fratello Tolomeo IX Latiro, divenendo nel 116 a.C. regina consorte d'Egitto\nNel 115 a.C. Cleopatra III la fece espellere dall'Egitto, facendo sposare il figlio con Cleopatra Selene.\nCleopatra allora and\u00f2 a Cipro, radun\u00f2 un esercito e tent\u00f2 di sposare l'altro fratello, Tolomeo X Alessandro.\nNon essendo riuscita nell'intento, and\u00f2 in Siria, dove spos\u00f2 Antioco IX Ciziceno, con il quale forse ebbe il figlio Antioco X.\nNella lotta per il potere instauratasi tra il Ciziceno ed il cugino Antioco VIII Grifo, quando questi conquist\u00f2 Antiochia, Cleopatra si rifugi\u00f2 nel tempio di Apollo a Dafne.\nL\u00ec venne uccisa nel 112 a.C., su istigazione della sorella Cleopatra Trifena, moglie di Antioco VIII."}
{"id": "119686", "revid": "392652", "url": "https://it.wikipedia.org/wiki?curid=119686", "title": "Obliteratrice", "text": "Un'obliteratrice \u00e8 un apparato elettromeccanico predisposto per annullare mediante timbro (obliterare) i documenti di viaggio (biglietti) validi emessi da un'azienda di trasporti pubblici.\nPu\u00f2 essere installata, con appositi tornelli, nel piano mezzanino di ogni stazione delle varie linee metropolitane urbane onde intercettare il flusso dei viaggiatori in entrata. Le obliteratrici sono anche installate sui mezzi di trasporto pubblico di superficie (autobus, filobus, tram, ecc.)."}
{"id": "119691", "revid": "2075278", "url": "https://it.wikipedia.org/wiki?curid=119691", "title": "Gainax", "text": " \u00e8 uno studio di animazione giapponese noto per serie quali \"Neon Genesis Evangelion, Nadia - Il mistero della pietra azzurra\" e \"Sfondamento dei cieli Gurren Lagann\". Lo studio Gainax \u00e8 conosciuto per l'impegno nell'animazione sperimentale e per la capacit\u00e0 di stravolgere le convenzioni dei generi tipici degli anime. Allo stesso tempo si \u00e8 creato una reputazione non proprio brillante per alcuni significativi problemi di produzione e budget in diverse serie degne di nota, in alcuni casi ricorrendo pesantemente anche ad animazioni di scarso livello qualitativo. Lo studio Gainax ha anche una forte propensione a sviluppare il merchandising legato a molte delle proprie serie, in particolare di \"Neon Genesis Evangelion\", anche quando queste si sono concluse da anni.\nStoria.\nLo studio \u00e8 stato fondato nei primi anni ottanta come \"Daicon Film\" dagli studenti universitari Hideaki Anno, Yoshiyuki Sadamoto, Takami Akai, e Shinji Higuchi. Il primo progetto fu un corto animato per il \"Daicon III\" nel 1981 a Osaka. Il cortometraggio racconta la storia di una ragazzina che combatte ogni sorta di mostri, robot e navicelle spaziali dei programmi televisivi degli anni sessanta e settanta (tra i quali \"Ultraman\", \"La corazzata Yamato\", \"Star Trek\", \"Star Wars\" e \"Godzilla\") fino a quando riesce a raggiungere una piana desertica e a versare un bicchiere d'acqua su una rapa daikon, che immediatamente si trasforma in un'enorme nave spaziale che la accoglie a bordo con il suo raggio traente. Nonostante l'ambizione del corto, le animazioni erano ancora di scarsa qualit\u00e0.\nIl gruppo ebbe maggior successo al \"Daicon IV\" del 1983. Il nuovo cortometraggio iniziava con un riassunto del precedente, realizzato con un'animazione di migliore qualit\u00e0; in seguito mostrava la stessa ragazza cresciuta che, indossando un costume da \"coniglietta\" di \"Playboy\", combatte contro una selezione ancora pi\u00f9 ampia di creature provenienti da ogni sorta di film e romanzo fantascientifico o fantastico (appaiono tra gli altri Dart Fener, Alien, una \"Valkyrie\" di \"Macross\", un dragone di Pern, Aslan, una nave da battaglia Klingon, Spider-Man) oltre a volare nel cielo a cavalcioni di Excalibur. L'azione si svolge sulle note delle canzoni \"Twilight\" prima e \"Hold on tight\" dopo del gruppo Electric Light Orchestra. Lo studio cambi\u00f2 nome in Gainax nel 1985.\nCaratteristiche.\nBench\u00e9 fino a \"Neon Genesis Evangelion\" Gainax abbia lavorato tipicamente su soggetti propri, alcune case editrici hanno affidato la realizzazione delle animazioni dei propri anime allo studio Gainax come \"Le situazioni di Lui &amp; Lei\" e \"Mahoromatic\". Lo staff dello studio (20 persone) ha spesso l'abitudine di inserire riferimenti a serie passate in quelle nuove; questo gli \u00e8 valso l'etichetta di studio \"otaku\".\nProduzioni.\nDi seguito sono elencate tutte le produzioni audiovisive della Gainax, a cui va affiancata la vasta produzione cartacea, videoludica e di gadgettistica &amp; modellistica; eventuali note sono indicate fra parentesi \"()\".\nCronologia.\nNel grafico sottostante sono riportati in giallo le serie tv, in rosa i film ed in verde gli OVA ed ONA; i film ed in generale tutte le opere che non hanno superato un anno di durata sono indicate con il puntino \"\u2022\".\nAltre produzioni.\nGainax ha curato anche un discreto numero di videogiochi, tra cui una versione di Mah Jong con i personaggi di \"Evangelion\", \"Alisia Dragoon\" e la serie di videogiochi \"Princess Maker\", in seguito adattata nell'anime \"Yucie\".\nDaicon Tokusatsu Fan Films.\nCome Daicon Films, Gainax si fece notare anche per la realizzazione di una serie di cortometraggi \"tokusatsu\" (una forma di film con effetti speciali) negli anni Ottanta, di solito parodie di film con protagonisti mostri oppure di show di supereroi, che hanno ricevuto una grande copertura mediatica favorevole. Queste produzioni comprendono:"}
{"id": "119693", "revid": "122698220", "url": "https://it.wikipedia.org/wiki?curid=119693", "title": "Citochina", "text": "Le citochine sono molecole proteiche prodotte da vari tipi di cellule e secrete nel mezzo circostante, di solito in risposta a uno stimolo, e inducono nuove attivit\u00e0 come crescita, differenziazione e morte. La loro azione di solito \u00e8 locale, ma talvolta pu\u00f2 manifestarsi su tutto l'organismo. \nLe citochine possono quindi avere un effetto autocrino (modificando il comportamento della stessa cellula che l'ha secreta), o paracrino (modificano il comportamento di cellule adiacenti). Alcune citochine possono invece agire in modo endocrino, modificando cio\u00e8 il comportamento di cellule molto distanti da loro. Hanno una vita media di pochi minuti.\nDescrizione.\nLe \"citochine\" sono mediatori polipeptidici, non antigene-specifici, che fungono da segnali di comunicazione fra le cellule del sistema immunitario e fra queste e diversi organi e tessuti.\nLe citochine prodotte da cellule del sistema immunitario sono dette linfochine o interleuchine.\nLa prima linfochina (\"migration inhibitory factor\", MIF) venne identificata negli anni 1960 da John David e Barry Bloom.\nQueste proteine possono essere distinte in quattro gruppi (basati sulla loro struttura): \nTra le citochine vi \u00e8 la importante famiglia degli interferoni, che inducono le cellule a resistere a infezioni virali. L'IFN-\u03b3 viene liberato dalle cellule NK e dai linfociti T e ha come bersaglio gli stessi linfociti T, i linfociti B e i macrofagi; l'IFN-\u03b1 viene liberato dai leucociti e agisce sulle cellule normali con azione antivirale. L'interleuchina 1 viene prodotta dai macrofagi e ha come bersaglio i linfociti T, linfociti B e altri tipi di cellule come gli epatociti in cui stimola la produzione di proteine della fase acuta come la proteina C, permette l'extravasazione di molte cellule infiammatorie. L'interleuchina 2 viene prodotta dai linfociti T e agisce sulle medesime cellule T, sulle cellule NK e stimola la proliferazione e il differenziamento cellulare. L'interleuchina 3 viene liberata dai linfociti Th1 e agisce sulle cellule emopoietiche indifferenziate come fattore di crescita. L'interleuchina-4 \u00e8 liberata dai linfociti Th2 e ha come bersaglio i linfociti B su cui stimola la crescita e la cosmutazione di classe verso le IgE. L'interleuchina 5 viene liberata dai linfociti T e agisce sui linfociti B in cui stimola la produzione di IgA. L'interleuchina 10 viene prodotta dai linfociti Th2 e agisce sulle cellule Th1 inibendole. L'interleuchina 11 viene liberata dai macrofagi, cellule dendritiche e agisce sui linfociti B, sui precursori megacariocitici e induce crescita e attivazione.\nQueste piccole proteine agiscono legandosi a specifici recettori localizzati sulle membrane cellulari delle cellule bersaglio e ognuno traduce uno specifico segnale che alla fine porter\u00e0 a modifiche in quelle stesse cellule. I recettori che interagiscono con le citochine sono definiti \"recettori per le citochine\" o recettori accoppiati a chinasi perch\u00e9 il meccanismo di trasduzione del segnale prevede la mediazione di chinasi quali la JAK.\nRecettori.\nEsistono cinque famiglie di recettori per le citochine, con differenti vie di trasduzione del segnale.\nUtilizzo in medicina.\nTerapie su base citochinica sono in continuo studio e sono una promessa delle terapie biologiche, ormai da anni in studio e realizzate in centri specializzati per specifiche patologie di tipo autoimmune:\nLe citochine sono prodotte nell'uomo in un quadro infiammatorio, sono recettoriali, quindi hanno specifico recettore per questo motivo si preferisce dirigere la ricerca verso le autologhe, l'utilizzo di citochine animali (possono essere alcune presenti ma sotto stimolo infiammatorio provocato) da donatore umano, rientrano comunque nel quadro delle donazioni, donazioni di emoderivati."}
{"id": "119701", "revid": "33689", "url": "https://it.wikipedia.org/wiki?curid=119701", "title": "Corsa", "text": ""}
{"id": "119702", "revid": "74801", "url": "https://it.wikipedia.org/wiki?curid=119702", "title": "Pr\u00f3spero Fern\u00e1ndez Oreamuno", "text": "\u00c8 particolarmente ricordato per aver espulso i Gesuiti dalla nazione nel 1884. Ha anche introdotto il matrimonio civile e legalizzato il divorzio.\nMor\u00ec in carica subito dopo aver dichiarato guerra al Guatemala la quale, sotto il Generale Justo Rufino Barrios, aveva ripreso la riunificazione delle Province Unite dell'America Centrale."}
{"id": "119704", "revid": "1697055", "url": "https://it.wikipedia.org/wiki?curid=119704", "title": "Cleto Gonz\u00e1lez V\u00edquez", "text": "Nel 1946 fu dichiarato Benem\u00e9rito de la Patria."}
{"id": "119708", "revid": "599013", "url": "https://it.wikipedia.org/wiki?curid=119708", "title": "Repubblica Socialista Sovietica Armena", "text": "La Repubblica Socialista Sovietica di Armenia (; ) fu una delle repubbliche socialiste che facevano parte dell'Unione Sovietica.\nStoria.\nL'Armenia persiana passa sotto il dominio russo nel 1828. Indipendente dal 1918 al 1920, entra nell'URSS come Repubblica Socialista Federativa Sovietica Transcaucasica (insieme all'Azerbaigian e alla Georgia) nel 1922 finch\u00e9 nel 1936 nasce la Repubblica Socialista Sovietica dell'Armenia. A causa di una certa spinta nazionalistica, presente in Armenia, nel 1988 ci furono forti tensioni nei confronti dell'Azerbaigian per il controllo del Nagorno Karabakh che videro la formazione di milizie armate. Nel 1991 si proclam\u00f2 unilateralmente indipendente dall'Unione Sovietica.\nInno.\nVersione armena.\n\u054d\u0578\u057e\u0565\u057f\u0561\u056f\u0561\u0576 \u0561\u0566\u0561\u057f \u0561\u0577\u056d\u0561\u0580\u0570 \u0540\u0561\u0575\u0561\u057d\u057f\u0561\u0576,\n\u0532\u0561\u0566\u0578\u0582\u0574 \u0564\u0561\u0580\u0565\u0580 \u0564\u0561\u056a\u0561\u0576 \u0573\u0561\u0574\u0583\u0561 \u0564\u0578\u0582 \u0561\u0576\u0581\u0561\u0580,\n\u0554\u0561\u057b \u0578\u0580\u0564\u056b\u0584 \u0584\u0578 \u0574\u0561\u0584\u0561\u057c\u0565\u0581\u056b\u0576 \u0584\u0565\u0566 \u0570\u0561\u0574\u0561\u0580,\n\u0548\u0580 \u0564\u0561\u057c\u0576\u0561\u057d \u0564\u0578\u0582 \u0574\u0561\u0575\u0580 \u0570\u0561\u0575\u0580\u0565\u0576\u056b\u0584 \u0570\u0561\u0575\u0578\u0582\u0569\u0575\u0561\u0576:\n\u0553\u0561\u057c\u0584 \u0584\u0565\u0566, \u0574\u056b\u0577\u057f \u0583\u0561\u057c\u0584, \u054d\u0578\u057e\u0565\u057f\u0561\u056f\u0561\u0576 \u0540\u0561\u0575\u0561\u057d\u057f\u0561\u0576,\n\u0531\u0577\u056d\u0561\u057f\u0561\u057d\u0565\u0580, \u0573\u0561\u0580\u057f\u0561\u0580\u0561\u0563\u0578\u0580\u056e-\u0577\u056b\u0576\u0561\u0580\u0561\u0580,\n\u053a\u0578\u0572\u0578\u057e\u0580\u0564\u0578\u0581 \u057d\u0578\u0582\u0580\u0562 \u0564\u0561\u0577\u056b\u0576\u0584\u0578\u057e \u0561\u0576\u057d\u0561\u057d\u0561\u0576\u055d\n\u0534\u0578\u0582 \u056e\u0561\u0572\u056f\u0578\u0582\u0574 \u0565\u057d \u0587 \u056f\u0565\u0580\u057f\u0578\u0582\u0574 \u056c\u0578\u0582\u0575\u057d \u0561\u057a\u0561\u0563\u0561\u0564:\n\u053c\u0565\u0576\u056b\u0576\u0576 \u0561\u0576\u0574\u0561\u0570 \u0574\u0565\u0566 \u0570\u0578\u0582\u0580\u0576 \u0561\u0576\u0577\u0565\u057b \u057a\u0561\u0580\u0563\u0587\u0565\u0581,\n\u0544\u0565\u0580 \u0564\u0565\u0574 \u0577\u0578\u0572\u0561\u0581 \u0565\u0580\u057b\u0561\u0576\u056f\u0561\u0562\u0565\u0580 \u0561\u0575\u0563\u0561\u0562\u0561\u0581,\n\u0540\u0578\u056f\u057f\u0565\u0574\u0562\u0565\u0580\u0568 \u056f\u0578\u0580\u056e\u0561\u0576\u0578\u0582\u0574\u056b\u0581 \u0574\u0565\u0566 \u0583\u0580\u056f\u0565\u0581\n\u0565\u057e \u057f\u057e\u0565\u0581 \u0574\u0565\u0566 \u0576\u0578\u0580, \u057a\u0561\u0575\u056e\u0561\u057c \u056f\u0575\u0561\u0576\u0584 \u0583\u0561\u057c\u0561\u057a\u0561\u0576\u056e:\n\u0553\u0561\u057c\u0584 \u0584\u0565\u0566, \u0574\u056b\u0577\u057f \u0583\u0561\u057c\u0584, \u054d\u0578\u057e\u0565\u057f\u0561\u056f\u0561\u0576 \u0540\u0561\u0575\u0561\u057d\u057f\u0561\u0576,\n\u0531\u0577\u056d\u0561\u057f\u0561\u057d\u0565\u0580, \u0573\u0561\u0580\u057f\u0561\u0580\u0561\u0563\u0578\u0580\u056e-\u0577\u056b\u0576\u0561\u0580\u0561\u0580,\n\u053a\u0578\u0572\u0578\u057e\u0580\u0564\u0578\u0581 \u057d\u0578\u0582\u0580\u0562 \u0564\u0561\u0577\u056b\u0576\u0584\u0578\u057e \u0561\u0576\u057d\u0561\u057d\u0561\u0576\u055d\n\u0534\u0578\u0582 \u056e\u0561\u0572\u056f\u0578\u0582\u0574 \u0565\u057d \u0587 \u056f\u0565\u0580\u057f\u0578\u0582\u0574 \u056c\u0578\u0582\u0575\u057d \u0561\u057a\u0561\u0563\u0561\u0564:\n\u0544\u0565\u056e \u054c\u0578\u0582\u057d\u056b\u0561\u0576 \u0574\u0565\u0566 \u0565\u0572\u0562\u0561\u0575\u0580\u0578\u0582\u0569\u0575\u0561\u0576 \u0571\u0565\u057c\u0584 \u0574\u0565\u056f\u0576\u0565\u0581,\n\u0544\u0565\u0576\u0584 \u056f\u0565\u0580\u057f\u0565\u0581\u056b\u0576\u0584 \u0561\u0574\u0580\u0561\u056f\u0578\u0582\u057c \u0576\u0578\u0580 \u057a\u0565\u057f\u0578\u0582\u0569\u0575\u0578\u0582\u0576,\n\u053c\u0565\u0576\u056b\u0576\u0575\u0561\u0576 \u0574\u0565\u0580 \u056f\u0578\u0582\u057d\u0561\u056f\u0581\u0578\u0582\u0569\u0575\u0578\u0582\u0576\u0576 \u056b\u0574\u0561\u057d\u057f\u0578\u0582\u0576\n\u0540\u0561\u0572\u0569\u0578\u0580\u0565\u0576 \u0574\u0565\u0566 \u0564\u0565\u057a \u056f\u0578\u0574\u0578\u0582\u0576\u056b\u0566\u0574 \u0567 \u057f\u0561\u0576\u0578\u0582\u0574:\n\u0553\u0561\u057c\u0584 \u0584\u0565\u0566, \u0574\u056b\u0577\u057f \u0583\u0561\u057c\u0584, \u054d\u0578\u057e\u0565\u057f\u0561\u056f\u0561\u0576 \u0540\u0561\u0575\u0561\u057d\u057f\u0561\u0576,\n\u0531\u0577\u056d\u0561\u057f\u0561\u057d\u0565\u0580, \u0573\u0561\u0580\u057f\u0561\u0580\u0561\u0563\u0578\u0580\u056e-\u0577\u056b\u0576\u0561\u0580\u0561\u0580,\n\u053a\u0578\u0572\u0578\u057e\u0580\u0564\u0578\u0581 \u057d\u0578\u0582\u0580\u0562 \u0564\u0561\u0577\u056b\u0576\u0584\u0578\u057e \u0561\u0576\u057d\u0561\u057d\u0561\u0576\u055d\n\u0534\u0578\u0582 \u056e\u0561\u0572\u056f\u0578\u0582\u0574 \u0565\u057d \u0587 \u056f\u0565\u0580\u057f\u0578\u0582\u0574 \u056c\u0578\u0582\u0575\u057d \u0561\u057a\u0561\u0563\u0561\u0564:\nTraslitterazione latina.\n\"Sovetakan azad ashkharh Hayastan,\"\n\"Bazum darer dagan champa du ancar,\"\n\"Qaj vordiq ko maqarecin qez hamar,\"\n\"Vor darn\u00fcs du mayr Hayreniq hayutyan\"\n\"Parq qez, misht parq Sovetakan Hayastan,\"\n\"Ashxataser, chartaragorc-shinarar,\"\n\"Gogovrdoc surb dashinkov ansasan,\"\n\"Du caxkum es u kertum luys apagad.\"\n\"Leninn anmah mez hurn anshej pargevec,\"\n\"Mer dem shoxac erjankaber aygabac,\"\n\"Hoktember korcanumic mez prkec\"\n\"Ev tv\u00eb\u010d mez n\u00f6r, paycar kyanq parapanz.\"\n\"Parq qez, misht parq Sovetakan Hayastan,\"\n\"Ashxataser, chartaragorc-shinarar,\"\n\"Gogovrdoc surb dashinkov ansasan,\"\n\"Du caxkum es u kertum luys apagad.\"\n\"Mec Rusian mez exbayrutyan dzerq meknec,\"\n\"Menq kertecinq amrakur nor petutun,\"\n\"Leninyan mer kusakcutun imastun,\"\n\"Hakhtoren mez dep komunizm e tanum\"\n\"Parq qez, misht parq Sovetakan Hayastan,\"\n\"Ashxataser, chartaragorc-shinarar,\"\n\"Gogovrdoc surb dashinkov ansasan,\"\n\"Du caxkum es u kertum luys apagad.\""}
{"id": "119709", "revid": "24258", "url": "https://it.wikipedia.org/wiki?curid=119709", "title": "Traforo del San Gottardo", "text": ""}
{"id": "119712", "revid": "1718925", "url": "https://it.wikipedia.org/wiki?curid=119712", "title": "Miniera d'oro della Guia", "text": "La miniera d'oro della Guia \u00e8 una miniera situata nella frazione Borca di Macugnaga, una delle poche in Europa a essere visitabile dal pubblico.\nLa Valle Anzasca \u00e8 una delle zone d'Italia pi\u00f9 ricche d'oro. Le acque della valle, attraverso il fiume Toce, confluiscono nel Ticino, facendo di questo fiume il pi\u00f9 ricco d'oro in Italia.\nLa miniera della Guia non \u00e8 l'unica della valle e nemmeno la pi\u00f9 grande, ne sono presenti infatti a decine, e la pi\u00f9 sviluppata ha una estensione di 80 km di gallerie.\nLa lunghezza totale delle gallerie \u00e8 di 12 km, distribuite su ben 11 livelli, tre al di sotto del piano di entrata, ora per\u00f2 completamente allagate dall'acqua a causa delle infiltrazioni, e altre sei al di sopra.\nNei primi anni del XVII secolo furono notati degli affioramenti di vene aurifere in superficie, sulla montagna al di sopra dell'attuale miniera. Si decise cos\u00ec di scavare un tunnel per intercettare e seguire i filoni. La miniera fu aperta nel 1710.\nAll'epoca dell'apertura gli scavi avanzavano molto lentamente scalpellando a mano la dura roccia granitica.\nSuccessivamente fu introdotto l'uso della polvere pirica prima e della dinamite nell'800.\nUn ulteriore progresso fu l'introduzione della perforatrice pneumatica, che per\u00f2 aveva il grave difetto di sollevare polvere fine che respirata dai minatori era causa di silicosi.\nDopo due coltivazioni ritenute poco produttive, furono trovati diversi filoni interessanti, e l'estrazione continu\u00f2 fino al 1945, quando la miniera fu chiusa. La cessazione delle estrazioni non fu dovuta all'esaurimento dei giacimenti, che anzi sono tuttora abbondanti, ma all'aumentato costo della manodopera tale per cui il costo orario di produzione supera il valore del metallo estratto.\nAttualmente la miniera \u00e8 visitabile dai turisti, limitatamente agli 1,6 km della galleria di livello e con l'accompagnamento di una guida. All'interno delle gallerie \u00e8 allestito un museo che illustra la storia della miniera, delle genti che vi hanno lavorato, delle tecniche di estrazione e di purificazione dell'oro.\nCollegamenti esterni.\nSito ufficiale"}
{"id": "119713", "revid": "104458", "url": "https://it.wikipedia.org/wiki?curid=119713", "title": "Porrentruy", "text": "Porrentruy (toponimo francese; in tedesco \"Pruntrut\") \u00e8 un comune svizzero di 6\u00a0678 abitanti del Canton Giura, nel distretto di Porrentruy del quale \u00e8 il capoluogo; ha il titolo di citt\u00e0.\nStoria.\nDal 1528 al 1678 Porrentruy fu sede della diocesi di Basilea, in quanto il vescovo era stato cacciato da tale citt\u00e0 che aveva aderito alla Riforma protestante. La sede del vescovo e del capitolo fu poi trasferita ad Arlesheim e poi a Soletta.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue.\nNel 2000 la maggioranza della popolazione (6\u00a0046 abitanti, l'89,5% del totale) parlava francese come prima lingua, con la lingua tedesca in seconda posizione (191 persone, 2,9%) e l'italiano in terza (147, 2,2%); nello stesso anno c'erano 2 persone che parlavano romancio.\nInfrastrutture e trasporti.\nLa citt\u00e0 \u00e8 servita dalla stazione di Porrentruy sulla ferrovia Del\u00e9mont-Delle (linea S3 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. La citt\u00e0 appartiene all'associazione I borghi pi\u00f9 belli della Svizzera.\nSport.\nA Porrentruy ha sede la squadra di hockey su ghiaccio Hockey Club Ajoie che gioca le partite interne nella patinoire du Voyeboeuf."}
{"id": "119715", "revid": "697352", "url": "https://it.wikipedia.org/wiki?curid=119715", "title": "Adelchi", "text": ""}
{"id": "119719", "revid": "339392", "url": "https://it.wikipedia.org/wiki?curid=119719", "title": "Mi'raj", "text": ""}
{"id": "119720", "revid": "640277", "url": "https://it.wikipedia.org/wiki?curid=119720", "title": "Content management", "text": "Con il termine content management (in italiano: \"gestione dei contenuti\") si indica la serie di processi e tecnologie a supporto della raccolta, della gestione e della pubblicazione di informazioni indipendentemente dal supporto utilizzato. Ai giorni nostri con \"content\" si fa riferimento all'informazione, pi\u00f9 specificatamente a informazioni di \"tipo testo\", come i documenti, di \"tipo multimediale\", come file audio o video, o qualsiasi altro tipo di informazione che necessita di una gestione del ciclo di vita dei contenuti.\nUn classico esempio di sistema di content management (\"content management system\"), applicato ai contenuti web, \u00e8 uno strumento software che permette di creare, aggiornare e pubblicare le \"informazioni\" delle pagine di un sito sulla base dei template fissati (che, ovviamente, possono essere revisionati anch'essi). Il programma gestisce i contenuti (soggetti a costante evoluzione) esattamente come i dati in un database. Grazie al tool non occorre alcuna competenza di sviluppo del codice in un linguaggio di programmazione per siti web.\nEsistono sistemi di content management per le applicazioni, sia \"business\" che \"home\", pi\u00f9 disparate, e ve ne sono ottimi anche di tipo open source.\nCiclo di vita.\nIl ciclo di vita comprende essenzialmente sei passi:\nProcesso collaborativo.\nIl Content management \u00e8 un processo collaborativo nel senso pi\u00f9 stretto del termine.\nLa creazione del contenuto viene effettuata da una o pi\u00f9 persone, ma la comunit\u00e0 partecipa al suo aggiornamento (formale e sostanziale) fino alla pubblicazione definitiva, dopo la quale pu\u00f2 iniziare una fase di aggiornamento la cui durata pu\u00f2 anche non essere limitata.\nRuoli e privilegi base.\nIl processo di aggiornamento si basa sui seguenti ruoli e privilegi base:\nVersione dei documenti.\nUn aspetto critico del Content management \u00e8 la capacit\u00e0 di gestire le versioni del contenuto durante la sua evoluzione. Gli \"autori\" e i \"curatori\" spesso hanno necessit\u00e0 di ripristinare vecchie versioni del contenuto in conseguenza di errori del processo di evoluzione o di errati aggiornamenti."}
{"id": "119721", "revid": "1503590", "url": "https://it.wikipedia.org/wiki?curid=119721", "title": "Elul", "text": "In ebraico \u05d0\u05dc\u05d5\u05dc, El\u00f9l, \u00e8 l'ultimo mese del calendario ebraico, secondo il computo ordinario; quindi il dodicesimo, o il tredicesimo negli anni embolismici. Sesto mese dopo l'uscita dall'Egitto.\nIl nome \u00e8 acronimo dell'espressione: \"An\u00ec ledod\u00ec wedod\u00ec l\u00ec\" (\u05d0\u05e0\u05d9 \u05dc\u05d3\u05d5\u05d3\u05d9 \u05d5\u05d3\u05d5\u05d3\u05d9 \u05dc\u05d9) le cui rispettive iniziali formano appunto \"\u05d0\u05dc\u05d5\u05dc\" (\"Elul\") che corrisponde alla frase nel Cantico dei Cantici: \"Io sono del mio diletto, e il mio diletto \u00e8 mio\".\nUn possibile etimo accadico lo riconduce al termine \"raccolto\".\nIn questo mese sono presenti delle preghiere che fanno gli ebrei come pentimento chiamate selichot che vanno dall'inizio del mese (Rosh Chodesh Elul: vi sono comunque differenti Minhaghim) fino al digiuno del Kippur (10 tishr\u00ec). In questo periodo gli ebrei compiono le Asseret Yemei Teshuvah (cfr Ricorrenze ebraiche), cio\u00e8 i giorni del pentimento, e devono chiedere perdono dei propri peccati a coloro che li hanno subiti, i quali di norma devono concedere il perdono.\nTerminato Kippur si celebrer\u00e0 poi il \"Dono della Legge\" (\u05e9\u05de\u05d7\u05ea \u05ea\u05d5\u05e8\u05d4, Simchat Torah, letteralmente la \"gioia della Torah\").\nAl termine del mese di Elul invece si era gi\u00e0 celebrato il capodanno ebraico con due giorni di festa.\nPeriodo.\nLe date corrispondenti al periodo del mese di Elul nel calendario gregoriano sono le seguenti:"}
{"id": "119722", "revid": "104485", "url": "https://it.wikipedia.org/wiki?curid=119722", "title": "Periodo Edo", "text": "Il , noto anche come indica quella fase della storia del Giappone in cui la famiglia Tokugawa detenne attraverso il \"bakufu\" il massimo potere politico e militare nel paese. Tale fase storica prende il nome dalla capitale Edo, sede dello \"sh\u014dgun\", ribattezzata Tokyo nel 1869.\nStoria.\nIl periodo Edo inizi\u00f2 con il trionfo di Tokugawa Ieyasu nella battaglia di Sekigahara (1600), combattimento caratterizzato dalle circa quarantamila teste nemiche tagliate, che consent\u00ec a questo di eliminare ogni opposizione. L'inizio dell'epoca Edo, per\u00f2, viene generalmente fatta risalire al 1603, quando Ieyasu assunse il titolo di \"sh\u014dgun\". Il \"bakufu\" (governo militare retto dallo \"sh\u014dgun\") si insedi\u00f2 nella citt\u00e0 di Edo, mentre l'imperatore rimase nella citt\u00e0 di Kyoto: si venne cos\u00ec a creare una sorta di diarchia caratterizzata, con il passare del tempo, dal sopravvento del potere dello shogunato a discapito di quello imperiale. Nei primi anni di governo Ieyasu promosse una serie di importanti opere pubbliche affinch\u00e9 la nuova sede di governo venisse ampliata e abbellita nonch\u00e9 collegata con le citt\u00e0 pi\u00f9 importanti del Giappone (Gokaid\u014d).\nCaratteristica preponderante del periodo Edo fu la politica di isolamento del Giappone, nota come \"sakoku\": si assistette a vere e proprie carneficine di cristiani soprattutto nell'area di Nagasaki, la citt\u00e0 a pi\u00f9 stretto contatto con gli europei; nella medesima citt\u00e0 infatti era sito l'unico porto in cui fosse concesso solamente agli olandesi (poich\u00e9 bombardarono dalla nave \"De Ryp\" il castello di Hara dove erano asserragliati dei cristiani) di importare ed esportare mercanzie. Una caratteristica pratica imposta alle persone sospettate di essere vicine al cristianesimo per testarne l'estraneit\u00e0 allo stesso, era quella dello Yefumi, il calpestamento figurato del crocifisso o di immagini della Vergine Maria.\nNel corso dei decenni l'importanza di Edo crebbe enormemente cosicch\u00e9 entro la fine del XVII secolo la citt\u00e0 contava gi\u00e0 un milione d'abitanti. Gli \"sh\u014dgun\" Tokugawa sin dapprima dovettero porre freno allo strapotere di certi \"daimy\u014d\", per questo il \"bakufu\" eman\u00f2 una legge che obbligava tutti i \"daimy\u014d\" a possedere due residenze: una a Edo e l'altra negli \" han\" natii; questi erano poi obbligati a lasciare mogli e figli in citt\u00e0 trascorrendo un anno con loro e un altro nei territori gentilizi, inoltre quando un \"daimy\u014d\" doveva traslocare era tenuto a portare con s\u00e9 tutta la corte, spendendo cos\u00ec moltissimo denaro.\nLo shogunato dei Tokugawa conobbe momenti di crisi: nel luglio del 1853 apparvero fregate americane (le cosiddette \"navi nere\", guidate dal commodoro Matthew Perry) nel porto di Tokyo che costrinsero il capo militare a firmare accordi commerciali che suggellarono la riapertura di tutti i porti giapponesi al commercio con gli occidentali, ponendo fine al \"sakoku\" e inaugurando cos\u00ec, il bakumatsu. Nel 1858 un malcontento generale esplose e l'ormai antiquato \"bakufu\" dovette cedere alla pressione delle forze imperiali. Termin\u00f2 cos\u00ec l'era Edo, mentre andava affermandosi sempre pi\u00f9 il ruolo dell'imperatore, che dette inizio alla restaurazione Meiji.\nPolitica e societ\u00e0.\nSe il periodo Edo fu preceduto da aspri combattimenti, il potere militare instauratosi si contraddistinse per un regime di repressione a carattere fortemente burocratico.\nLa nazione, plasmata in base ai modelli confuciani, chiuse le porte ai contatti con gli stranieri ed assunse inizialmente le caratteristiche tipiche di una societ\u00e0 feudale. Fu proprio durante la lunga dominazione dei Tokugawa che si gettarono le basi per la struttura sociale orientale moderna, nella quale ogni persona assume un preciso ruolo sociale e deve adempiere alla sua missione attraverso il lavoro.\nLo shogunato divenne l'autorit\u00e0 politica pi\u00f9 importante, mentre i \"daimy\u014d\" conservarono il ruolo di governatori locali, soggetti al potere centrale ma detentori di maggiore autonomia nella gestione dei propri territori. Il sistema introdotto, chiamato \"bakuhan\" (ibrido tra un governo centralizzato del \"bakufu\" e il modello di feudalesimo suggerito dalla realt\u00e0 dell'autonomia degli \" han\") si bas\u00f2 su una federazione di duecentosettanta feudi. I daimy\u014d cristiani furono costretti all'esilio e dal 1671 ogni famiglia venne collocata all'interno di una setta buddista e adeguatamente iscritta nei registri dei monasteri buddhisti locali.\nL'assetto sociale, \"mibunsei\", dell'epoca era strutturato attraverso una netta suddivisione gerarchica della popolazione in classi di appartenenza ben distinte tra loro, con l'adozione del modello \"shin\u014dk\u014dsh\u014d\": samurai, contadini, artigiani, e mercanti. I samurai, pur rappresentando solo il 5% dell'intera popolazione, mantennero una posizione sociale dominante; essendo privilegiati portavano due spade, un cognome e possedevano il diritto di uccidere ed allontanarsi (\"kirisute gomen\"). Occuparono soprattutto cariche burocratiche e amministrative. In Giappone, diversamente dal modello cinese, non si form\u00f2 una \u00e9lite culturale di letterati e questo fatto indusse la gente comune, in particolar modo i mercanti e gli artigiani, a descrivere il loro ambiente, il loro mondo, le loro regole e il loro codice etico-morale. Col passare del tempo si form\u00f2 una forte e ricca classe di mercanti, in grado di raggiungere, seppur lentamente e faticosamente, una posizione di privilegio nel controllo economico-finanziario del Paese, agevolati dall'apertura del porto di Nagasaki agli scambi commerciali con i cinesi ed i mercanti protestanti, influenzando in tal modo la cultura e gli aspetti sociali del tempo. Nonostante la politica di chiusura nei confronti del resto del mondo, l'agricoltura e l'economia, riuscirono a svilupparsi, grazie ad alcuni pilastri fondamentali, quali le propriet\u00e0 famigliari ed il principio di continuit\u00e0 generazionale.\nIl potere centrale, per controllare maggiormente il popolo, promulg\u00f2 una serie di leggi riguardanti le varie classi: con il \"Buke-Sho-hatto\" del 1615 vennero imposti i codici di vita per la classe militare, che prevedevano, tra gli altri, l'obbligo a risiedere, in alternanza, a Edo e nelle province e delineavano la condotta di vita austera e sobria dei Bushi, basata sulla dottrina del Buddhismo Zen; con il \"Kuge-Sho-hatto\" invece, la nobilt\u00e0 e la famiglia imperiale risultarono costretti ad occuparsi di funzioni culturali e rituali, vedendosi allontanare sempre pi\u00f9 dall'effettivo potere politico-amministrativo.\nLa politica di isolamento della nazione, iniziata intorno al 1638 con la chiusura dei contatti con gli stranieri, agevol\u00f2 il recupero e la valorizzazione delle usanze e della tradizione giapponese culturale, per\u00f2 cristallizz\u00f2 le differenze di classe in un sistema statico e limit\u00f2 lo sviluppo del Paese arrestando parzialmente l'economia e l'arte. Edo, diventando quindi il nuovo centro culturale e politico del Paese, in contrapposizione a Kyoto, si espanse a dismisura superando il milione di abitanti verso la fine del Seicento.\nArti.\nArchitettura.\nIn una prima fase iniziale, l'architettura produsse opere in linea con lo stile \"shoin\" del periodo Momoyama e dopo il 1700 incominci\u00f2 un lento declino.\nLe opere pi\u00f9 pregevoli furono il castello di Edo e il palazzo \"Ninomaru\" del 1626, impreziosito da pregevoli pitture su fusuma e vari altri lavori artigianali decorativi. Attorno ai castelli sorsero le abitazioni dei cittadini, talvolta, come nel caso dei mercanti, anch'esse ispirate allo stile \"shoin\".\nLe strutture pi\u00f9 originali costruite durante questa fase artistica furono i templi-mausolei, come quello \"Toshugo\" a Nikk\u014d, innalzato nel 1617, dedicato alla memoria di Ieyasu e per onorarne la deificazione. Il complesso si rivel\u00f2 un misto tra un tempio shintoista, uno buddhista e una tomba stupa, la cui unica vera originalit\u00e0 consistette negli edifici riservati alla cerimonia del t\u00e8 (\"cha-shitsu\").\nLo stile successivo allo \"shoin\" fu lo \"sukiya\", ben esemplificato dall'estrema semplicit\u00e0 nelle forme, nelle strutture e nella pianta della villa imperiale di Katsura di Kyoto.\nScultura.\nAnche per quanto riguarda la scultura, il periodo Edo segn\u00f2 un lento declino artistico, dato che in precedenza le opere erano state prevalentemente di impronta buddistica, e dopo la trasformazione del Buddismo in ritualismo, pochi scultori proseguirono ad esprimere lo spiritualismo contenuto nel pensiero della grande filosofia orientale. Solamente la scultura laica mantenne un certo fervore creativo, manifestato nella realizzazione di maschere per il teatro N\u014d e nella produzione di oggetti da indossare alla cintola, i cosiddetti \"netsuke\", oppure nelle figure utilizzate per la decorazione di interni, chiamate \"okimono\".\nPittura.\nGrazie alle mutazioni sociali, le due tradizionali correnti pittoriche, la \"Yamato-e\" e la \"Kara-e\" si ripartirono in numerose scuole, tra le quali la Kan\u014d, impregnata di spirito confuciano, divenne quella ufficiale del tempo e Kan\u014d Tan'y\u016b (1602-1674), il suo migliore rappresentante. Altre scuole significative furono la \"Sotatsu-Korin\" fondate dai pittori Tawaraya Sotatsu e Ogata K\u014drin (1658-1716), e la scuola \"Tosa\" molto vicina alla corte.\nDurante il medio periodo Edo si diffuse la scuola \"Nanga\" o \"Nanso-ga\" (\"pittura di stile meridionale\"), contraddistinta dall'individualit\u00e0 della tecnica, ideata da Sakaky Hyakusen (1697-1752).\nDopo pochi decenni Maruyama \u014ckyo (1733-1795) fond\u00f2 la scuola che porta il suo nome e che si accost\u00f2 maggiormente al realismo e al materialismo borghese. Il suo ideatore studi\u00f2 attentamente sia i libri di pittura provenienti dall'Occidente sia le opere realistiche dell'arte cinese Dinastia Ming e Ch'ing. Un'altra scuola rappresentante il gusto dei mercanti fu la \"Ukiyo-e\", fondata da Hishikawa Moronobu (1618-1694), inizialmente realizzata a pennello e in un secondo tempo convertita alla tecnica di stampa, monocromatica e policroma. I temi preferiti furono i paesaggi, figure femminili e scene teatrali. Verso la fine del Settecento si diffuse un gusto dalla pennellata pi\u00f9 rapida e sfrangiata.\nCeramica.\nLe caratteristiche del periodo Edo furono la diffusione delle ceramiche presso la gente comune e la decentralizzazione dei centri produttivi. Tra le porcellane pi\u00f9 pregiate si annoverarono: \"kakiemon\", progettate dalla famiglia omonima dalla seconda met\u00e0 del Seicento e contraddistinte da decorazioni policrome; le porcellane \"kutani\" famose per le decorazioni tendenti all'astrattismo e la \"kiyomizu\" di Kyoto.\nCultura.\nDurante il periodo Edo, nonostante la chiusura nei confronti del mondo esterno, in Giappone si studiarono le scienze e la tecnica dell'Occidente. Le discipline approfondite inclusero geografia, medicina, scienze naturali, astronomia, lingua, scienze fisiche, elettricit\u00e0 e meccanica."}
{"id": "119724", "revid": "2208340", "url": "https://it.wikipedia.org/wiki?curid=119724", "title": "Sh\u014dgun", "text": " era un titolo ereditario conferito ai dittatori politici e militari che governarono il Giappone tra il 1192 ed il 1868. Il titolo, equivalente al grado di generale, era riservato alla carica pi\u00f9 alta delle forze armate del paese, ed \u00e8 un'abbreviazione di . Prima del periodo Kamakura il titolo era utilizzato per riferirsi ai generali che combatterono contro gli Emishi, ed \u00e8 solo dal 1192 in poi che pass\u00f2 a indicare i capi dell'\u00e9lite militare che govern\u00f2 il paese per i secoli successivi. Nonostante ogni sh\u014dgun dovesse essere nominato tale dall'imperatore, la nomina era un atto puramente formale.\nI primi \"sei-i taish\u014dgun\".\nOriginariamente l'Imperatore del Giappone concedeva il titolo di \"sei-i taish\u014dgun\" a quelli che erano reputati i migliori tra i comandanti delle spedizioni militari. Di questi, i pi\u00f9 importanti furono \u014ctomo no Otomaro, Sakanoue no Tamuramaro e Fun'ya no Watamaro, i quali comandarono l'esercito giapponese durante la , una guerra combattuta dal 774 all'811 contro gli Emishi, una popolazione ostile che risiedeva nella parte nord-est dell'isola di Honsh\u016b (oggi regione del Tohoku).\nSuccessivamente il titolo cadde in disuso e venne usato solo altre due volte prima del periodo Kamakura. Una nel 940 quando Fujiwara no Tadabumi venne nominato \"sei-i taish\u014dgun\" per sedare la ribellione di Taira no Masakado, e la seconda nel 1184 durante la guerra Genpei, quando Minamoto no Yoshinaka costrinse l'imperatore Go-Shirakawa a nominarlo \"sei-i taish\u014dgun\", tuttavia venne ucciso poco dopo da Minamoto no Yoshitsune.\nShogunato Kamakura (1192-1333).\nDagli intrighi di corte e dalla guerra Genpei che ne segu\u00ec, emerse vincitore Minamoto no Yoritomo, uno dei capi del clan Minamoto, che per ottenere lo scopo strinse alleanza con i capi del clan Hojo. Dalla sua fortezza, costruita nel feudo di Kamakura, organizz\u00f2 un potente esercito che distrusse le armate dei Taira nella battaglia di Dan-no-ura del 1185, divenendo il dominatore della politica giapponese.\nYoritomo ristruttur\u00f2 il sistema amministrativo del paese ed ottenne, nel 1192, il titolo di sh\u014dgun dall'Imperatore Go-Toba. Dato l'enorme potere che aveva accumulato, divenne di fatto il governatore del paese annullando il potere politico dell'Imperatore e dei clan rivali, ed impose l'ereditariet\u00e0 del titolo creando lo Kamakura. Il potere politico dell'Imperatore, salvo rari casi, sarebbe tornato in vigore solo nel XIX secolo, con la caduta dell'ultimo sh\u014dgun.\nGli sh\u014dgun che succedettero a Yoritomo furono tutti membri del clan Minamoto o di rami del clan stesso, anche se nel caso dello shogunato Tokugawa tale discendenza, sostenuta dal clan Tokugawa, non \u00e8 comprovata da fonti storiche.\nDurante lo shogunato, il ruolo di capo del governo, il \"mandokoro,\" era detto shikken; il ruolo fu affidato alla famiglia H\u014dj\u014d, imparentata con gli imperatori. Alla morte di Yoritomo, H\u014dj\u014d Tokimasa detenne il potere per alcuni anni prima che Yoriie fosse investito sh\u014dgun, e alla morte di questi fu in grado di far eleggere Sanetomo, figlio di Yoritomo e di H\u014dj\u014d Masako, come suo successore, rinforzando l'influenza del clan e assicurandosi l'ereditariet\u00e0 della posizione di shikken, che spesso divenne pi\u00f9 potente di quella degli sh\u014dgun Kamakura.\nIl governo militare inaugurato da Yoritomo, che prese il nome di shogunato Kamakura, vide alternarsi otto suoi discendenti e dur\u00f2 fino al 1333, quando l'imperatore Go-Daigo rovesci\u00f2 lo sh\u014dgunato con l'aiuto del clan Ashikaga nel tentativo di restaurare il potere imperiale.\nRestaurazione Kemmu (1333-1336).\nDopo la caduta dello shogunato Kamakura, con il tentativo di ripristino del potere imperiale che va sotto il nome di Restaurazione Kenmu, il titolo di sh\u014dgun fu assunto dal principe Morinaga (o Moriyoshi), figlio dell'Imperatore Go-Daigo. Tuttavia, inviso all'aristocrazia militare capeggiata dal clan Ashikaga, Morinaga fu deposto ed imprigionato con l'accusa di cospirare contro Ashikaga Takauji, ed il titolo di sh\u014dgun fu assegnato al fratellastro il principe Narinaga. Questi, a sua volta, fu vittima delle trame degli Ashikaga, che scesero in guerra contro le truppe imperiali riportando la vittoria nel 1336. Occuparono la capitale Heian, deposero Narinaga e nominarono nuovo imperatore K\u014dmy\u014d, figlio dell'imperatore Go-Fushimi.\nGo-Daigo fu costretto a rifugiarsi con la sua corte a Yoshino, nell'odierna prefettura di Nara, dando il via al cosiddetto periodo Nanboku-ch\u014d. In questo periodo che va dal 1336 al 1392, si ha la contrapposizione di due corti imperiali: la Corte del Nord, insediata da Ashikaga Takauji, aveva sede a Kyoto ed era appoggiata dal Bakufu degli Ashikaga; e la Corte del Sud fondata dall'imperatore Go-Daigo che aveva sede a Yoshino presso Nara. Il conflitto tra le due corti si sarebbe risolto nel 1392, quando le armate dello shogunato avrebbero avuto la meglio su quelle della corte di Yoshino.\nShogunato Ashikaga (1336-1573).\nNel 1336 era intanto nato lo shogunato Ashikaga, che avrebbe caratterizzato il periodo Muromachi della storia giapponese. Il nome Muromachi proviene dall'omonima strada di Heian, l'odierna Kyoto, che era capitale del Giappone, dove gli Ashikaga costruirono la loro roccaforte.\nDopo aver aiutato l'imperatore Go-Daigo ad avere la meglio sul bakufu Kamakura e restaurare il potere imperiale, i membri principali del clan Ashikaga, i fratelli Takauji e Tadayoshi, furono delusi dalle scelte politiche del monarca e restaurarono lo shogunato. Il primo degli sh\u014dgun fu Ashikaga Takauji, che fu ufficialmente investito del titolo nel 1338. Gli succedettero altri 14 sh\u014dgun, l'ultimo dei quali, Ashikaga Yoshiaki, fu sconfitto nel 1573 dalle truppe ribelli al comando di Oda Nobunaga, grande generale e capo dell'emergente clan Oda.\nLa fine dello shogunato Ashikaga diede il via al , caratterizzato da instabilit\u00e0 politica e un'interminabile serie di guerre civili che avevano diviso il paese. In seguito a diverse battaglie vittoriose Oda Nobunaga diede il via alla riunificazione del paese, e nel periodo in cui rimase al potere ristruttur\u00f2 profondamente le gerarchie dell'aristocrazia giapponese, assegnando ai suoi vassalli i feudi dei clan sconfitti. Tuttavia Oda Nobunaga non volle mai accettare la carica e Toyotomi Hideyoshi, che prosegu\u00ec l'operato di Nobunaga dopo la sua morte, non pot\u00e9 averla per le sue umili origini; il titolo, di conseguenza, venne usato nuovamente solo diversi anni dopo la morte di Oda Nobunaga da Tokugawa Ieyasu.\nShogunato Tokugawa (1603-1867).\nLe guerre civili ebbero termine nel 1600 con la grande battaglia di Sekigahara, vinta dalla coalizione comandata dal generale Tokugawa Ieyasu, capo dell'influente clan Tokugawa e maggior alleato del defunto Oda Nobunaga. Ebbe ragione delle truppe fedeli agli Ashikaga e complet\u00f2 il processo di riunificazione del paese iniziato da Oda Nobunaga. La vittoria dei Tokugawa comport\u00f2 un lungo periodo di pace e stabilit\u00e0 politica per il paese, tormentato da 150 anni di guerre civili. Ieyasu venne eletto sh\u014dgun nel 1603 dall'Imperatore Go-Y\u014dzei e fond\u00f2 lo shogunato Tokugawa, l'ultimo della storia giapponese. Spost\u00f2 la capitale a Edo, l'odierna Tokyo, dando inizio al periodo Edo, che sarebbe durato fino al 1868, quando lo shogunato ebbe termine e fu ripristinato il potere politico dell'imperatore.\nIeyasu ebbe 14 successori, l'ultimo dei quali, Tokugawa Yoshinobu dovette rassegnare le dimissioni nel 1868, a seguito della guerra Boshin, persa contro le truppe dei clan fedeli all'Imperatore Meiji. La crisi che stava attraversando il paese da diverso tempo, si era acuita con l'intromissione nella politica interna delle potenze occidentali, in particolare degli Stati Uniti, che con la minaccia di aggressione obbligarono lo sh\u014dgun ad aprire i porti giapponesi al commercio con l'estero. Il paese usc\u00ec dall'isolamento in cui si era chiuso da lungo tempo e questo venne preso come pretesto da quei clan che erano stati messi in minoranza dopo la sconfitta di tre secoli prima a Sekigahara.\nLe forze contrarie all'ingerenza straniera si coagularono dietro alla figura dell'Imperatore e diedero luogo alla guerra Boshin (1868-1869) contro il potere dello shogunato. Dopo una serie di pesanti sconfitte, Yoshinobu fu costretto a rimettere i suoi poteri nelle mani del sovrano e venne confinato agli arresti domiciliari nel 1868. Le ultime sacche di resistenza da parte delle forze fedeli allo shogunato furono eliminate con le decisive sconfitte del 1869. Ebbe cos\u00ec fine il potere degli sh\u014dgun, con il ritorno al potere politico del sovrano, che diede inizio al rinnovamento Meiji.\nNonostante lo smantellamento dello shogunato, il clan Tokugawa mantenne una notevole influenza sia economica che politica. Infatti i due capifamiglia successivi alla caduta dello shogunato, Tokugawa Iesato e Tokugawa Iemasa furono entrambi presidenti della camera dei pari. L'attuale capofamiglia Tsunenari Tokugawa \u00e8 il fondatore e presidente della \"Tokugawa memorial foundation\", un'organizzazione no profit che si occupa della preservazione del patrimoni storico e artistico e di promuovere lo studio della storia del Giappone.\nUtilizzo nel Giappone moderno.\nNel Giappone odierno il termine \"sh\u014dgun\" continua ad essere usato in modo colloquiale. Per esempio capita spesso che un ex primo ministro che continua a esercitare una forte influenza da dietro le quinte venga chiamato , soprattutto dalla stampa, in richiamo al sistema del governo del chiostro. Due esempi di \"sh\u014dgun ombra\" sono l'ex primo ministro Kakuei Tanaka e il politico Ichir\u014d Ozawa."}
{"id": "119726", "revid": "1915706", "url": "https://it.wikipedia.org/wiki?curid=119726", "title": "Cloruro di acetile", "text": "Il cloruro di acetile \u00e8 un alogenuro acilico; pu\u00f2 essere assimilato ad una anidride mista tra acido acetico e acido cloridrico.\nA temperatura e pressione ambiente \u00e8 un liquido incolore che reagisce in maniera violenta con l'acqua, idrolizzandosi nei due acidi sopra menzionati. Per questo \u00e8 un composto irritante e corrosivo e va manipolato con attenzione, sotto cappa.\nViene prodotto per reazione tra l'acido acetico ed il cloruro di tionile\ne trova impiego come reagente per condurre reazioni di acetilazione, ovvero di inserimento di un gruppo \"acetile\", CH3CO-, su una molecola organica. \nEsempi di acetilazione possono essere trovati nell'esterificazione e nella reazione di Friedel-Crafts acilica."}
{"id": "119728", "revid": "1503590", "url": "https://it.wikipedia.org/wiki?curid=119728", "title": "Av (mese)", "text": "Av \u00e8 l'undicesimo mese del calendario ebraico secondo il computo ordinario, dodicesimo negli anni embolismici. Quinto mese nel computo dall'uscita dall'Egitto. In ebraico: \u05d0\u05d1.\nMese considerato di lutto dagli Ebrei (cfr comunque Messia). Nel nono giorno (Tisha BeAv) si ricorda la distruzione del Primo e del Secondo Tempio con un digiuno totale di oltre 24 ore.\nPeriodo.\nLe date corrispondenti al periodo del mese di Av nel calendario gregoriano sono le seguenti:"}
{"id": "119733", "revid": "1503590", "url": "https://it.wikipedia.org/wiki?curid=119733", "title": "Sivan", "text": "Il Sivan \u00e8 il nono mese del calendario ebraico secondo il computo ordinario; decimo negli anni embolismici. Terzo mese nel computo dall'uscita dall'Egitto. In ebraico: \u05e1\u05d9\u05d5\u05df. Pronuncia: \"Siv\u00e0n\". Nel mese di Sivan si celebra la donazione della Torah da Dio a Mos\u00e8 sul Monte Sinai.\nFestivit\u00e0.\nIl sesto giorno di tale mese si celebra la festivit\u00e0 ebraica Shavuot "}
{"id": "119734", "revid": "1305772", "url": "https://it.wikipedia.org/wiki?curid=119734", "title": "Tokugawa", "text": " \u00e8 il nome di una famiglia aristocratica giapponese. Il nome venne assunto nel 1567 da Matsudaira Kurandonosuke Motoyasu che si rinomin\u00f2 Ieyasu. Il nome pu\u00f2 indicare:"}
{"id": "119735", "revid": "41108995", "url": "https://it.wikipedia.org/wiki?curid=119735", "title": "Periodo Tokugawa", "text": ""}
{"id": "119737", "revid": "1503590", "url": "https://it.wikipedia.org/wiki?curid=119737", "title": "Adar Sheni", "text": "Adar Sheni, in ebraico \u05d0\u05d3\u05e8 \u05e9\u05e0\u05d9, \u00e8 un mese del calendario ebraico aggiunto come settimo negli anni embolismici. Letteralmente significa \"secondo adar\" e si pronuncia \"Ad\u00e0r shen\u00ec\".\nNel corso del mese cade la festa di Purim Shushan, doppione della festa principale che cade, ogni anno, nel mese di Adar."}
{"id": "119739", "revid": "287204", "url": "https://it.wikipedia.org/wiki?curid=119739", "title": "Shogun", "text": ""}
{"id": "119741", "revid": "1186766", "url": "https://it.wikipedia.org/wiki?curid=119741", "title": "Tishri", "text": "Primo mese del calendario ebraico, secondo la sequenza ordinaria. In ebraico: \u05ea\u05e9\u05e8\u05d9.\nTishri \u00e8 il mese in cui si concentrano alcune delle principali festivit\u00e0 ebraiche: Rosh haShana, capodanno ordinario, nel primo giorno del mese; Yom Kippur, giorno del digiuno di espiazione, il 10 del mese, e Sukkot, festa delle capanne, dal 15 al 21 del mese, che termina con la festivit\u00e0 di Simchat Torah nei giorni 22 e 23.\nPrima dell'Esilio babilonese il mese era chiamato Etan\u00ecm (1 Re )."}
{"id": "119742", "revid": "399", "url": "https://it.wikipedia.org/wiki?curid=119742", "title": "Numeri telefonici di pubblica utilit\u00e0", "text": ""}
{"id": "119744", "revid": "767487", "url": "https://it.wikipedia.org/wiki?curid=119744", "title": "Contact (film)", "text": "Contact \u00e8 un film del 1997 diretto da Robert Zemeckis.\nIl film, adattamento cinematografico dell'omonimo romanzo di Carl Sagan, descrive un ipotetico primo contatto tra umani e alieni e le relative implicazioni etiche e religiose, oltre a parlare in generale del rapporto fra fede e scienza. \u00c8 stato scritto nelle linee generali dallo stesso Sagan e dalla moglie Ann Druyan e successivamente sceneggiato.\n\u00c8 uscito nelle sale negli USA l'11 luglio 1997 e nelle sale italiane il 26 novembre 1997.\nTrama.\nEllie Arroway \u00e8 una bambina di 9 anni appassionata fin da piccola di trasmissioni radio, passione che le viene tramandata dall'adorato padre Ted, un radioamatore vedovo. Un giorno il padre ha un malore cardiaco e deve prendere delle pastiglie, che si trovano nel bagno della loro casa, due piani pi\u00f9 sopra. La piccola Ellie si lancia in una corsa contro il tempo per prendere le pastiglie, ma purtroppo non ci riesce, e ci\u00f2 provoca la morte del padre. Da questo momento Ellie perde la fede religiosa e, con il passare degli anni, inizia a dedicarsi completamente allo studio delle onde radio e poi alla ricerca di segnali di origine extraterrestre, diventando una stimata scienziata in tale settore. Ha cos\u00ec passato gli ultimi anni alla ricerca di possibili segnali di intelligenza extraterrestre nel cosmo, scandagliando lo spazio tramite radiotelescopi del progetto SETI, insieme con un gruppo di ricerca in cui spicca Kent, mite e sensibile scienziato che, nonostante sia non vedente, si dimostra essere uno dei suoi migliori collaboratori.\nUn giorno, mentre si trova a Porto Rico, la protagonista incontra Joss Palmer, predicatore e scrittore di forte fede cristiana, che ha studiato teologia senza poi diventare sacerdote in quanto non voleva accettare il celibato. Joss, presente sul posto per raccogliere testimonianze di tipo antropologico e sociale sugli indigeni, mette in dubbio la mancanza di fede di Ellie nel momento in cui, quando lei gli chiede scetticamente di darle una dimostrazione scientifica di cosa sia la fede, lui le risponde dicendole di dimostrargli in modo ugualmente scientifico il sentimento di amore che provava verso suo padre. I due si innamorano, ma proprio in quel momento irrompe sulla scena David Drumlin, superiore di Ellie, che le annuncia del taglio dei fondi al progetto che lei aveva in cantiere. Ellie e Joss si perdono cos\u00ec di vista.\nEllie si affanna a trovare nuovi fondi e si imbatte in una commissione scientifica che, inizialmente dubbiosa, su ordine del signor S. R. Hadden, un misterioso magnate industriale definito \"osservatore\" (in quanto ha osservato tramite una videocamera la conferenza che Ellie ha tenuto alla commissione), cambia idea e finanzia a Ellie un nuovo progetto. Per molto tempo non accade nulla, poi improvvisamente le antenne a cui Ellie lavora ricevono uno strano segnale, di indubbia provenienza extraterrestre, la cui origine viene localizzata nelle vicinanze della stella Vega. Il segnale viene decodificato e inizialmente appare come una sequenza di numeri primi, poi appare un secondo segnale che si rivela contenere un messaggio \"superficiale\", ovvero il filmato di un discorso di Adolf Hitler risalente alla Germania nazista, tratto dalla cerimonia di apertura dei giochi olimpici di Berlino del 1936, inviato per far capire ai terrestri di essere osservati dai mittenti del messaggio (storicamente era stata la prima trasmissione televisiva inviata con una discreta potenza); infine, estraendo opportuni fotogrammi inframmezzati alle immagini e combinandoli con i dati del segnale originale, appare il vero messaggio, che, una volta decifrato grazie ad Hadden, si rivela essere un insieme di pagine tridimensionali che contiene il progetto per la costruzione di una gigantesca macchina, probabilmente studiata per il trasporto interstellare di un singolo essere umano (nel romanzo di Carl Sagan sono cinque).\nLa macchina viene costruita e preparata per l'uso. David si prende il merito della scoperta, nonostante essa fosse di Ellie. Una ristretta rosa di piloti e scienziati viene selezionata ed esaminata per scegliere il passeggero della macchina, che andr\u00e0 ad assumere il ruolo di primo ambasciatore della razza umana in chiss\u00e0 quale realt\u00e0. Ellie \u00e8 fra i candidati, ma il compito di prendere parte ai test del veicolo viene affidato a David, poich\u00e9 alla domanda sulla propria fede in Dio risponde in modo affermativo, al contrario di Ellie, pertanto si ritiene che possa rappresentare meglio gli ideali degli Stati Uniti d'America e dell'umanit\u00e0.\nAl momento del collaudo, per\u00f2, un pazzo fanatico religioso, gi\u00e0 visto in precedenza da Ellie nelle vesti di santone, si fa saltare in aria dopo essersi infiltrato nello staff travestendosi da tecnico, distruggendo cos\u00ec il gigantesco teletrasportatore e uccidendo tutti gli addetti ai lavori, fra cui lo stesso David. Si scopre a questo punto che il governo, per sicurezza, aveva fatto segretamente costruire, tramite dei subappalti, un secondo teletrasportatore, sull'isola di Hokkaido, in Giappone, e che, siccome Ellie era risultata la seconda miglior candidata, \u00e8 in programma a breve il lancio con lei a bordo. A comunicare questo \u00e8 Hadden, che chiama Ellie dalla stazione spaziale Mir, dicendole che stare nello spazio \u00e8 l'unico modo per preservarsi da un tumore da cui \u00e8 affetto, e a causa del quale morir\u00e0 in breve tempo.\nAlla partenza di Ellie per altri mondi presenziano le due persone pi\u00f9 importanti per lei, che non aveva pi\u00f9 visto: Kent, il suo adorato amico e compagno di lavoro, e Joss, il suo amore perduto, che nel frattempo \u00e8 diventato uno scrittore di fama mondiale. Era stato Joss, davanti alla commissione per la scelta di chi sarebbe partito, a chiederle se credeva in Dio; in questo modo, essendo certo che Ellie avrebbe risposto negativamente, avrebbe fatto in modo che non sarebbe potuta partire, amandola ancora ed avendo paura di perderla.\nEllie parte e ha quindi modo di viaggiare attraverso diversi tunnel spaziotemporali, vedendo sistemi stellari extraterrestri (tra cui una stella che probabilmente \u00e8 proprio Vega) e meravigliosi avvenimenti cosmici di fronte ai quali rimane stupefatta, per approdare infine su un corpo celeste ignoto, che le si presenta con l'aspetto di un bellissimo ricordo infantile, ossia l'aspetto che lei immaginava avesse una spiaggia di Pensacola, in Florida, un contatto radio che da piccola trov\u00f2 col padre.\nEllie ha finalmente modo di incontrare gli extraterrestri che da tempo cerca, i quali le parlano tramite un loro rappresentante che le compare con le sembianze di suo padre: gli extraterrestri hanno esaminato i ricordi di Ellie per crearle un'atmosfera familiare, mentre lei era momentaneamente incosciente.\nL'extraterrestre le dice che a ideare il sistema di trasporto non furono i suoi simili ma un'altra specie presente in tempi precedenti, che in realt\u00e0 la sua specie \u00e8 solo rimasta in ascolto mentre gli umani cercavano per primi di inviare segnali nello spazio e che lui e i suoi simili non sanno chi siano e che fine abbiano fatto coloro che hanno creato il sistema di trasporto, ma forse un giorno torneranno. Terminato questo commovente primo incontro, Ellie si ritrova nuovamente sulla Terra, ma scopre che, sulla Terra, sono trascorsi solo pochi secondi dalla sua partenza, suscitando l'inevitabile scetticismo.\nEllie viene convocata davanti a una commissione d'inchiesta, ma non pu\u00f2 mostrare prove tangibili del suo viaggio e di quel che ha visto, perch\u00e9 la videocamera che aveva con s\u00e9, stranamente, ha registrato solo rumore bianco e nessuna immagine. In mancanza di prove, chiede che le credano per fede, dicendo di aver passato circa diciotto ore fra viaggio e incontro, al contrario di quanto \u00e8 stato visto da tutti, cio\u00e8 che lei avrebbe perso i contatti con la base solo per pochi istanti a causa di un problema tecnico del macchinario teletrasportatore e che il modulo nel quale lei era sistemata sarebbe caduto in una rete di sicurezza sopra al mare, appena dopo lo sgancio. Ellie viene per questo derisa e si sente esattamente come quando aveva criticato la fede di Joss, durante il loro primo incontro. Anche se la commissione non le crede \u2013 anzi arriva a insinuare che tutta la storia sia una presunta mistificazione da parte di Hadden, nel frattempo deceduto\u00a0\u2013 Ellie \u00e8 comunque rincuorata dal fatto che molta gente comune la crede sincera ed organizza manifestazioni a suo favore, a partire dal suo amato Joss, che ora \u00e8 con lei.\nPoco tempo dopo, il capo della commissione scopre una prova rilevante: la registrazione della videocamera di Ellie, nonostante non contenga nulla di visibile, dura circa diciotto ore, proprio il tempo dichiarato da Ellie. La Casa Bianca decide di tenere nascosto questo elemento, ma anche di continuare a finanziare le ricerche di Ellie. La donna torna cos\u00ec a occuparsi del progetto SETI e a cercare segnali dallo spazio, senza pi\u00f9 raccontare a nessuno la sua straordinaria esperienza, di cui conserva comunque un meraviglioso e perpetuo ricordo.\nProduzione.\nL'idea di scandagliare lo spazio alla ricerca di trasmissioni, \u00e8 concretizzata nel progetto SETI, realmente e tuttora esistente, dagli anni sessanta.\nCarl Sagan ha concepito l'idea di Contact nel 1979. Lo stesso anno, Lynda Obst, una delle migliori amiche di Sagan, \u00e8 stata assunta dal produttore Peter Guber come produttrice esecutiva nella sua casa di produzione, Casablanca FilmWorks. Lynda gli ha proposto l'idea Contact, e Peter si \u00e8 subito interessato a un'ipotetica produzione. E cos\u00ec Sagan, insieme con la moglie Ann Druyan, ha scritto un trattamento di circa cento pagine, finendolo nel novembre del 1980. Druyan ha detto \"Il sogno di Carl, e il mio, era di scrivere qualcosa, che in un film rappresentasse cosa fosse questo contatto, qualcosa che mostrasse la grandezza dell'universo\". Aggiunsero la scienza e la religione, come metafora filosofica del contatto fra esseri umani e alieni.\nSagan incorpor\u00f2 nel film gli studi di Kip Thorne sui wormhole e sui viaggi spaziali. La caratterizzazione della dottoressa Ellie \u00e8 stata ispirata dalla dottoressa Jill Tarter, che era a capo del progetto Phoenix dell'istituto SETI. Jodie Foster l'ha incontrata durante la preparazione del ruolo. La dottoressa Tarter forn\u00ec numerose indicazioni alla storia per renderla realistica e in parte simile alla sua carriera dagli anni cinquanta. Anche il personaggio di Kent, lo scienziato non vedente presente nel film, \u00e8 ispirato a un vero tecnico SETI (Kent Cullers).\nDal trattamento altri sceneggiatori presero la storia, unendola alle testimonianze di Tarter, sviluppando quella che sarebbe stata la storia.\nGuber nel frattempo divenne il presidente della Sony Pictures Entertainment ma i diritti del film nel frattempo erano stati acquistati da Warner Bros., che nel 1989, affid\u00f2 la produzione esecutiva a Lynda. Fu proposta la regia a Robert Zemeckis che dovette rinunciare, in quanto al lavoro su un film sulla vita di Harry Houdini.\nNel dicembre del 1993, la Warner Bros. propose George Miller per la regia, e incominci\u00f2 la pre-produzione del film, con Jodie Foster scelta come protagonista. Fu proposto a Ralph Fiennes di interpretare Palmer Joss, e Linda Hunt come presidentessa degli Stati Uniti. \nMiller chiese di aggiungere alla trama altri elementi, quali la presenza del Papa, e degli alieni pi\u00f9 visibili rispetto al plot originale, con un wormhole che portava su un altro pianeta. Il film avrebbe dovuto essere pronto per Natale 1996, ma la produzione con le richieste di Miller sarebbe slittata rispetto ai tempi previsti. Lo studio voleva cambiare regista, perch\u00e9 le sue pretese avrebbero posticipato l'uscita del film e aumentato il budget necessario per la produzione. Nel frattempo Robert Zemeckis si fece risentire, riproponendosi come regista. Il regista scelse Matthew McConaughey per interpretare Palmer Joss. Matthew rinunci\u00f2 a interpretare il protagonista di The Jackal in favore del ruolo in Contact. Per interpretare Ellie da bambina, \u00e8 stata scelta Jena Malone, e in produzione i suoi occhi, in origine castani, sono stati resi blu per essere uguali a quelli di Jodie Foster.\nA Carl Sagan fu diagnosticata la sindrome mielodisplasica nel 1994, ma and\u00f2 avanti ugualmente a lavorare alla produzione del film, morendo prima che questa si ultimasse.\nIncassi.\nPer un budget di produzione di 90 milioni di dollari, il film ha incassato 171 milioni di dollari in tutto il mondo.\nCritica e riconoscimenti.\nIl film \u00e8 stato accolto molto positivamente, sia per l'ottimo incasso al botteghino (171 milioni di dollari con una produzione costata circa la met\u00e0), sia per le tematiche trattate.\nIl critico Roger Ebert paragona \"Contact\" come importanza a \"Incontri ravvicinati del terzo tipo\", il film culto del 1977 di Steven Spielberg definendolo come uno dei migliori studi cinematografici sulla vita aliena. Ebert aggiunge \"Contact\" alla lista dei migliori film di sempre, nella \"Great Movies collection\".\nUn altro critico, James Berardinelli, definisce \"Contact\" uno dei migliori film del 1997, e dice che il film \u00e8 la dimostrazione che Hollywood \u00e8 capace di creare magie, definendolo fra i migliori film di fantascienza, al pari di \"\" di Stanley Kubrick. Mick LaSalle del San Francisco Chronicle dice di aver gradito i primi 90 minuti per poi non aver apprezzato i troppi effetti speciali nel finale. Rita Kempley del Washington Post invece \u00e8 fra i pochi critici a non aver gradito il film, definendolo troppo basato sul dibattito santit\u00e0/scienza.\nUscito in un anno ricco di film di successo, molti dei quali anche di fantascienza, ma su tutti quello di maggior successo fu \"Titanic\". Infatti fu nominato agli Academy Award per il miglior sonoro, ma l'Oscar fu uno dei tanti vinti dal kolossal di James Cameron. Jodie Foster fu nominata come miglior attrice per il Golden Globe, vinto poi da Judi Dench per \"Mrs. Brown\".\n\"Contact\" ha vinto il premio Hugo nel 1998 nella categoria Best Dramatic Presentation prevalendo su candidati come Gattaca, Men In Black e Starship Troopers. La Academy of Science Fiction, Fantasy &amp; Horror Films ha premiato Jodie Foster (Best Actress) e Jena Malone (Best Performance by a Younger Actor) al 24\u00ba Saturn Awards. Al Saturn Award sono stati nominati anche Robert Zemeckis come miglior regista, gli sceneggiatori James V. Hart e Michael Goldenberg, e il compositore della colonna sonora Alan Silvestri. Sempre al Saturn Award, \"Contact\" era stato fra i candidati come miglior film di fantascienza, ma il premio fu vinto da \"Men in Black\"."}
{"id": "119748", "revid": "118244130", "url": "https://it.wikipedia.org/wiki?curid=119748", "title": "Yom HaAtzmaut", "text": "Yom HaAtzmaut (, letteralmente: \"Giorno dell'indipendenza\") \u00e8 la festa dell'indipendenza dello Stato di Israele. Cade il 5 di Iyar ossia alla fine di aprile/all'inizio di maggio secondo il calendario gregoriano, e dura un giorno.\nCelebra la fondazione dello Stato di Israele avvenuta nel 1948, in seguito alla Dichiarazione d\u2019indipendenza proclamata da David Ben Gurion il 14 maggio 1948.\nIl Giorno dell'indipendenza \u00e8 una celebrazione particolarmente significativa per i suoi cittadini, che hanno partecipato fisicamente e attivamente alla creazione dello Stato.\nIn Israele, alla vigilia del Giorno dell'indipendenza, si svolge una cerimonia inaugurale di accensione delle torce sul Monte Herzl a Gerusalemme (luogo di sepoltura di Theodor Herzl).\nIn tutto il paese, i comuni e le autorit\u00e0 locali sponsorizzano celebrazioni pubbliche gratuite, comprese esibizioni di artisti popolari; fuochi d'artificio che possono essere visti in tutta la citt\u00e0; e altoparlanti che trasmettono musica israeliana.\nNel Giorno dell'indipendenza, vengono assegnati premi per meriti in svariate discipline: scienze umanistiche e letterarie; scienze sociali e istruzione; scienze esatte; scienza, agricoltura e medicina; e arti. \nIstituiti nel 1953, questi premi vengono consegnati ogni anno dal ministro dell'istruzione e della cultura a persone e organizzazioni che hanno dimostrato tramite il proprio operato di meritarli.\nLe basi dell'esercito sono aperte al pubblico, i musei dell\u2019IDF offrono spettacoli speciali gratuiti e nei cieli e nelle acque della nazione hanno luogo i sorvoli dell'aeronautica e le esibizioni navali.\nMolti cittadini visitano la campagna, si recano sui campi di battaglia della guerra d'indipendenza, visitano i monumenti ai caduti, fanno escursioni nella natura e in generale, trascorrono la giornata all'aperto facendo picnic e preparando barbecue.\nCollegamenti esterni.\nhttps://www.morasha.it/ebraismoabc/index.html\nhttps://mfa.gov.il/mfa/aboutisrael/israelat50/pages/remembrance%20day-independence%20day%20-%20selected%20readin.aspx"}
{"id": "119751", "revid": "287204", "url": "https://it.wikipedia.org/wiki?curid=119751", "title": "Dottrine cristologiche dei primi secoli", "text": "Le dottrine cristologiche dei primi secoli sono insegnamenti teologici riguardanti la definizione della natura di Ges\u00f9 Cristo, la sua divinit\u00e0, i suoi rapporti con la tradizione giudaica e con il monoteismo precristiano, tutti punti di un complesso di dottrine che costituiranno la cristologia. Una volta raggiunto un certo grado di consolidamento dottrinale e di istituzionalizzazione ecclesiastica, le dottrine marginali vennero giudicate eterodosse e considerate eresie dalla maggior parte delle Chiese cristiane e negli scritti dei Padri della Chiesa.\nNei primi secoli dell'era cristiana i movimenti che sostenevano le pi\u00f9 importanti di queste dottrine diedero luogo a organizzazioni ecclesiastiche che, non coincidendo con quelle della maggioranza istituzionalizzata, sono state definite come \"chiese scismatiche\". La loro esistenza acquist\u00f2 rilevanza politica quando Costantino I cerc\u00f2 di ricostituire l'unit\u00e0 culturale e politica dell'impero romano attorno alla \"nuova\" religione cristiana. Allo scopo di sedare le discordie radicate nella comunit\u00e0 cristiana egli convoc\u00f2 il Concilio di Nicea del 325, che rappresent\u00f2 un momento importante di confronto, essendo stato il primo concilio della cristianit\u00e0. \nL'esempio pi\u00f9 significativo di dottrina cristologica che acquist\u00f2 rilevanza politica \u00e8 l'arianesimo, adottato dai regni romano-barbarici come quello Longobardo dopo che esso era stato condannato nell'Impero Romano.\nSette e movimenti.\nAbeliani.\nSetta sviluppatasi nell'Africa settentrionale nel IV secolo, ma gi\u00e0 estinta da tempo all'epoca di Agostino. \nI suoi membri erano sostenitori dell'assoluta continenza sessuale. Derivavano il loro nome da Abele che, a loro avviso, e secondo ci\u00f2 che ne narrano delle tradizioni rabbiniche, era stato sposato con la gemella di suo fratello Caino, senza tuttavia mai avere avuto rapporti sessuali con lei.\nAdelofagi.\nSetta fiorita nel IV secolo. I suoi adepti mangiavano in solitudine e non credevano nella divinit\u00e0 dello Spirito santo.\nAdozionismo.\nQuesta dottrina cristologica accentua l'umanit\u00e0 di Cristo, vedendo in lui soltanto uno strumento storico contingente, subordinato alla potenza del Padre. Questa concezione \u00e8 assai simile al Subordinazionismo, per la quale il Figlio \u00e8 strettamente subordinato al Padre.\nApollinarismo.\nQuesta dottrina nacque per opera del vescovo Apollinare di Laodicea (310-390 d. C.), un teologo che si era distinto nella lotta contro l'Arianesimo. Per cercare di salvaguardare la divinit\u00e0 della persona di Cristo, negata dall'Arianesimo, Apollinare sosteneva la formula dell\"'unica natura\" (\"\u03bc\u03af\u03b1 \u03c6\u03cd\u03c3\u03b9\u03c2\") di Ges\u00f9, secondo la quale il Verbo Divino si sarebbe unito in Ges\u00f9 Cristo ad un'umanit\u00e0 incompleta, cio\u00e8 ad un'umanit\u00e0 dotata dell'anima vegetativa ed animale ma priva dell'anima razionale: il Verbo Divino avrebbe sostituito in Ges\u00f9 Cristo quest'anima razionale assente.\nA seguito della condanna dal Concilio di Costantinopoli del 381 e del successivo esilio del suo fondatore (388) i seguaci furono dispersi.\nArianesimo.\nL'Arianesimo \u00e8 il movimento teologico pi\u00f9 rilevante del IV secolo: secondo Ario, sacerdote di Alessandria d'Egitto (256-336), la figura del Padre deve collocarsi in posizione preminente all'interno della Trinit\u00e0, subordinando cos\u00ec il Figlio al Padre e riducendo la figura di Ges\u00f9 alla dimensione umana, soltanto in rapporto di somiglianza con quella divina. Ario considera veramente trascendente e \"increato\" soltanto il Padre, che sarebbe l'unico e vero Dio: quindi Ges\u00f9 non pu\u00f2 essere considerato realmente Dio, anche se - in quanto suo figlio - partecipa alla grazia divina; secondo Ario anche il Verbo (o \"Logos\") non \u00e8 vero Dio.\nAgostino d'Ippona combatt\u00e9 aspramente questa dottrina, condannandola e confutandola in alcune sue opere, tra le quali il \"Contra sermonem Arianorum\" ed il \"Contra Maximinum haereticum episcopum Arianorum\".\nDiofisismo.\nIl diofisismo \u00e8 una dottrina che sostiene la coesistenza in Cristo delle due nature, l'umana e la divina, in base a quanto deciso nel IV concilio ecumenico di Calcedonia nel 451. Secondo la teoria diofisista l'umano e il divino sono uniti senza separazione o confusione e, anzi, con armonia e assenza di contraddittoriet\u00e0 nell'unicit\u00e0 della figura del figlio.\nDocetismo.\nIl docetismo \u00e8 una dottrina cristologica, ovvero una concezione sulla vera natura del Cristo. Il suo nome deriva dal verbo greco dok\u00e9in, che significa apparire. Essa si riferisce alla convinzione che le sofferenze e l'umanit\u00e0 di Ges\u00f9 Cristo fossero apparenti e non reali.\nDonatismo.\nIl Donatismo prende il nome da Donato di Case Nere (nel 315 vescovo di Cartagine). Questo movimento nasce e si sviluppa in Africa nel IV secolo e prende le mosse dalla critica nei confronti di quei vescovi che non avevano resistito alle persecuzioni di Diocleziano ed avevano consegnato ai magistrati romani i libri sacri. Secondo i donatisti i sacramenti amministrati da questi sacerdoti non sarebbero validi. Ci\u00f2 porterebbe a considerare i Sacramenti non efficaci di per s\u00e9, ma dipendenti dalla dignit\u00e0 di chi li amministra.\nQuesta dottrina, combattuta aspramente dai Papi e da Sant'Agostino, assunse anche una dimensione rivoluzionaria con rivendicazioni sociali, come la cancellazione dei debiti, il terrorismo nei confronti dei padroni terrieri, ecc.\nNel 411, l'imperatore Onorio li dichiar\u00f2 fuorilegge. Poi, le invasioni dell'Africa cristiana da parte dei Vandali (nel 429) prima e degli Arabi musulmani poi dopo sommersero questa Chiesa.\nLe opere agostiniane di condanna e di confutazione del Donatismo sono numerose: \"Contra Cresconium grammaticum Donatistam\", \"Contra Gaudentium Donatistarum episcopum\", \"De baptismo contra Donatistas\", \"Epistola ad Catholicos contra Donatistas\", \"Psalmus contra partem Donati\", \"Post collationem ad Donatistas\".\nManicheismo.\nReligione fondata in Persia dal predicatore Mani (216-276) nel tentativo di fondare una religione universale che fondesse caratteristiche dello Zoroastrismo con il Cristianesimo (probabilmente con influenze di seguaci di Marcione e Bardesane) e del Buddismo che egli aveva conosciuto durante un viaggio in India.\nDal punto di vista dottrinale il manicheismo pu\u00f2 essere considerato una forma di gnosticismo dualistico, che contrappone su uno stesso piano il Male (le Tenebre, il Diavolo) e il Bene (la Luce, Dio): il dio venerato dalle religioni sarebbe in realt\u00e0 un demonio, mentre il vero dio sarebbe un \"deus absconditus\".\nIn campo etico il manicheismo prevede un ascetismo molto rigoroso sia dal punto di vista sessuale che alimentare, arrivando a proibire il matrimonio e l'uso di determinate bevande. \nLa chiesa manichea \u00e8 composta dai \"perfetti\" (gli asceti, che costituiscono la vera e propria Chiesa) e dagli \"imperfetti\" (uditori o catecumeni).\nQuesta dottrina ha suscitato grande interesse anche fra molti intellettuali, a partire da Agostino d'Ippona, che per\u00f2 in seguito ne divenne acerrimo nemico, scrivendo ben dieci opere contro tale dottrina, tra le quali \"Contra Faustum Manichaeum\", \"Contra Secundinum Manichaeum\", \"De duabus animabus contra Manichaeos\", \"De Genesi contra Manicheos\" e \"De natura boni contra Manichaeos\": uniche fonti sulla religione di Mani fino a met\u00e0 XIX secolo.\nSubito osteggiata dagli imperatori romani e persiani ebbe breve diffusione in Occidente, ma sopravvisse per secoli in Asia centrale e Cina.\nIn seguito il termine Manicheismo fu utilizzato per indicare posizioni cristiane dualiste (collegabili a quelle di Marcione) diffuse nell'alto e basso medioevo (vedi Manichei medievali) come, tra gli altri, i Bogomili ed i Catari.\nMarcionismo.\nMarcione (85-160), vescovo nato a Sinope sul Mar Nero, fu il fondatore di questa dottrina; alcuni Padri della Chiesa (Epifanio di Salamina ad esempio) indicano in Cerinto un suo maestro.\nLa Chiesa marcionita era probabilmente ben organizzata con un clero (\"i perfetti\") accuratamente preparati e che conducevano una vita contemporaneamente attiva e duramente ascetica, tanto che sopravvisse per secoli e probabilmente continu\u00f2 in vari movimenti tardi, come Bogomili e Catari (vedi Manichei medievali).\nLa sua dottrina si basava sulla contrapposizione, di cui parla anche l'apostolo Paolo nei suoi insegnamenti, fra Antico Testamento e Nuovo Testamento: al \"dio giusto\" della Bibbia ed in particolare della Genesi (o Tor\u00e0) si contrappone il \"dio buono\" (il \"dio sconosciuto\") che ha inviato suo figlio Ges\u00f9 per la salvezza di tutti.\nMarcione d\u00e0 alla sua Chiesa una impostazione evangelica (valgono solo i testi sacri e non la tradizione) e lontana dalla tradizione giudaica.\nModalismo.\nDottrina del II-III secolo secondo la quale le tre persone divine sarebbero soltanto tre aspetti dell'unica divinit\u00e0. \u00c8 una forma del cosiddetto monarchismo, una corrente che mirava a conservare intatta ed illimitata la \"monarchia\" del Padre (ovvero la sua assoluta unicit\u00e0), interpretando perci\u00f2 la persona di Ges\u00f9 Cristo come un essere umano che ospitava in s\u00e9 la forza divina.\nMonofisismo.\nSecondo questa dottrina, sostenuta nel V secolo da Eutiche, capo di un grande convento di Costantinopoli, Ges\u00f9 possedeva una sola natura (\"m\u00f3nos\" + \"physis\"), \"ibrida\", frutto dell'assorbimento in quella divina, di quella umana, che, quindi, era solo apparente.\nQuesta dottrina fu condannata dal IV Concilio ecumenico di Calcedonia (451), ma una versione da essa derivata, detta \"Miafisismo\", \u00e8 tuttora seguita dalla Chiesa apostolica armena, dalla Chiesa copta ortodossa nonch\u00e9 dalla Chiesa ortodossa siriaca.\nMonotelismo (o monoteletismo).\nQuesta dottrina del VII secolo affermava l'esistenza in Ges\u00f9 di una sola volont\u00e0 (\"m\u00f3nos\" + \"th\u00e9lein\"): la volont\u00e0 umana, fisica, di Ges\u00f9 sarebbe stata determinata nel suo agire terreno dalla volont\u00e0 divina. Il monotelismo in qualche misura pu\u00f2 essere considerato una ripresa attenuata del monofisismo, con per\u00f2 l'accento spostato dall'unit\u00e0 della natura all'unit\u00e0 della volont\u00e0: i monoteliti ritenevano infatti che la natura umana fosse subordinata a quella divina, pur conservando la distinzione fra le due nature.\nIl monotelismo, formulato per la prima volta da Severo di Antiochia agli inizi del V secolo, fu rielaborato nel VII secolo dal patriarca di Costantinopoli Sergio, al fine di ricomporre l'unit\u00e0 fra l'ortodossia ed il monofisismo, facendo nascere un acceso ed intricato dibattito.\nIl III Concilio di Costantinopoli (680-681) risolse la questione, affermando l'esistenza in Cristo di due distinte volont\u00e0, ciascuna secondo la sua diversa natura, ma sempre concordi, perch\u00e9 trovano la loro unit\u00e0 nella persona di Ges\u00f9 Cristo.\nMontanismo.\nIl Montanismo nasce in Frigia grazie a Montano, ex sacerdote della dea Cibele, nella seconda met\u00e0 del II secolo d.C. Le caratteristiche principali di questo movimento furono:\nA causa di queste diversit\u00e0 si accentu\u00f2 il contrasto tra la Chiesa cristiana ufficiale e la Chiesa montanista carismatica, nella quale avevano un ruolo importante sia i profeti che le donne.\nNestorianesimo.\nIl monaco Nestorio, patriarca di Costantinopoli tra il 428 ed il 431 e ideatore di questa concezione, sosteneva le seguenti posizioni dottrinali:\nLa dottrina nestoriana, detta anche \"duofisismo (dal greco antico \u03b4\u03cd\u03bf, dyo, 'due', e \u03c6\u03cd\u03c3\u03b9\u03c2, physis, 'natura') estremo\", fu combattuta duramente da San Cirillo di Alessandria e venne condannata dal Concilio di Efeso del 431. I nestoriani si rifugiarono in Persia, fondando la Chiesa nestoriana, e svolsero una grande attivit\u00e0 missionaria in India ed in Cina finch\u00e9 su di loro non si abbatterono le persecuzioni dei principi mongoli musulmani, che ridussero i nestoriani a poche migliaia di fedeli.\nNovazianismo.\nQuesto movimento, che determin\u00f2 anche una scissione ecclesiastica, prende il nome dal presbitero romano Novaziano (220-258) che, dopo un'iniziale posizione moderata sulla controversa questione dei \"lapsi\", si fece sostenitore di una linea molto rigorosa e intransigente, mettendosi in netto contrasto con la posizione \"ufficiale\" della Chiesa: per questo fu scomunicato da un concilio romano nel 251.\nSecondo Novaziano la Chiesa deve essere costituita da un piccolo gruppo di spirituali, inevitabilmente in conflitto con la citt\u00e0 terrena (in sostanza una Chiesa di profeti e di martiri), mentre per i vescovi la Chiesa \u00e8 un popolo che deve riunire tutti i fedeli, con i loro diversi livelli di spiritualit\u00e0.\nNovaziano ed i suoi seguaci predicavano il rigorismo dottrinale e la necessit\u00e0 di un rinnovamento spirituale all'interno della Chiesa.\nPelagianesimo.\nIl Pelagianesimo \u00e8 un movimento cristiano diffuso dopo il 410 dal monaco bretone Pelagio (354 ca.- 427 ca.) in Africa ed in Palestina: si tratta di una dottrina ascetica molto rigorosa, che ha come fondamento il \u201cperfezionismo\u201d, ovvero una sorta di concezione eroica dell'uomo, che considera l'uomo sostanzialmente libero dagli effetti del peccato originale e perci\u00f2 capace di operare la salvezza con le sue sole forze.\nSecondo Pelagio la stessa Grazia divina non sarebbe altro che il libero arbitrio e la redenzione di Cristo un semplice appello a fare il bene.\nAgostino fu il pi\u00f9 grande avversatore di questo movimento, e scrisse diverse opere interamente dedicate alla confutazione delle teorie di Pelagio (\"De natura et Gratia contra Pelagium\", \"Contra duas epistolas Pelagianorum\", \"Contra Iulianum haeresis Pelagianae\", \"De gestis Pelagii\", \"De Gratia Christi et de peccato originale contra Pelagium\").\nPriscillianesimo.\nQuesto movimento prende il nome dal vescovo spagnolo Priscilliano, nato ad Avila intorno al 345 e giustiziato con sei seguaci a Treviri nel 385 su ordine dell'usurpatore Magno Massimo, dopo essere stato denunciato da alcuni vescovi spagnoli.\nIl Priscillianesimo, che si diffuse in Spagna, Provenza e Aquitania, probabilmente sopravvisse fino al VI secolo, specialmente in Galizia.\nPriscilliano \u00e8 la figura pi\u00f9 rilevante di una comunit\u00e0 comprendente altri vescovi ed influenzata da maestri gnostici provenienti da Alessandria d'Egitto. Gli aspetti principali della sua dottrina comprendono:\nPriscilliano, gi\u00e0 condannato all'esilio, si rivolse a Magno Massimo, che per\u00f2 lo condann\u00f2 a morte per magia, una motivazione che consentiva la confisca dei beni dei priscilliani."}
{"id": "119752", "revid": "7336", "url": "https://it.wikipedia.org/wiki?curid=119752", "title": "Thomas Dorsey", "text": ""}
{"id": "119754", "revid": "1543377", "url": "https://it.wikipedia.org/wiki?curid=119754", "title": "Bison bison", "text": "Il bisonte americano, o semplicemente bisonte (\"Bison bison\" ()), \u00e8 una specie di bisonte che un tempo vagava per tutto il Nord America in vaste mandrie. La sua distribuzione storica, dal 9000 a.C., \u00e8 descritta come la grande cintura di bisonti, un tratto di ricca prateria che si estendeva dall'Alaska al Golfo del Messico, a est fino alla costa atlantica (quasi fino alla zona delle maree atlantica in alcune aree) a nord fino a New York e a sud fino alla Georgia e, secondo alcune fonti, fino in Florida, con avvistamenti nella Carolina del Nord vicino a Buffalo Ford sul fiume Catawba, fino al 1750. Quest'imponente animale si \u00e8 quasi estinto per cause antropiche, con una combinazione di caccia e macellazione commerciale eccessiva nel XIX secolo, e l'introduzione di malattie bovine tramite l'interazione con i bovini domestici. Con una popolazione di oltre 60 milioni alla fine del XVIII secolo, la specie era scesa a soli 541 animali entro il 1889. I primi sforzi di conservazione si espansero a met\u00e0 del XX secolo, con una rinascita a circa 31.000 bisonti selvatici oggi, in gran parte limitati in pochi parchi e riserve nazionali. Attraverso molteplici reintroduzioni, la specie ora \u00e8 stata reintrodotta anche in alcune regioni della Yakutia e in Messico.\nSono state descritte due sottospecie o ecotipi: il bisonte di pianura (\"B. b. bison\"), di dimensioni pi\u00f9 piccole e con una gobba pi\u00f9 arrotondata, e il bisonte delle foreste (\"B. b. athabascae\"), la sottospecie pi\u00f9 grande e con una gobba pi\u00f9 squadrata. Inoltre, \u00e8 stato suggerito che il bisonte delle pianure possa in realt\u00e0 essere due sottospecie, una settentrionale (\"B. b. montanae\") e una meridionale (\"B. b. bison\"), portando ad un totale di tre sottospecie. Tuttavia, questa ipotesi non \u00e8 generalmente supportata. Il bisonte delle foreste \u00e8 una delle pi\u00f9 grandi specie bovine selvatiche esistenti al mondo, superato solo dai gaur asiatici. Tra gli animali terrestri esistenti in Nord America, il bisonte \u00e8 il pi\u00f9 pesante ed il pi\u00f9 lungo, ed il secondo pi\u00f9 alto dopo l'alce.\nPer molti millenni, le trib\u00f9 dei nativi americani avevano legami culturali e spirituali con il bisonte americano. \u00c8 il mammifero nazionale degli Stati Uniti d'America.\nEtimologia.\nIl termine \"bufalo\" \u00e8 talvolta considerato un termine improprio per questo animale e potrebbe essere confuso con i \"veri\" bufali, come il bufalo d'acqua asiatico e il bufalo africano. Tuttavia, il nome \"buffalo\" \u00e8 elencato in molti dizionari come un nome accettabile per il bufalo o bisonte americano. Samuel de Champlain diede il nome bufalo (\"buffles\" in francese) al bisonte nel 1616 (pubblicato nel 1619), dopo aver visto delle pelli e un disegno mostratigli dai membri della Nipissing First Nation, che affermarono di aver viaggiato per quaranta giorni (da est del lago Huron) per commerciare con un'altra nazione che cacciava questi animali. Nell'uso inglese, il termine bufalo risale al 1625 in Nord America, quando il termine fu registrato per la prima volta per questo mammifero americano. Ha quindi una storia molto pi\u00f9 lunga del termine bisonte, registrato per la prima volta nel 1774. Il bisonte americano \u00e8 strettamente imparentato con il bisonte europeo.\nNella lingua di alcune trib\u00f9 indiane delle pianure, esistono due nome diversi per identificare i bisonti maschi e le femmine, ognuno con una designazione diversa, anzich\u00e9 una singola parola generica che indica entrambi i sessi. Esse sono:\nTale distinzione non \u00e8 una caratteristica generale della lingua (ad esempio, l'arapaho possiede termini neutri per il genere per altri grandi mammiferi come wapiti, cervi mulo, ecc.), ed \u00e8 quindi, probabilmente, dovuto allo speciale significato che il bisonte delle praterie ha per la vita e la cultura di queste trib\u00f9.\nDescrizione.\nIl bisonte americano cambia il mantello a seconda della stagione: durante l'inverno cresce un mantello ispido, lungo, e di colore marrone scuro, mentre d'estate presenta una mantello pi\u00f9 leggero e di colore marrone chiaro. I bisonti maschi sono significativamente pi\u00f9 grandi e pi\u00f9 pesanti delle femmine. Il bisonte delle foreste \u00e8 potenzialmente pi\u00f9 primitivo nel fenotipo del bisonte delle pianure, mentre quest'ultimo probabilmente si \u00e8 evoluto dall'ibridazione di \"Bison occidentalis\" e \"Bison antiquus\". I bisonti delle pianure sono generalmente pi\u00f9 piccoli dei bisonti delle foreste. Generalmente, i maschi possono raggiungere una lunghezza massima di 3,5 metri, mentre le femmine possono raggiungere i 2,85 metri di lunghezza. La coda aggiunge dai 30 ai 95 centimetri di lunghezza. L'altezza al garrese varia a seconda della specie, con il bisonte di pianura (\"B. b. bison\") che pu\u00f2 variare tra i 152 e i 186 centimetri, mentre il bisonte delle foreste (\"B. b. athabascae\") pu\u00f2 raggiungere anche i 2 metri d'altezza al garrese. In genere il peso pu\u00f2 variare da 318 a 1.179\u00a0kg, da 460 a 988\u00a0kg con un peso medio da 730 a 792,5\u00a0kg per il bisonte delle pianure, e 943,6\u00a0kg per il bisonte di foresta (nei maschi), e da 360 a 640\u00a0kg con un peso medio da 450 a 497,6\u00a0kg per le femmine, sebbene le stime pi\u00f9 basse rappresentino, probabilmente, il peso tipico intorno all'et\u00e0 di maturit\u00e0 sessuale a circa 2-3 anni di et\u00e0. Il maschio selvatico pi\u00f9 pesante mai registrato per \"B. b. bison\" pesava 1.270\u00a0kg sebbene ci siano stati altri maschi con un peso stimato di 1.360\u00a0kg. \"B. b. athabascae\" \u00e8 significativamente pi\u00f9 grande e pi\u00f9 pesante di \"B. b. bison\" mentre il numero di individui registrati per il primo \u00e8 stato limitato dopo la riscoperta di una mandria relativamente pura. Quando viene allevato in cattivit\u00e0 per la carne, il bisonte pu\u00f2 diventare innaturalmente pesante e il bisonte semi-domestico pi\u00f9 grande mai pesato, pesava 1.724\u00a0kg. La teste e i quarti anteriori sono molto massicci ed entrambi i sessi hanno corna corte e ricurve che possono crescere fino a 60 centimetri di lunghezza, e con un distanziamento da 90 centimetri a 124 centimetri, che usano nella lotta per lo supremazia all'interno della mandria e per difendersi dai predatori.\nI bisonti sono erbivori, pascolando erbe e sementi nelle praterie nordamericane. Il loro programma giornaliero prevede periodi di due ore di pascolo, riposo e masticazione, per poi spostarsi in una nuova area per pascolare di nuovo. I giovani maschi sessualmente maturi possono iniziare ad accoppiarsi con le femmine all'et\u00e0 di due o tre anni, ma se sono presenti pi\u00f9 maschi maturi, potrebbero non essere in grado di competere fino a quando non raggiungono i cinque anni di et\u00e0.\nPer i primi due mesi di vita, i vitelli sono di colore pi\u00f9 chiaro degli adulti. Una condizione molto rara \u00e8 il bufalo bianco, in cui il vitello diventa completamente bianco da adulto.\nDistribuzione e popolazione.\nNonostante siano i parenti pi\u00f9 stretti del bestiame domestico originario del Nord America, i bisonti non furono mai addomesticati dai nativi americani. I successivi tentativi di addomesticamento da parte degli europei prima del XX secolo ebbero un successo limitato. I bisonti sono stati descritti come aventi un \"carattere selvaggio e ingovernabile\"; possono saltare fino a 1,8 metri (6 piedi) verticalmente, e correre a 55\u201365\u00a0km/h (35\u201340 mph) quando agitati. Questa agilit\u00e0 e velocit\u00e0, combinate con le loro grandi dimensioni e peso, rende le mandrie di bisonti difficili da confinare, poich\u00e9 possono facilmente sfuggire o distruggere la maggior parte delle recinzioni, incluso la maggior parte del filo spinato. I sistemi di maggior successo comprendono grandi recinzioni di 6 metri (20 piedi) d'altezza, realizzate con travi d'acciaio saldato, con una base interrata di almeno 1,8 metro (6 piedi) nel cemento. Queste recinzioni, sebbene costose, richiedono pochissima manutenzione. Inoltre, sovrapporre le sezioni della recinzione in modo che le aree erbose oltre non siano visibili impedisce al bufalo di tentare di raggiungere una nuova area.\nAttualmente esistono circa 500.000 bisonti in terreni privati e circa 30.000 in terreni pubblici che includono riserve ambientali e governative. Secondo la IUCN, circa 15.000 bisonti sono considerati selvatici, bisonti ruspanti non confinati dalla scherma.\nLa The Nature Conservancy (TNC) ha reintrodotto il bisonte in oltre una dozzina di riserve naturali negli Stati Uniti. Nell'ottobre 2016, la TNC ha reintrodotto la mandria di bisonti pi\u00f9 orientale del paese, a Kankakee Sands Nature Preserve in Morocco, nella Contea di Newton, Indiana. Nel 2014, le trib\u00f9 degli Stati Uniti e le First Nations canadesi hanno firmato un trattato per aiutare con la reintroduzione del bisonte, il primo ad essere firmato in quasi 150 anni.\nHabitat e sentieri.\nIl bisonte americano vive nelle valli fluviali, nelle praterie e nelle pianure. Il suo habitat tipico \u00e8 costituito da praterie aperte o semiaperte, arbusti di salvia, terre semiaride e arbusti. Prediligono anche aree poco boscose. Il bisonte pascola anche in zone collinari o montuose dove i pendii non sono ripidi. Sebbene non particolarmente conosciuti come animali d'alta quota, la mandria del Parco nazionale dello Yellowstone si trova spesso ad altitudini superiori a 2.400 metri (8.000 piedi), e la mandria delle Henry Mountains si trova nelle pianure intorno alle Henry Mountains, nello Utah, cos\u00ec come nelle valli montane delle Henry Mountains ad un'altitudine di 3.000 metri (10.000 piedi). Le prime arterie stradali del Nord America, ad eccezione di quelle lasciate dai mastodonti o dai buoi muschiati, ormai cancellate dal tempo, e le rotte degli scavatori, erano le tracce lasciate da bisonti e dai cervi nella loro migrazione stagionale e tra le zone di pascolo e le saline. Molti di questi percorsi, martellati da innumerevoli zoccoli che seguivano istintivamente gli spartiacque e le creste delle montagne per evitare il letame estivo e i cumuli di neve invernali dei luoghi pi\u00f9 bassi, furono seguite dai nativi americani come percorsi per i terreni di caccia e come sentieri dei guerrieri. Erano inestimabili per gli esploratori e furono adottati anche dai pionieri coloniali.\nI percorsi lasciati dai bisonti erano tipicamente a nord e a sud, ma diversi sentieri chiave est-ovest furono usati in seguito come ferrovie. Alcuni di questi includono il Cumberland Gap attraverso le Blue Ridge Mountains fino al Kentucky settentrionale. Un sentiero molto utilizzato attraversava il fiume Ohio alle cascate dell'Ohio e si dirigeva verso ovest, attraversando il fiume Wabash vicino a Vincennes, Indiana. Citando il senatore Thomas Hart Benton che saluta questi sagaci tracciatori, il bisonte ha aperto la strada alle ferrovie per il Pacifico.\nMessico.\nL'estensione meridionale della distribuzione storica del bisonte americano comprende il Messico settentrionale e le aree adiacenti degli Stati Uniti, come documentato da documenti archeologici e resoconti storici dagli archivi messicani dal 700 d.C. al XIX secolo. La mandria di bisonti di Janos-Hidalgo spaziava tra Chihuahua, Messico e Nuovo Messico, Stati Uniti, almeno dagli anni '20. La persistenza nella regione di questo branco suggerisce che l'habitat adatto per i bisonti \u00e8 nel Messico settentrionale. Nel 2009, il bisonte geneticamente puro \u00e8 stato reintrodotto nella Riserva della Biosfera di Janos, nel Chihuahua settentrionale, aggiungendosi alla popolazione di bisonti messicani. Nel 2020, una seconda mandria \u00e8 stata introdotta a Maderas del Carmen.\nSiberia.\nSin dal 2006, un branco di bisonti delle foreste del Parco nazionale Elk Island, Alberta, \u00e8 stato introdotto nella Yakutia, Russia, per conseguire il progetto di rewilding pleistocenico, un progetto per la reintroduzione della megafauna pleistocenica esistente, o i loro pi\u00f9 stretti rappresentanti moderni, per ristabilire l'ecosistema pleistocenico in aree dove la megafauna si \u00e8 estinta; il bisonte delle foreste \u00e8 il parente pi\u00f9 stretto dell'estinto bisonte della steppa. Questi bisonti si stanno adattando bene nella loro patria di 6.000 anni fa, e la Lista Rossa della Yakutia ha ufficialmente registrato la specie nel 2019, ed un secondo branco si \u00e8 formato nel 2020.\nTassonomia.\nEvoluzione.\nLa famiglia dei bovini (tauridi e bisonidi) si discost\u00f2 dalla linea ancestrale comune con il bufalo d'acqua e il bufalo africano circa 5-10 milioni di anni fa. Da allora, il lignaggio familiare di bisonti e bovini taurini non sembra essere una semplice struttura \"ad albero\" come \u00e8 spesso raffigurato in molte evoluzioni, perch\u00e9 esistono prove di diversi incroci tra diverse specie e membri all'interno di questa famiglia, anche molti milioni di anni dopo che i loro antenati si separarono in specie diverse. Questo incrocio non \u00e8 stato sufficiente per rimettere insieme le diverse specie, ma ha portato a relazioni inaspettate tra molti membri di questo gruppo, come il fatto che lo yak sia correlato al bisonte americano, quando tali parentele non sarebbero altrimenti evidenti.\nUno studio del 2003 sul DNA mitocondriale ha indicato quattro distinti lignaggi materni nella sottotrib\u00f9 Bovina:\nTuttavia, l'analisi del cromosoma Y ha associato il bisonte europeo ed il bisonte americano. Uno studio precedente che utilizzava l'impronta digitale del polimorfismo di lunghezza dei frammenti amplificata ha mostrato una stretta associazione tra il bisonte americano e il bisonte europeo e, probabilmente, anche con lo yak, ma ha notato che l'incrocio delle specie bovine rendeva problematiche le relazioni determinanti. \u00c8 dimostrato, tuttavia, che il bisonte europeo potrebbe essersi evoluto dalla divergenza di specie iniziata dall'introgressione dei maschi di bisonte in una specie ancestrale separata, l'uro.\nIl bisonte delle steppe (\"Bison priscus\") si \u00e8 discostato dal lignaggio che ha portato ai bovini domestici (\"Bos taurus\") circa 2-5 milioni di anni fa. Il genere del bisonte \u00e8 presente nella documentazione fossile di 2 milioni di anni fa. Il bisonte delle steppe si diffuse in tutta l'Eurasia ed \u00e8 il bisonte raffigurato nelle antiche pitture rupestri della Spagna e della Francia meridionale.\nIl bisonte europeo si \u00e8 evoluto dal bisonte della steppa, senza prove fossili di altre specie ancestrali tra il bisonte della steppa e il bisonte europeo, anche se il bisonte europeo potrebbe essere derivato dal lignaggio che ha portato al bisonte americano se quel lignaggio si fosse incrociato con il bisonte della steppa. Ancora una volta, la rete delle relazioni tra le varie specie \u00e8 confusa, ma alcune prove mostrano che il bisonte europeo discende da bisonti migrati dall'Asia al Nord America, e poi di nuovo in Europa, dove si sono incrociati con il bisonte delle steppe. A un certo punto, alcuni bisonti delle steppe si incrociarono con gli antenati degli yak moderni. Dopo questo crocevia, una popolazione di bisonti delle steppe (\"Bison priscus\") ha attraversato il ponte di Bering verso il Nord America. Sono state trovate prove di molteplici incroci di bisonti da e verso l'Asia a partire da prima di 500.000 anni fa, continuando fino ad almeno 220.000 anni fa. Il bisonte delle steppe si diffuse nelle parti settentrionali del Nord America e visse in Eurasia fino a circa 11.000 anni fa e in Nord America fino a 4.000-8.000 anni fa.\nSi pensa che il bisonte gigante (\"Bison latifrons\") si sia evoluto nel continente nordamericano da \"B. priscus\", dopo che il bisonte delle steppe attravers\u00f2 il Nord America. Il bisonte gigante (\"B. latifrons\") apparve nella documentazione fossile circa 500.000 anni fa. \"B. latifrons\" era una delle tante specie della megafauna nordamericana che si estinse durante l'evento di estinzione quaternaria. Si pensa che si sia estinto circa 21.000-30.000 anni fa, durante l'ultima glaciazione del Wisconsin.\n\"B. latifrons\" venne sostituito dal pi\u00f9 piccolo \"Bison antiquus\". \"B. antiquus\" apparve nella documentazione fossile nordamericana circa 250.000 anni fa. \"B. antiquus\", a sua volta, si \u00e8 evoluto in \"B. occidentalis\", per poi evolversi ancora nell'ancora pi\u00f9 piccolo \"B. bison\", il moderno bisonte americano, da 5.000 a 10.000 anni fa. Alcuni ricercatori considerano \"B. occidentalis\" una sottospecie di \"B. antiquus\".\nDifferenze dal bisonte europeo.\nSebbene siano superficialmente simili, il bisonte americano ed il bisonte europeo mostrano una serie di differenze fisiche e comportamentali. I bisonti americani adulti sono in media leggermente pi\u00f9 pesanti a causa della loro corporatura meno longilinea e hanno gambe pi\u00f9 corte, che li rendono leggermente pi\u00f9 bassi al garrese. I bisonti americani tendono a pascolare di pi\u00f9, mentre i bisonti europei tendono a nutrirsi maggiormente di arbusti e piccoli alberi. Questa differenza \u00e8 anche data dalla conformazione dei loro colli, che nel bisonte americano sono \"costruiti\" per brucare a livello del suolo. Rispetto al naso del bisonte americano, quello della specie europea \u00e8 posizionato pi\u00f9 in avanti della fronte quando il collo \u00e8 in posizione neutra. Il corpo del bisonte americano \u00e8 pi\u00f9 peloso, anche se la sua coda ha meno peli di quella del bisonte europeo. Le corna del bisonte europeo puntano in avanti attraverso rispetto al piano della faccia, rendendolo pi\u00f9 abile a combattere attraverso l'incastro delle corna, allo stesso modo del bestiame domestico, a differenza del bisonte americano che favorisce la carica. I bisonti americani sono pi\u00f9 addomesticabili degli europei e si riproducono pi\u00f9 facilmente con il bestiame domestico.\nIncroci con il bestiame.\nDopo il grande massacro dei bisonti americani durante il 1800, il numero di bisonti rimasti in vita nel Nord America scese fino a 541. Durante questo periodo, una manciata di allevatori catturarono gli individui rimanenti delle mandrie esistenti per salvare la specie dall'estinzione. Questi allevatori allevarono alcuni dei bisonti con il bestiame domestico nel tentativo di produrre una versione domestica del bisonte. Si verificarono anche incroci accidentali. Generalmente, i tori domestici venivano incrociati con le femmine di bisonte, producendo una prole in cui solo le femmine erano fertili. Gli animali di razza incrociata non hanno mostrato alcuna forma di vigore ibrido, quindi la pratica \u00e8 stata abbandonata. La proporzione di DNA del bestiame che \u00e8 stata misurata negli individui introgressi e nelle mandrie di bisonti oggi \u00e8 in genere piuttosto bassa, compresa tra lo 0,56 e l'1,8%. Negli Stati Uniti, molti allevatori stanno ora utilizzando il test del DNA per eliminare la genetica residua del bestiame dalle loro mandrie di bisonti. La US National Bison Association ha adottato un codice etico che vieta ai suoi membri di incrociare deliberatamente i bisonti con altre specie.\nBiologia.\nI bisonti sono animali migratori e le migrazioni delle mandrie possono essere sia direzionali che altitudinali, in alcune aree. I bisonti si spostano quotidianamente tra le varie aree di pascolo durante l'estate. Nella Hayden Valley, Wyoming, le mandrie di bisonti sono osservate mentre percorrevano, in media, 3 chilometri (2 miglia) al giorno. La distribuzione estiva dei bisonti sembra essere influenzata dai cambiamenti stagionali della vegetazione, dall'interspersione e dalle dimensioni delle aree di pascolo, dalla stagione riproduttiva e dal numero di insetti parassitari. Anche le dimensioni della riserva e la disponibilit\u00e0 d'acqua possono essere un fattore. I bisonti sono in gran parte pascolatori, nutrendosi principalmente di erbe e carici. Nelle praterie a pastura corta si nutrono principalmente di erbe estive. Nelle praterie miste, di erbe della stagione fredda, incluse alcune carici, che costituiscono circa il 79-96% della loro dieta. Nelle zone montane e settentrionali, si nutrono di carici durante tutto l'anno. In mancanza d'acqua nei mesi invernali, i bisonti inghiottono la neve.\nComportamento sociale.\nLe femmine di bisonte americano vivono in branchi materni che includono altre femmine e la loro prole. I figli maschi lasciano la mandria materna intorno ai tre anni e vivono da soli o si uniscono ad altri maschi in branchi di scapoli. Le mandrie dei maschi e quelle delle femmine, di solito, non si mescolano fino alla stagione riproduttiva, che avviene da luglio a settembre. Tuttavia, le mandrie femminili possono contenere anche pochi maschi anziani. Durante la stagione riproduttiva, i maschi dominanti mantengono un piccolo harem di femmine con cui si accoppiano. I singoli maschi \"accudiscono\" le femmine fino a quando non gli viene permesso di accoppiarsi, seguendole e scacciando i maschi rivali. Per evitare che la femmina possa scegliere altri maschi, il maschio prescelto le copre la visuale con il suo stesso corpo. Quando un maschio vuole attirare l'attenzione della femmina lancia forti muggiti. I maschi dominanti si accoppiano nelle prime 2-3 settimane della stagione. I maschi subordinati, invece, si accoppiano con qualsiasi femmina in estro che non si sia ancora accoppiata. Il bisonte maschio non ha alcun ruolo nell'allevare i vitellini, quindi spetter\u00e0 solo alla madre allevare il vitellino.\nLe mandrie di bisonti hanno gerarchie di dominanza sia per i maschi che per le femmine. Il dominio di un bisonte \u00e8 legato alla sua data di nascita. I bisonti nati all'inizio della stagione riproduttiva hanno maggiori probabilit\u00e0 di essere pi\u00f9 grandi e pi\u00f9 dominanti da adulti. Pertanto, i bisonti sono in grado di trasmettere il loro dominio alla loro prole come individui dominante all'inizio della stagione. Oltre al predominio, i bisonti pi\u00f9 anziani di una generazione hanno anche un tasso di fertilit\u00e0 pi\u00f9 elevato rispetto ai pi\u00f9 giovani.\nI bisonti si accoppiano da agosto a settembre, ed hanno una gestazione di 285 giorni. Le femmine danno alla luce un singolo vitello, dal mantello bruno-rossastro, alla volta, che allatteranno fino alla nascita del vitello successivo. Se la femmina non \u00e8 gravida, la madre pu\u00f2 allattare il vitello anche per 18 mesi. Le femmine allattano i loro vitelli per almeno 7 o 8 mesi, ma sembra che la maggior parte dei vitelli venga svezzata prima della fine del primo anno. A tre anni, le femmine sono abbastanza mature da accoppiarsi. I bisonti hanno un'aspettativa di vita di circa 15 anni in natura e fino a 25 anni in cattivit\u00e0.\n\u00c8 stato osservato che i bisonti mostrano comportamenti omosessuali, pi\u00f9 comuni nei maschi che nelle femmine. Nel caso dei maschi, \u00e8 improbabile che sia correlato al dominio, ma piuttosto al legame sociale o all'acquisizione di esperienza sessuale.\nScornate.\nI bisonti americani si accoppiano in tarda primavera e in estate nelle aree di pianura pi\u00f9 aperte. Durante l'autunno e l'inverno, i bisonti tendono a radunarsi in aree pi\u00f9 boscose. Durante questo periodo, i bisonti prendono parte a comportamenti mattutini. Strofinano le corna contro alberi, giovani alberelli e persino pali della luce. Gli alberi aromatici come cedri e pini sembrano essere i loro preferiti. Le scornate che praticano contro gli alberi sembrano avere il ruolo di difesa contro gli insetti, poich\u00e9 \u00e8 un comportamento che verifica maggiormente in autunno, quando la popolazione di insetti \u00e8 al suo massimo. Cedro e pini emettono un aroma quando i bisonte vi si strofina le corna e questo sembra essere usato come deterrente per gli insetti.\n\"Bison wallow\".\nUn \"bison wallow\" \u00e8 una piccola depressione nel terreno, che i bisonti usano per fare bagni di polvere o di fango, a seconda del tempo e della stagione. Sono state proposte diverse ipotesi sul perch\u00e9 i bisonti facciano il bagno nella polvere. Tra questi \u00e8 stato proposto che possa essere un modo per eliminare i peli durante la muta, per un'interazione pacifica tra maschi, un comportamento sociale per la coesione del gruppo, per gioco, per sollievo dall'irritazione della pelle dovuta alle punture degli insetti, per proteggersi dagli ectoparassiti (zecche, pidocchi), o per la termoregolazione. La creazione di un \"bison wallow\" da parte di pi\u00f9 bisonti ha importanti effetti sull'ecosistema e migliora la diversit\u00e0 vegetale e animale nelle praterie.\nPredatori.\nSebbene la stazza dei bisonti americani, nella maggior parte dei casi, sia abbastanza per proteggerli dai predatori, in alcune aree gli individui pi\u00f9 vulnerabili sono regolarmente predati dai lupi. La predazione da parte dei lupi raggiunge il picco alla fine dell'inverno, quando i wapiti migrano verso sud e i bisonti sono rallentati dalle forti nevicate e dalla carenza di cibo, con attacchi solitamente concentrati su femmine e vitelli, o su individui deboli o feriti. Si \u00e8 osservato che i lupi prendono di mira pi\u00f9 attivamente le mandrie con vitelli. Un singolo episodio di caccia dei lupi ai bisonti pu\u00f2 durare da pochi minuti a oltre nove ore. I bisonti mostrano cinque apparenti strategie di difesa nel proteggere i vitelli dai lupi: correre verso una femmina, correre verso una mandria, correre verso il maschio pi\u00f9 vicino, correre davanti o al centro della mandria in fuga, e in laghi o fiumi. Quando fuggono dai lupi in aree aperte, le femmine con i piccoli prendono il comando, mentre i maschi si mettono in coda alle mandrie, per proteggere la fuga delle femmine. Il bisonte in genere ignora i lupi che non mostrano comportamenti venatori. I branchi di lupi specializzati nella caccia ai bisonti tendono ad avere pi\u00f9 maschi, poich\u00e9 le loro dimensioni maggiori rispetto alle femmine consentono loro di abbattere le prede in modo pi\u00f9 efficace. I maschi sani e maturi nelle mandrie raramente cadono preda dei branchi di lupi. Tuttavia, i maschi solitari possono venire facilmente circondati ed uccisi.\n\u00c8 noto che gli orsi grizzly si nutrono delle carcasse e talvolta possono anche rubare le prede appena uccise dei lupi. Nonostante i grizzly possano facilmente uccidere i vitelli e, talvolta, anche gli individui vecchi o feriti, \u00e8 raro che caccino attivamente questi possenti erbivori, anche se la preda prescelta \u00e8 un individuo giovane o ferito; attaccare un bisonte sano \u00e8 rischioso per gli orsi, che nonostante la mole possono rimanere uccisi.\nAttacchi all'uomo.\nI bisonti sono tra gli animali pi\u00f9 pericolosi incontrati dai visitatori dei vari parchi nazionali nordamericani e possono attaccare gli esseri umani se provocati. Appaiono lenti a causa dei loro movimenti letargici, ma possono facilmente superare un uomo nella corsa; sono stati osservati esemplari raggiungere una velocit\u00e0 di 65\u00a0km/h (40 mph) per 8\u00a0km (5 mi).\nTra il 1980 e il 1999, nel Parco nazionale di Yellowstone dei turisti sono stati feriti dai bisonti tre volte pi\u00f9 che dagli orsi. Durante questo periodo, dei bisonti caricarono e ferirono 79 persone, con ferite che andavano da ferite da incornata e ossa rotte a lividi e abrasioni. Gli orsi ferirono 24 persone nello stesso periodo. Tre persone morirono a causa delle ferite riportate: una persona per via delle ferite riportate dall'incontro con un bisonte nel 1983, e due persone dalle ferite riportate dall'incontro con degli orsi nel 1984 e nel 1986.\nInterazioni con l'uomo.\nCaccia.\nLa caccia al bisonte americano era un'attivit\u00e0 fondamentale per i popoli indiani delle pianure. Successivamente fu adottata dai cacciatori professionisti americani e dal governo degli Stati Uniti anche per privare le trib\u00f9 locali di un'importante fonte di nutrimento e costringerle nelle riserve, tanto da spronare i soldati dell'esercito americano a cacciare i bisonti come sport e come metodo per migliorare la mira. Tutto questo port\u00f2 quasi all'estinzione la specie, intorno al 1890. I cacciatori di bisonti, all'epoca dei pionieri, divennero molto famosi, tanto che alcuni entrarono nella storia, basti pensare al leggendario \"Buffalo Bill\", alias William Frederick Cody, che si vantava di averne abbattuti oltre 4000. Sebbene i bisonti venissero uccisi in massa, molte trib\u00f9 vedevano il bisonte come parte del mondo naturale, qualcosa garantito loro dal Creatore. In effetti, per alcune popolazioni indiane delle pianure, i bisonti sono conosciuti come i primi popoli. Molte trib\u00f9 non comprendevano il concetto di estinzione delle specie. Cos\u00ec, quando il bisonte americano cominci\u00f2 a scomparire in gran numero, fu un evento particolarmente straziante per le trib\u00f9 delle pianure. Come disse il capo dei Crow, Plenty Coups: \"Quando il bisonte se ne and\u00f2, i cuori della mia gente caddero a terra e non poterono essere sollevati di nuovo. Dopo ci\u00f2 non accadde pi\u00f9 nulla. Non si cantava pi\u00f9 da nessuna parte\". La perdita spirituale era dilagante; i bisonti erano parte integrante delle societ\u00e0 tribali tradizionali e spesso l'intera trib\u00f9 prendeva parte a delle cerimonie per ogni bisonte ucciso per onorarne il sacrificio. Al fine di sollevare il morale durante questo periodo buio, i Sioux e altre trib\u00f9 presero parte alla danza degli spiriti, che consisteva in centinaia di persone che ballavano fino a quando 100 persone non cadevano prive di sensi.\nOggi, molte misure di conservazione sono state adottate da varie trib\u00f9 di nativi americani, tra cui l'Inter Tribal Bison Council uno dei pi\u00f9 influenti e significativi. Nacque nel 1990, ed \u00e8 composto da 56 trib\u00f9 in 19 stati. Queste trib\u00f9 rappresentano un branco collettivo di oltre 15.000 bisonti e si concentrano sul ristabilire le mandrie sulle terre tribali al fine di promuovere la cultura, rivitalizzare la solidariet\u00e0 spirituale e ripristinare l'ecosistema. Alcuni membri dell'Inter Tribal Bison Council sostengono che il valore economico del bisonte \u00e8 uno dei fattori principali che ne determinano la rinascita. Il bisonte serve come sostituto a basso costo del bestiame e pu\u00f2 resistere agli inverni nella regione delle pianure molto pi\u00f9 facilmente del bestiame. Persino il Presidente degli Stati Uniti, Theodore Roosevelt, promosse la conservazione del bisonte americano, in quanto appassionato cacciatore.\nCome bestiame.\nI bisonti vengono sempre di pi\u00f9 allevati per le loro carni e il loro pellame: la maggior parte dei bisonti americani viene allevata per il consumo alimentare e per la fabbricazione di indumenti. La carne di bisonte \u00e8 generalmente considerata di gusto molto simile a quella del manzo domestico, ma ha un minor contenuto di grassi e di colesterolo e uno maggiore di proteine, il che ha portato allo sviluppo del beefalo, un ibrido fertile del bisonte incrociato con il bovino domestico. Nel 2005 circa 35.000 bisonti sono stati macellati negli Stati Uniti per la loro carne, con la National Bison Association e il Dipartimento dell'Agricoltura degli Stati Uniti d'America che forniscono un certificato di autenticit\u00e0, grazie a un sistema di tracciatura dei bisonti via radiofrequenza posto sulle loro orecchie. Esiste pure un mercato per la carne di bisonte macellata secondo le regole ebraiche \"kosher\": questi bisonti vengono macellati in una delle poche macellerie \"kosher\" per mammiferi negli Stati Uniti e la loro carne viene distribuita in tutto il Paese.\nI bisonti si trovano in mandrie pubbliche e private. Il Custer State Park, nel Dakota del Sud, ospita 1.500 bisonti, una delle pi\u00f9 grandi mandrie pubbliche al mondo, ma alcuni mettono in dubbio la purezza genetica di questi animali. I funzionari della fauna selvatica ritengono che le mandrie libere e geneticamente pure su terreni pubblici nel Nord America possano essere trovate solo nel Parco di Yellowstone, nelle Henry Mountains dello Utah, nel Wind Cave National Park del Dakota del Sud, Fort Peck Indian Reservation del Montana, Mackenzie Bison Sanctuary dei Territori del Nordovest, Elk Island National Park e Wood Buffalo National Park in Alberta, e Prince Albert National Park nel Saskatchewan. Un'altra popolazione \u00e8 la mandria di bisonti di Antelope Island, nello Utah, composta da 550-700 capi, una delle mandrie pubbliche pi\u00f9 grandi e pi\u00f9 antiche degli Stati Uniti, sebbene i bisonti di questa mandria sono considerati in semi-libert\u00e0, poich\u00e9 la loro distribuzione \u00e8 limitata ad Antelope Island. Inoltre, recenti studi genetici indicano che, come la maggior parte delle mandrie di bisonti, la mandria di bisonti di Antelope Island ha un ristretto numero di geni provenienti dai bovini domestici. Nel 2002 il governo degli Stati Uniti ha donato al governo messicano alcuni vitelli di bisonte del South Dakota e del Colorado. I loro discendenti vivono nelle riserve naturali messicane El Uno Ranch a Janos e Santa Elena Canyon, Chihuahua e Boquillas del Carmen, Coahuila, situate vicino alle rive meridionali del Rio Grande e intorno al confine con il Texas e Nuovo Messico.\nRecenti studi genetici sulle mandrie di bisonti di propriet\u00e0 privata mostrano che molti di loro includono animali con geni di bovini domestici. Ad esempio, si \u00e8 scoperto che la mandria sull'isola di Santa Catalina, California, isolata dal 1924 dopo essere stata portata l\u00ec per le riprese di un film, presentava un'introgressione del bestiame. Si stima che al mondo rimangano da 12.000 a 15.000 bisonti puri. I numeri sono incerti perch\u00e9 i test utilizzati fino ad oggi (l'analisi del DNA mitocondriale) sembrano indicare solo se la linea materna (di ritorno da madre a madre) includesse bovini domestici e non mostra un possibile input maschile nel processo. Si \u00e8 scoperto che la maggior parte degli ibridi assomigliava esattamente al bisonte di razza; quindi l'aspetto non \u00e8 un buon indicatore della genetica.\nLa popolazione di bisonti canadesi ha avuto un aumento esponenziale negli anni 1990 e 2000: il \"Census of Agriculture\" del 2006 riport\u00f2 ben 195.728 capi, in aumento del 34,9% rispetto al 2001. Di questi esemplari, oltre il 95% si trova nel Canada occidentale e meno del 5% nel Canada orientale. L'Alberta \u00e8 la provincia con la mandria pi\u00f9 numerosa, rappresentando il 49,7% della popolazione complessiva ed il 45,8% delle fattorie. Le successive mandrie pi\u00f9 grandi sono a Saskatchewan (23,9%), Manitoba (10%) e British Columbia (6%). Le principali regioni di produzione erano nelle parti settentrionali delle praterie canadesi, in particolare ad Aspen Parkland, con la regione del fiume Peace (condivisa tra Alberta e British Columbia) che \u00e8 la casa del gruppo pi\u00f9 importante, rappresentando il 14,4% della mandria nazionale. Il Canada esporta anche carne di bisonte, per un totale di 2.075.253 chilogrammi (4.575.150 lb) nel 2006.\nUna proposta nota come \"Buffalo Commons\" \u00e8 stata suggerita da una manciata di accademici e politici per ripristinare le ampie aree della parte pi\u00f9 secca delle Grandi Pianure in praterie native pascolate dai bisonti. I fautori sostengono che l'attuale uso agricolo della prateria di erba corta non \u00e8 sostenibile, indicando disastri periodici, tra cui il Dust Bowl e la continua e significativa perdita di popolazione umana nella zona negli ultimi 60 anni. Tuttavia, questo piano \u00e8 contrastato da alcuni civili che vivono nelle zone in questione.\nCome simbolo.\nNativi americani.\nTra le trib\u00f9 dei nativi americani, in particolare gli indiani delle pianure, il bisonte \u00e8 considerato un animale sacro ed un simbolo religioso. Secondo il professore S. Neyooxet Greymorning della University of Montana anthropology and Native American, \"Le storie sulla creazione di dove veniva i bisonti mostrano che questi animali avevano un posto molto spirituale tra le varie trib\u00f9. Il bisonte attraversava diverse aree pertanto aveva funzioni e scopi diversi a seconda della trib\u00f9. L'animale aveva un posto speciale durante le cerimonie, e molte trib\u00f9 usavano varie parti dell'animale, in particolare la sua pelle, per costruire rifugi utensili, scudi, armi e arnesi per cucire le tende\". I Sioux considerano la nascita di un bufalo bianco come il ritorno di White Buffalo Calf Woman, il loro principale profeta culturale e portatore dei loro \"Sette Sacri Riti\". Tra i Mandan e gli Hidatsa, la \"White Buffalo Cow Society\" era la pi\u00f9 sacra delle societ\u00e0 per le donne. \u00c8 noto che in passato fossero presenti degli esemplari di bisonte bianco, cio\u00e8 esemplari con una propria colorazione bianca del pelo non dovuta all'albinismo. I geni per tale colore del pelo si ritenevano perduti in quanto per decenni non si sono visti animali nati con questa colorazione quasi leggendaria. Tuttavia, nel 1994, \u00e8 nata una femmina in un allevamento del Wisconsin con il manto bianco e gli occhi scuri (particolare che ha permesso di escludere che l'animale fosse albino). La femmina \u00e8 stata chiamata \"Miracolo\" \"(Miracle)\" per sottolineare l'importanza dell'evento ma anche l'inaspettata sorpresa da esso causata.\nIl bisonte bianco \u00e8 sempre stato considerato un mito dagli antichi Pellerossa, pertanto \u00e8 stato il soggetto di un film western del 1977: \"Sfida a White Buffalo\".\nNord America.\nNel 2016, il bisonte americano \u00e8 il mammifero nazionale degli Stati Uniti d'America, pertanto \u00e8 spesso usato in Nord America in sigilli, bandiere e loghi ufficiali. Il bisonte \u00e8 un simbolo popolare negli stati delle Grandi Pianure: Kansas, Oklahoma e Wyoming che hanno adottato l'animale come mammifero ufficiale del loro stato, e molte squadre sportive hanno scelto il bisonte come mascotte. In Canada, il bisonte \u00e8 l'animale ufficiale della provincia di Manitoba e compare sulla bandiera del suddetto stato. \u00c8 anche usato nello stemma ufficiale della Royal Canadian Mounted Police.\nDiverse monete americane raffigurano il bisonte; il pi\u00f9 famoso \u00e8 sul retro del \"Buffalo Nickel\", dal 1913 al 1938. Nel 2005, l'United States Mint coni\u00f2 un nichelino con una nuova rappresentazione del bisonte come parte della loro serie, \"Westward Journey\". I quartieri degli stati del Kansas e del North Dakota, come parte della serie \"50 State Quarter\", sono caratterizzati dall'avere i bisonti come loro simbolo. Il quartiere dello stato del Kansas ha solo il bisonte e non presenta alcuna scritta, mentre il quartiere dello stato del North Dakota presenta due bisonti. Il quartiere dello stato del Montana presenta in modo prominente il teschio di un bisonte stagliato su un paesaggio. Il quartiere del Parco Nazionale di Yellowstone ospita anche un bisonte accanto ad un geyser.\nGenetica.\nUno dei principali problemi che i bisonti americani affrontano oggi \u00e8 la mancanza di diversit\u00e0 genetica, causata dall'impatto a \"collo di bottiglia\" che la popolazione ha subito a causa della loro quasi estinzione. Un altro problema genetico \u00e8 l'ingresso di geni provenienti dai bovini domestici nelle popolazioni di bisonti, attraverso l'ibridazione.\nUfficialmente, il \"bisonte americano\" \u00e8 classificato dal governo degli Stati Uniti come un tipo di bestiame e il governo consente che le mandrie private siano gestite come tali. Questo \u00e8 un riflesso delle caratteristiche che i bisonti condividono con il bestiame. Sebbene il bisonte americano non sia solo una specie separata, ma sia anche generalmente considerato come un genere separato dal bestiame domestico (\"Bos taurus\"), hanno chiaramente molta compatibilit\u00e0 genetica e il bisonte americano pu\u00f2 incrociarsi con il bestiame, sebbene solo i vitelli femmina sono fertili e solo nella prima generazione. Questi ibridi femminili possono riprodursi a loro volta con i bisonte o con i tori domestici, risultando in 1/4 o 3/4 vitelli. Anche la prole femminile di questo incrocio \u00e8 fertile, ma i maschi non sono fertili in modo affidabile a meno che non lo siano 7/8 bisonti o 7/8 bovini domestici. Inoltre, quando si incrociano, gli animali incrociati della prima generazione tendono ad assomigliare molto al bisonte di razza, quindi l'aspetto \u00e8 completamente inaffidabile come mezzo per determinare quale animale sia un bisonte di razza e cosa sia una mucca incrociata con un bisonte. Molti allevatori hanno deliberatamente incrociato il loro bestiame con il bisonte e ci si potrebbe aspettare una certa ibridazione naturale nelle aree in cui bovini e bisonti si trovano nella stessa area. Poich\u00e9 il bestiame domestico ed il bisonte americano si nutrono in modo simile e tollerano condizioni simili, in passato potrebbero essersi incrociati anche allo stato selvatico, rendendo questi incroci ancora pi\u00f9 comuni.\nNegli ultimi decenni, sono stati sviluppati dei test per determinare la fonte del DNA mitocondriale nei bovini e nei bisonti, e la maggior parte delle mandrie di \"bisonti\" private sono state effettivamente identificate come incroci con bovini domestici, cos\u00ec come la maggior parte delle mandrie statali e federali. Con l'avvento dei test del DNA microsatellitare nucleare, il numero di mandrie note con geni di bovini domestici \u00e8 aumentato. Sebbene esistano circa 500.000 bisonti nei ranch privati e nelle mandrie pubbliche, forse solo 15.000-25.000 di questi bisonti sono puri. \"Il DNA di bovini domestici (\"Bos taurus\") \u00e8 trovato in quasi tutti gli allevamenti di bisonti esaminati fino ad oggi\". Importanti mandrie di bisonti pubbliche che non sembrano avere geni ibridati con i bovini domestici, sono la mandria di bisonti del Parco di Yellowstone, la mandria di bisonti delle Henry Mountains (che \u00e8 stata creata con bisonti prelevati dal Parco di Yellowstone), la mandria di bisonti di Wind Cave, e i bisonti del Parco nazionale di Wood Buffalo, e mandrie sussidiarie in Canada.\nUno studio fondamentale sulla genetica del bisonte eseguito da James Derr della Texas A&amp;M University lo ha confermato. Lo studio di Derr \u00e8 stato intrapreso nel tentativo di determinare quali problemi genetici potrebbero affrontare i bisonti mentre ripopolano aree in cui si erano estinti, e ha notato che i bisonti sembrano adattarsi con successo, nonostante il loro apparente \"collo di bottiglia\" genetico. Una possibile spiegazione di ci\u00f2 potrebbe essere la piccola quantit\u00e0 di geni dei bovini domestici che sono ora nella maggior parte delle popolazioni di bisonti, sebbene questa non sia l'unica spiegazione possibile per il successo dei bisonti.\nNello studio di Derr, i geni del bestiame sono stati trovati in piccole quantit\u00e0 anche nella maggior parte degli allevamenti nazionali, statali e privati. \"Gli esperimenti di ibridazione condotti da alcuni dei proprietari delle cinque mandrie di fondazione della fine del 1800, hanno trasmesso in eredit\u00e0 una piccola quantit\u00e0 di genetica di bestiame domestico in molte delle nostre mandrie di bisonti\". Ha anche affermato che: \"Tutte le mandrie di bisonti di propriet\u00e0 statale testate (tranne forse una) contengono animali con DNA mitocondriale di bovini domestici\". Sembra che l'unica mandria di stato a non avere geni di bestiame domestico sia la mandria di bisonti delle Henry Mountains; l'allevamento delle Henry Mountains \u00e8 stato avviato inizialmente con animali prelevati dal Parco di Yellowstone. Tuttavia, l'estensione di questo branco a Book Cliffs, nello Utah centrale, ha portato al mescolamento della mandria originale con dei bisonti aggiuntivi provenienti da un'altra fonte, quindi non \u00e8 noto se l'estensione della mandria di Book Cliffs sia priva di ibridazione dal bestiame.\nUno studio separato di Wilson e Strobeck, pubblicato su \"Genome\", venne condotto per definire le relazioni tra diverse mandrie di bisonti negli Stati Uniti e in Canada e per determinare se il bisonte del Parco nazionale di Wood Buffalo, in Canada, e il branco di bisonti del Parco di Yellowstone fossero, possibilmente, sottospecie separate. I bisonti del Parco nazionale di Wood Buffalo erano indicati come impuri, essendo un incrocio tra il bisonte delle pianure ed il bisonte delle foreste, sebbene il loro patrimonio genetico predominante fosse quello del \"bisonte delle foreste\". Tuttavia, la mandria di bisonti del Parco di Yellowstone era composta da bisonti delle pianure puri. Un'altra scoperta portata alla luce da questo studio. \u00e8 che i bisonti della mandria di Antelope Island, nello Utah, sembrano essere pi\u00f9 lontanamente imparentati con altri bisonti delle pianure in generale rispetto a qualsiasi altro gruppo di bisonti delle pianure testati, sebbene ci\u00f2 potrebbe essere dovuto alla deriva genetica causata dalle piccole dimensioni (solo 12 individui) nella popolazione fondatrice. Una scoperta secondaria di questo studio \u00e8 stata che la mandria di bisonti di Antelope Island sembra essere pi\u00f9 strettamente imparentata con la mandria di bisonti del Parco nazionale di Wood Buffalo, sebbene i bisonti di Antelope Island siano in realt\u00e0 bisonti delle pianure.\nAl fine di rafforzare la diversit\u00e0 genetica del bisonte americano, il 7 maggio 2020 il National Parks Service insieme al Dipartimento degli Interni ha annunciato la creazione del Bison Conservation Initiative 2020. Questa iniziativa si concentra sul mantenimento della diversit\u00e0 genetica della metapopolazione piuttosto che delle singole mandrie. Piccole popolazioni di bisonti sono a rischio notevolmente maggiore a causa del loro pool genetico ridotto e sono pi\u00f9 suscettibili ad eventi catastrofici rispetto alle mandrie pi\u00f9 grandi. La Bison Conservation Initiative 2020 mira a trasferire fino a tre bisonti ogni cinque-dieci anni tra le mandrie del Dipartimento degli interni. Specifici allevamenti pi\u00f9 piccoli richiederanno un piano di gestione pi\u00f9 intenso. I bisonti traslocati saranno anche sottoposti a screening per eventuali difetti di salute come l'infezione da batteri della brucellosi, per non mettere a rischio la salute delle mandrie."}
{"id": "119755", "revid": "729019", "url": "https://it.wikipedia.org/wiki?curid=119755", "title": "Rinaldo di Ch\u00e2tillon", "text": "Biografia.\nRinaldo era un figlio cadetto di Enrico, signore di Ch\u00e2tillon, di una famiglia dell'alta nobilt\u00e0 della Champagne cui apparteneva Oddone di Ch\u00e2tillon (Papa Urbano II, 1040 circa - 1099). Rinaldo si un\u00ec alla Seconda Crociata nel 1147.\nPrincipe d'Antiochia.\nEntr\u00f2 al servizio di Costanza d'Antiochia, Principessa dello stato crociato di Antiochia, il cui primo marito era morto nel 1149. Costanza spos\u00f2 Rinaldo in segreto nel 1153, senza consultare il suo feudatario, Baldovino III di Gerusalemme. \nN\u00e9 re Baldovino n\u00e9 Aimerio di Limoges, il Patriarca latino di Antiochia, approvarono la scelta di Costanza di un marito di natali pi\u00f9 bassi dei suoi, seppure nobili.\nRinaldo per ripicca fece catturare il patriarca di Antiochia e lo fece spogliare, coprire di miele e lasciare soffrire sotto il sole del deserto. Quando il patriarca fu rilasciato, cedette e accett\u00f2 pure di finanziare la spedizione di Rinaldo contro Cipro. Le forze di Rinaldo attaccarono l'isola, devastando e saccheggiando. Cipro apparteneva all'impero bizantino, e nel 1159 Rinaldo fu obbligato a chiedere perdono all'imperatore bizantino Manuele I Comneno (1143-1180), che era venuto con un forte esercito fino ad Antiochia e di cui si fece vassallo.\nNel 1160, Rinaldo fu catturato dai musulmani durante una scorribanda contro i contadini siriani ed armeni nelle vicinanze di Marash. \nFu tenuto prigioniero ad Aleppo per i diciassette anni seguenti. Fu riscattato per l'enorme somma di 120.000 denari d'oro nel 1176.\nSignore d'Oltregiordano.\nRinaldo perse la moglie Costanza nel 1163; si rispos\u00f2 con Stefania, vedova sia di Umfredo III di Toron che di Miles di Plancy ed erede della signoria di Oltregiordano, di cui facevano parte i castelli di Kerak e Montr\u00e9al a sud-est del Mar Morto. Queste fortezze controllavano le rotte commerciali tra l'Egitto e Damasco. L'Oltregiordano terminava a sud ad Aylah (odierna Aqaba), scalo portuale sul Mar Rosso.\nNel novembre del 1177, al comando di un esercito del Regno di Gerusalemme, Rinaldo sconfisse Saladino alla Battaglia di Montgisard.\nNel 1181 depred\u00f2 una grossa carovana a Tayma, nonostante una tregua tra le forze cristiane e quelle musulmane.\nNel 1183 viol\u00f2 di nuovo la tregua tra Saladino e Baldovino IV: organizz\u00f2 una piccola flottiglia salpando da Eilat e compiendo atti di pirateria lungo il Mar Rosso . \nDa parte musulmana si temette che fosse sua intenzione assaltare Medina e La Mecca; tuttavia, ad un'analisi pi\u00f9 approfondita non pare che disponesse degli uomini e dei mezzi a sufficienza per una simile impresa.\nPertanto le sue reali intenzioni parrebbero esser state quelle di compiere un mero atto di pirateria.\nL'esercito arabo del fratello di Saladino, al-Malik al-\u2018\u00c2dil, cattur\u00f2 molti dei soldati di Rinaldo e decapit\u00f2 i prigionieri pubblicamente per ordine espresso del Sultano.\nRe Baldovino IV riusc\u00ec a mediare tra le parti. \nIn realt\u00e0 la situazione era molto complessa, perch\u00e9 entrambe le parti violarono sistematicamente e frequentemente le tregue pattuite tra il 1171 ed il 1187, nonostante Baldovino IV tentasse di porre fine ad uno stato di guerra che stava minando rapidamente la sicurezza del suo regno: infatti se da parte cristiana numerosi cavalieri, tra cui Rinaldo, si mostravano irrequieti verso i Saraceni e desideravano apertamente la guerra nei loro confronti, da parte musulmana Saladino si era impegnato pubblicamente pi\u00f9 volte a distruggere la presenza cristiana in Terra Santa e non desiderava sicuramente una semplice convivenza, desiderio che aveva caratterizzato invece i suoi predecessori, gli ultimi califfi fatimidi . \nIn questo contesto ambiguo non era infrequente che entrambe le parti, per rompere legittimamente agli occhi del popolo le tregue, prendessero a pretesto lo svolgersi di pratiche prima tollerate, per quanto deprecate, quali gli assalti e gli abusi alle carovane di pellegrini, di cui si erano resi protagonisti sistematicamente tanto i signori cristiani quando quelli musulmani nei rispettivi territori .\nNel 1186 Reginaldo viol\u00f2 la tregua e si impadron\u00ec di una ricca carovana sulla via dell'Oltregiordano in direzione di Damasco. Saladino pretese la liberazione dei prigionieri e la restituzione delle merci. Rinaldo rifiut\u00f2 tanto la richiesta di Saladino quanto quella di Guido di Lusignano, nuovo re di Gerusalemme, a cui Saladino si era rivolto, affermando che come Guido era padrone delle sue terre, cos\u00ec lui lo era delle sue . Saladino giur\u00f2 che Rinaldo sarebbe stato giustiziato se fosse stato mai preso prigioniero .\nNel 1187 Saladino invase nuovamente il regno, sconfiggendo i Crociati alla Battaglia di Hattin e facendo molti prigionieri. I pi\u00f9 importanti fra questi erano Rinaldo ed il re Guido, che Saladino ordin\u00f2 di condurre alla sua tenda. Secondo il racconto di al-Safadi in \"al-Wafi bi-l-wafay\u0101t\", Saladino offr\u00ec dell'acqua a Guido, che allora diede il bicchiere a Rinaldo. Saladino butt\u00f2 via l'acqua, dicendo che non aveva offerto l'acqua a Rinaldo e non era quindi vincolato dalle regole musulmane sull'ospitalit\u00e0. Saladino apostrof\u00f2 Rinaldo:\nSecondo alcuni autori e nella \"Storia dei patriarchi di Alessandria\", il sultano avrebbe addirittura infierito sul cadavere, anche spalmandosene il sangue sul viso o usandolo per lavarsene le mani. \nLa testa di Rinaldo fu fatta trascinare per ordine del Sultano per tutti i suoi territori dopo essere stata esposta a Damasco.\nRinaldo nell'immaginario collettivo.\nLa temeraria baldanza di Rinaldo, detto \"il lupo rosso di Kerak\", che gli fece tenere testa a Saladino che gli rimproverava il suo spergiuro della tregua, fu celebrata in occidente da Pietro di Blois, che scrisse la sua \"Passione\", e fu motivo d'entusiasmo per i crociati che partivano in vista della terza crociata .\nReginaldo fu da questo momento un protagonista del fortunato genere letterario delle \"Passiones\" di crociati, venendo presentato come cristiano esemplare.\nGuglielmo di Newburgh descrisse Rinaldo con toni degni di un valoroso martire della fede e Matteo Paris, nel \"Chronica Maiora\", fa esclamare al morituro che sta per ricevere il colpo di spada la frase: \u201c\"gaudeo de causa mortis et de ferientis auctoritate\"\u201d (\"mi compiaccio per la causa per cui muoio e per la persona che ha comandato la mia uccisione\").\nRinaldo \u00e8 stato anche presentato con toni molto foschi, sotto l'influenza della visione romanzata dei crociati presentata nel romanzo \"Il Talismano\" di Sir Walter Scott, smentita dagli storici moderni .\nNe \u00e8 un esempio il film del 2005 \"Le crociate - Kingdom of Heaven\" che si scosta notevolmente dalla realt\u00e0 storica, come \u00e8 stato affermato dagli storici che su di esso si sono espressi, come Jonathan Riley-Smith e Jonathan Phillips. Rinaldo, infatti, non \u00e8 altro che un tipico cristiano del suo tempo, niente di pi\u00f9, cos\u00ec come neppure il Saladino \u00e8 quel santuomo che si vede nel film, ma un monarca che fece cose buone come altre non cos\u00ec nobili, come quando massacr\u00f2 i propri prigionieri cristiani.\nMatrimoni e discendenza.\nRinaldo e la sua prima moglie Costanza ebbero una figlia, Agnese di Ch\u00e2tillon, che spos\u00f2 il Re Bela III d'Ungheria.\nNel 1175 Rinaldo spos\u00f2 in seconde nozze Stefania de Milly che gli diede un figlio, Rinaldo, che mor\u00ec giovane, ed una figlia, Alice, che spos\u00f2 Azzo VI d'Este.\nAlcune fonti affermano che anche Alice era figlia di Costanza d'Antiochia, ma questo appare improbabile in considerazione del numero di anni trascorsi tra la morte di Costanza (1163) ed il matrimonio di Alice con Azzo d'Este (1204)."}
{"id": "119757", "revid": "292162", "url": "https://it.wikipedia.org/wiki?curid=119757", "title": "Nomentano", "text": "Nomentano \u00e8 il quinto quartiere di Roma, indicato con Q. V.\nIl toponimo indica anche la zona urbanistica 3A del Municipio Roma II di Roma Capitale.\nBench\u00e9 non ufficiale, \u00e8 invalsa anche la denominazione di \"Nomentano-Italia\".\nGeografia fisica.\nTerritorio.\nSi trova nell'area nord-est della citt\u00e0, a ridosso delle Mura aureliane. Ha la forma di un triangolo irregolare e poggia su un terreno ondulato.\nIl quartiere confina:\nStoria.\nIl Nomentano \u00e8 fra i primi 15 quartieri nati nel 1911, ufficialmente istituiti nel 1921 e prese il nome dalla via Nomentana.\nLa costruzione iniziale risale alla fine del XIX secolo e all'inizio del XX. Testimonianze di tale tipologia edilizia sono evidenti soprattutto nella zona del Policlinico Umberto I, esso stesso completato nel 1902.\nL'area conobbe poi un forte sviluppo, soprattutto come zona residenziale, nel ventennio fascista e nell'immediato secondo dopoguerra, quando si giunse rapidamente alla saturazione territoriale.\nDurante la seconda guerra mondiale il quartiere fu obiettivo di aspri bombardamenti da parte delle forze alleate, in particolare di quello del 14 marzo 1944, ricordato come il terzo pi\u00f9 grande sulla capitale per tonnellaggio e numero di vittime. Come detto, l'incremento edilizio del dopoguerra ha totalmente cancellato le cicatrici provocate dai bombardamenti. Altre tensioni all'epoca erano dovute alla ricerca da parte delle forze fasciste di ebrei dopo la promulgazione delle leggi razziali: il quartiere, infatti, ospita una vasta comunit\u00e0 ebraica nei pressi di piazza Bologna, con una sinagoga in via Padova.\nStemma.\nD'oro al monte (Monte Sacro) di verde col ponte su l'Aniene d'argento.\nGeografia antropica.\nUrbanistica.\nSi sviluppa lungo l'asse della via Nomentana, ad est di questa, fino al cavalcavia sulla ferrovia Firenze-Roma, che lo delimita sul lato orientale insieme alla Tangenziale Est.\n\u00c8 attraversato da due direttrici di importanza cittadina: l'asse viale Regina Margherita - viale Regina Elena, un rettifilo che va dai Parioli a piazzale del Verano, e viale del Policlinico - via G.B. Morgagni - viale della Lega Lombarda, che mette in comunicazione via Tiburtina con Porta Pia e Corso d'Italia. Inoltre ponte Lanciani porta un flusso di traffico radiale direttamente all'interno del quartiere dall'adiacente zona di Pietralata.\nIl tracciato delle strade \u00e8 quasi del tutto moderno. Solo la direttrice via Torlonia - via de' Rossi - via Tommasini, che ricalca il preesistente vicolo di Pietralata e le vie che confinano con Villa Blanc, ovvero via Giuseppe Vasi, via Onofrio Panvinio ecc., risultano appartenere al tessuto urbano dei primi del Novecento.\nLa parte compresa tra la via Nomentana, il viale del Policlinico, la via di Villa Massimo \u00e8 la pi\u00f9 signorile, edificata tra la fine del XIX secolo e il primo trentennio del XX con raffinati villini e palazzine.\nImmediatamente a ridosso del viale XXI Aprile e di piazza Bologna, e sull'asse del viale delle Province, si trovano decorosi edifici di edilizia intensiva e popolare costruiti negli anni 30. Tra la via Tiburtina e la omonima Stazione si trova il piccolo agglomerato di graziose casette popolari conosciuto come Quartiere di Sant'Ippolito o Tiburtino Secondo. Il quartiere Nomentano \u00e8 stato completato con palazzine di cinque piani nel dopoguerra.\nFino agli anni settanta, la zona intorno alla Villa Torlonia ha visto la sostituzione di villini con palazzine moderne ed edifici per uffici. Pur se tale pratica \u00e8 stata poi vietata dal Piano Regolatore, \u00e8 comunque proseguito il fenomeno della terziarizzazione, con la sostituzione delle residenze con uffici. La strenua opposizione dei residenti \u00e8 riuscita ad impedire per quarant'anni l'edificazione di un lotto immediatamente adiacente alla Villa Torlonia. Sembra per\u00f2 che ora il Comune voglia destinare tale area alla costruzione di un edificio museale.\nIl quartiere comprende la zona tra via Nomentana, la tangenziale est, il Policlinico Umberto I e parte della zona di San Lorenzo. \u00c8 uno dei quartieri pi\u00f9 piccoli della citt\u00e0, con una discreta densit\u00e0 di popolazione (circa 75.000 residenti), mediamente collocata in una fascia sociale medio-alta.\nDati statistici rivelano, rispetto ad altri quartieri della capitale, un alto indice di vecchiaia e di immigrazione da paesi extra-comunitari. Inoltre, data l'alta concentrazione di poli per il lavoro terziario e la sua posizione, si registrano volumi di traffico e di inquinamento superiori alla media del comune, che costringono, tra l'altro, a frequenti interventi per la ristrutturazione delle strade.\nOdonimia.\nLe strade intorno a piazza Bologna e lungo il viale delle Provincie sono dedicate a province italiane (di qui il nome del quartiere: Nomentano - Italia); quelle adiacenti al Policlinico a medici di varie epoche, quelle tra Villa Torlonia e viale XXI Aprile ad archeologi e storici della Campagna romana; tra piazza Bologna e la ferrovia invece sono le strade dedicate ad eroi e personaggi illustri del periodo medioevale. Altre vie sono dedicate a eventi medievali, a battaglie legate all'Unificazione italiana, ad archeologi e storici, a religiosi; ancora, derivano da personaggi vari o da denominazioni locali."}
{"id": "119760", "revid": "767487", "url": "https://it.wikipedia.org/wiki?curid=119760", "title": "Quarkonio", "text": "Nella fisica delle alte energie, un quarkonio (derivato di \"quark\", con la terminazione \"-onio\" di \"positronio\") \u00e8 un mesone costituito da un quark charm o un quark bottom e dal proprio antiquark, e di conseguenza privo di sapore. Tali particelle sono chiamate rispettivamente \"charmonium\" e \"bottomonium\".\nEsempi di quarkoni sono la particella J/\u03c8 (che \u00e8 un \"charmonium\") e la particella \u03a5 (che \u00e8 un \"bottomonium\"). A causa dell'alta massa del quark top, un \"toponium\" non esiste, poich\u00e9 tale quark decade per interazione elettrodebole prima che si possa formare lo stato legato. Mesoni costituiti da quark leggeri e dal loro antiquark generalmente non vengono chiamati quarkoni, anche a causa del fatto che avendo masse simili non sono facilmente distinguibili gli uni dagli altri.\nA causa della grande differenza di massa tra quark charm o bottom e gli altri quark, le famiglie dei \"charmonia\" e \"bottomonia\" non si mescolano fra di loro o con altri mesoni privi di sapore.\n\"Charmonium\".\nNella tabella qui sotto riportata, la medesima particella pu\u00f2 essere chiamata con la sua numerazione spettroscopica oppure con quella della sua massa. In alcuni casi vengono utilizzati stati di eccitazione: \u03a8' \u00e8 il primo stato di eccitazione di \u03a8 (per motivi \"storici\" quest'ultima particella \u00e8 chiamata J/\u03c8); \u03a8\" \u00e8 il secondo stato e cos\u00ec via. In pratica i nomi nella stessa casella sono sinonimi.\nAlcuni di questi stati sono gi\u00e0 previsti ma non sono stati ancora scoperti; altri non sono confermati. I numeri quantici della particella X(3872) sono sconosciuti; la sua identit\u00e0 \u00e8 controversa e potrebbe essere:\n\"Bottomonium\".\nNella tabella seguente la stessa particella pu\u00f2 essere chiamata con la numerazione spettroscopica o con quella della sua massa.\nAlcuni di questi stati sono previsti ma non ancora scoperti; altri non sono confermati.\nCromodinamica quantistica (QCD) e quarkoni.\nIl calcolo delle propriet\u00e0 dei mesoni all'interno della QCD \u00e8 completamente non-perturbativo. Il risultato \u00e8 che esso \u00e8 l'unico metodo generale a disposizione in un calcolo della QCD su reticolo. Dovrebbero per\u00f2 esserci delle semplificazioni per i quarkoni pesanti.\nI quark leggeri in un mesone si muovono a velocit\u00e0 relativistiche perch\u00e9 la massa dello stato limite \u00e8 molto pi\u00f9 grande della massa del quark. I quark \"charm\" e \"bottom\" nei loro quarkoni si muovono relativamente lenti. \u00c8 stato calcolato che la velocit\u00e0, v, \u00e8 0.3 volte la velocit\u00e0 della luce per il quark \"charm\" e 0.1 per il \"bottom\". \u00c8 quindi possibile considerare tale calcolo come uno sviluppo in potenze di v ed \u00e8 chiamato cromodinamica quantistica non-relativistica (NRQCD).\nLa NRQCD \u00e8 stata quantizzata anche come una teoria di gauge su reticolo. Questo rende il calcolo delle propriet\u00e0 del quarkonio in qualche modo pi\u00f9 semplice. \u00c8 stato riscontrato un buon accordo con le masse del \"bottomonium\". In verit\u00e0 ci\u00f2 fornisce uno dei migliori test non-perturbativi della QCD. Per la famiglia \"charm\" la corrispondenza non \u00e8 cos\u00ec buona. Presumibilmente v non \u00e8 abbastanza piccola perch\u00e9 la NRQCD sia abbastanza accurata.\nLa scomparsa dei quarkoni \u00e8 stata proposta come mezzo per provare la formazione di plasma quark-gluoni durante gli esperimenti."}
{"id": "119762", "revid": "1543377", "url": "https://it.wikipedia.org/wiki?curid=119762", "title": "Mobile ad-hoc network", "text": "In telecomunicazioni una rete ad-hoc mobile (Mobile Ad-hoc NETwork) \u00e8 definita come un sistema autonomo di terminali mobili connessi mediante collegamenti wireless di tipo ad-hoc. La definizione di \"rete ad hoc\" fornita dall'IETF \u00e8: \"\u201cUna MANET \u00e8 un sistema autonomo di router mobili e dei loro host associati, connessi con collegamenti di tipo wireless che sono uniti formando un grafo di forma arbitraria. Tali router sono liberi di muoversi casualmente e di auto organizzarsi arbitrariamente, sebbene la topologia wireless vari rapidamente ed in modo imprevedibile. Tale rete pu\u00f2 operare da sola oppure essere connessa alla rete Internet.\u201d\"\nVengono costruite all'occorrenza ed utilizzate in ambienti estremamente dinamici, non necessariamente con l'aiuto di un'infrastruttura gi\u00e0 esistente, come ad esempio dopo catastrofi naturali, durante conflitti militari, o altre situazioni d'emergenza oppure eventi locali come conferenze ecc. Tutti i nodi del sistema collaborano con lo scopo di instradare i pacchetti nel modo corretto secondo la modalit\u00e0 di forwarding di tipo \"multihop\".\nUn particolare tipo di MANETs sono le Vehicular Ad-hoc Network (\"VANET\"s), create da veicoli dotate di dispositivi con tecnologie di comunicazione wireless a medio raggio (es. schede wireless IEEE 802.11 a/b/g, anche se lo standard di riferimento per le reti VANET \u00e8 WAVE -Wireless Access in Vehicular Environments-/802.11p). La comunicazione \u00e8 limitata a veicoli posti nello stesso raggio di trasmissione, oppure pu\u00f2 coinvolgere veicoli posti a pi\u00f9 hop di distanza mediante la presenza di infrastrutture fisse oppure di router mobili.\nStoria.\nLe prime MANET si chiamavano reti a \"pacchetti radio\" e venivano sviluppate con l'appoggio della DARPA nei primi anni settanta. Tra gli sviluppatori si trovano Jerry Burchfiel, Robert Kahn, e Ray Tomlinson, che pi\u00f9 tardi avrebbero contribuito alla nascita di TENEX, Internet e dell'email. Tra gli esperimenti successivi della DARPA si annovera il progetto SURAN (Survivable Radio Network) che si svolse negli anni ottanta. Una terza ondata di attivit\u00e0 accademica focalizzata sull'argomento si verific\u00f2 a met\u00e0 degli anni novanta, con la diffusione di moduli radio 802.11 a basso costo.\nDescrizione.\nAl giorno d'oggi.\nLe attuali MANET sono sviluppate in particolare per il loro uso militare, per esempio le reti JTRS e NTDR.\nIl popolare protocollo IEEE 802.11 (meglio conosciuto come \"Wi-Fi\") supporta una modalit\u00e0 \"ad-hoc\" in assenza di un access point. Tale protocollo permette l'invio di traffico attraverso una \"nuvola\" di apparecchi wireless, ognuno dei quali pu\u00f2 trasmettere e ricevere dati, ma non concorre all'instradamento dei pacchetti. Sebbene il \"routing\" in reti \"ad-hoc\" non sia lo scopo primario del Wi-Fi, \u00e8 in ogni modo possibile sfruttare protocolli di livello superiore per aggregare pi\u00f9 reti 802.11 e formare dunque delle MANET pi\u00f9 estese.\nMedium Access Control.\nLa problematica del controllo di accesso al mezzo per le reti ad hoc \u00e8 stata attaccato sfruttando l'esperienza acquisita nella creazione dello standard 802.11 (b e anche g), il quale sfrutta proprio la stessa banda delle ad hoc networks, e che si basa su un protocollo a contesa di tipo CSMA (\"Carrier Sense Multiple Access\").\nSolamente in tempi pi\u00f9 recenti si \u00e8 iniziato a pensare a soluzioni diverse per l'accesso al mezzo, come, ad esempio, il CDMA (\"Code Division Multiple Access\").\nProtocolli di Routing.\nIn una rete \"ad hoc\" \u00e8 necessario affrontare con occhi nuovi il problema del routing: \u00e8 proprio questo l'aspetto della rete sul quale ricadono le conseguenze maggiori della mobilit\u00e0 e delle limitate risorse energetiche. Affrontare questi due aspetti, oltretutto, richiede due opposti comportamenti: la mobilit\u00e0, e quindi la topologia dinamica, richiede uno scambio di informazioni costante, che insegua tali variazioni, mentre la scarsit\u00e0 delle risorse richiede che tale scambio venga il pi\u00f9 possibile limitato.\nI nodi, infatti, non hanno alcuna conoscenza a priori della topologia della rete nella quale si trovano, per cui devono scoprirla comunicando con gli altri nodi. Generalmente ogni nodo annuncia la sua presenza nella rete ed ascolta la comunicazione tra gli altri nodi, che dunque diventano conosciuti. Col passare del tempo ogni nodo acquisisce la conoscenza di tutti i nodi della rete e di uno o pi\u00f9 modi per comunicare con loro.\nGli algoritmi di routing devono:\nI protocolli possono essere generalmente classificati nelle seguenti categorie:\nProactive.\nQuesti protocolli sono \"table driven\": ogni nodo possiede una tabella, aggiornata costantemente, con le informazioni sui collegamenti verso tutti gli altri nodi. In tali protocolli, dunque, lo stato delle tabelle deve rimanere il pi\u00f9 aggiornato possibile, anche in mancanza di un effettivo utilizzo della rete.\nSi riesce cos\u00ec ad ottenere un forwarding immediato dei pacchetti, a discapito per\u00f2 di un overhead considerevole anche quando non vi \u00e8 traffico da smaltire in rete.\nReactive.\nCon questo approccio, invece, i nodi ignorano totalmente la posizione del destinatario fin quando non devono comunicarci, quindi il routing viene stabilito su richiesta (\"on demand\").\nQuindi si garantisce che il traffico di controllo \u00e8 assente se non vi sono delle sessioni dati in corso, ma nel momento in cui una sessione inizia si deve considerare una latenza iniziale per la fase di route discovery.\nIbridi.\nIn questo caso si cerca di ottimizzare e sintetizzare i precedenti due, usando il primo per i nodi \u201cvicini\u201d, e il secondo per quelli \u201clontani\u201d. In questo caso resta comunque da dare una soddisfacente definizione della caratteristica vicino/lontano.\nHierarchical.\nQuesti protocolli riducono l'overhead di segnalazione dei protocolli puramente proactive (O(n)), suddividendo i nodi in classi e mantenendo nelle tabelle una entry per ogni classe. In tal modo \u00e8 possibile ridurre significativamente l'overhead di segnalazione.\nIn dettaglio, si suddivide la rete in cluster, in cui viene eletto un capo cluster, analogamente a quanto avviene per la Base Station nelle reti cellulari: si sacrifica cos\u00ec parte della flessibilit\u00e0 della rete ad hoc, ma si ottiene una struttura centralizzata, che rende pi\u00f9 semplice la gestione dei vari aspetti della comunicazione e che consente inoltre di implementare protocolli maggiormente scalabili.\nAll'interno del cluster, per avere dei percorsi sempre disponibili, si usano tecniche proactive, mentre per le comunicazioni inter-cluster si usano tecniche reactive, in cui i pacchetti passano da un capo cluster all'altro sino a raggiungere il cluster destinatario.\nLocation Based (Geografici).\nAltri protocolli di routing possono essere progettati in modo tale da organizzare il routing in funzione della posizione del nodo cercato (che pu\u00f2 essere nota con l'uso della tecnologia GPS).\nIl routing \u00e8 ottimizzato affinch\u00e9 avvenga in una determinata area (\"Routing Zone\") che contiene la \"Expected Zone\", che \u00e8 la zona in cui si pensa di trovare il nodo destinazione.\nPower-Aware.\nIn questo caso i nodi sono coscienti della limitatezza delle loro risorse energetiche e questa consapevolezza permette loro di decidere quando stare accesi, cio\u00e8 \"idle\" oppure spenti, oppure di scegliere il percorso meno dispendioso da un punto di vista della potenza."}
{"id": "119765", "revid": "125406572", "url": "https://it.wikipedia.org/wiki?curid=119765", "title": "Masai", "text": "I Masai (o Maasai) sono un popolo nilotico che vive sugli altopiani intorno al confine fra Kenya e Tanzania. Considerati spesso nomadi o semi-nomadi, sono in realt\u00e0 tradizionalmente allevatori transumanti, e oggi spesso addirittura stanziali (soprattutto in Kenya). La transizione a uno stile di vita stanziale si accompagna a quella dall'allevamento all'agricoltura come fonte primaria di sostentamento; questa trasformazione \u00e8 evidente nei clan masai kenioti come Kaputiei, Matapato e Kikunyuki, e in Tanzania presso gli Arusha.\nI masai parlano il \"maa\", da cui il nome dell'etnia che \u00e8 da loro pronunciato \"maasai\". La lingua appartiene al gruppo delle lingue nilo-sahariane ed \u00e8 dello stesso ramo delle lingue di popoli nilotici quali i pokot, i dinka ed i nuer. I masai sono il popolo nilotico che, in Africa, vive pi\u00f9 a meridione.\nOggi sono divisi in dodici clan (Keekonyokie, Damat, Purko, Wuasinkishu, Siria, Laitayiok, Loitai, Kisonko, Matapato, Dalalekutuk, Loodokolani e Kaputiei), anche se esistono clan minori, citati come sottoclan.\nStoria.\nI masai raccontano che la loro origine ebbe luogo quando il progenitore di tutti i masai \u2013 Mamasinta \u2013 risal\u00ec il grande burrone. Il riferimento geografico calza bene con la serie di ripide scarpate che separano la valle del lago Turkana, nel nord del Kenya, dagli altopiani centrali del paese.\nCombinando la tradizione orale con gli indizi linguistici e archeologici, si sa che i masai hanno iniziato la loro migrazione verso sud dalla valle del Nilo verso il XVI secolo. Si tratt\u00f2 di una grande migrazione di popoli nilotici che daranno vita a tutti i nilotici che ora vivono nel sud del Sudan, in Uganda, in Kenya e in Tanzania.\nLe tradizioni orali dei Turkana e dei Pokot parlano di un'epica battaglia combattutasi nella zona sud del distretto Turkana odierno. La battaglia si sarebbe conclusa con la vittoria dei Pokot. I Turkana si sarebbero divisi dando vita ai Karamojong e altri gruppi ora viventi attorno al monte Elgon. I masai si sarebbero divisi, spostandosi alcuni verso le savane a sud del monte Marsabit (i samburu), altri verso il monte Elgon, e il resto verso gli altopiani di Laikipia. Da qui avrebbero raggiunto i territori che occupano attualmente \u2013 contee di Kajiado, Narok e Trans-Mara in Kenya, e tutto il nord della Tanzania fino a Dodoma \u2013 arrivando alla massima estensione verso il 1750. (Questa data \u00e8 estrapolata dalla serie dei gruppi di iniziazione. Ogni serie ha un nome che viene tramandato oralmente, e ogni serie dura circa vent'anni.)\nI masai dividevano il territorio in aree sotto il loro stretto controllo \u2013 ogni clan conosceva l'estensione di sua propriet\u00e0 ed ogni famiglia del clan conosceva perfettamente i terreni loro appartenenti. C'erano anche aree di passaggio e di pascolo libero, usate solitamente in caso di carestia o particolare siccit\u00e0, e aree condivise con altri gruppi etnici, ad esempio i monti del Mau Range, le foreste abitate da Ndorobo, Elgeyo e Marakwet, le aree di confine con i Kikuyu.\nI masai vennero chiamati con il nome di feroci guerrieri. Queste dicerie erano messe in giro dai portatori kamba e dai mercanti arabi che volevano scoraggiare altri gruppi ad esplorare l'interno e stabilire rotte mercantili alternative. Se \u00e8 vero che i masai usavano razziare il bestiame di altri gruppi etnici, questo \u00e8 vero per tutte le etnie. Nei riguardi dei carovanieri schiavisti, si sa che i masai li combattevano solo se cercavano di catturare schiavi tra la loro gente. Le maggiori rotte usate dagli schiavisti passavano nel bel mezzo del territorio masai, e la tratta \u00e8 continuata per almeno tre secoli. Nei confronti dei coloni bianchi, si conosce un solo caso di attacco di massa. Si trattava di una vendetta dopo che un gruppo di inglesi aveva ucciso dei buoi e rubato altri capi di bestiame nella zona dell'odierna Mahi Mahiu, a circa 50\u00a0km ad ovest di Nairobi.\nTra il 1883 e il 1902, i masai soffrirono a causa della peste bovina e del vaiolo. Negli stessi anni, una serie di siccit\u00e0 (non piovve totalmente nel 1897 e 1898) port\u00f2 alla morte di gran parte del bestiame e forse di un terzo della popolazione. Allo stesso tempo, lotte interne portarono alla scomparsa quasi totale di alcuni clan, quali i Laikipia, e a nuovi rapporti tra i diversi clan.\nL'arrivo dei colonizzatori inglesi corrisponde a questo periodo di debolezza sociale dei masai che, con due trattati nel 1904 e 1911 videro il loro territorio drasticamente ridotto in Kenya. In Tanzania, essi persero tutti i terreni pi\u00f9 fertili dal Kilimanjaro al monte Meru (da non confondere con l'omonimo monte in Kenya).\nAltro terreno venne perso con la creazione dei grandi parchi nazionali della regione Amboseli, Hell's Gate, Masai Mara, Nairobi, Samburu, Lago Nakuru e Tsavo in Kenya; Lago Manyara, Ngorongoro, Tarangire e Serengeti in Tanzania. Occorre per\u00f2 dire che molte aree di questi parchi sono ora aperte al pascolo o lasciate in gestione alle comunit\u00e0 locali.\nProprio perch\u00e9 le loro terre gli sono state sottratte per far spazio ad aziende agricole, allevamenti o parchi nazionali gestiti dal governo, i Masai sono oggi costretti a vivere nelle aree pi\u00f9 sterili e aride.\nNel settembre 2013, il governo della Tanzania ha annunciato di aver abbandonato il progetto per la creazione di un'area protetta che avrebbe sottratto ai Masai 1.500 chilometri quadrati di terra. Il primo ministro ha dichiarato che l'area di Loliondo rimarr\u00e0 ai Masai, i quali ne hanno \u201cbuona cura\u201d da \u201ctempo immemorabile\u201d.\nCultura.\nI masai sono tradizionalmente pastori, e la loro cultura gravita attorno alla cura del bestiame. Ci sono prove certe di un periodo agricolo prima dell'arrivo nelle aree che occupano odiernamente, e la tendenza verso l'agricoltura e la sedentarizzazione \u00e8 sempre pi\u00f9 spinta a causa dei pascoli sempre pi\u00f9 limitati e dal bisogno di denaro contante che ha sostituito il sistema di baratto della societ\u00e0 pre-coloniale.\nI masai hanno una struttura patriarcale, e gli anziani hanno potere decisivo quasi assoluto per quanto riguarda gli affari comunitari. Il consiglio degli anziani \u00e8 anche chiamato a dare giudizi legali qualora due o pi\u00f9 contendenti non siano d'accordo su come applicare le leggi orali. Non esiste la punizione capitale, ma pene severe possono essere comminate ad assassini e a coloro che gravemente mancano di rispetto agli anziani. Nei casi pi\u00f9 semplici, una richiesta di scuse, un pagamento di una multa in bestiame, sono sufficienti a porre fine ad un caso giuridico.\nNel caso di assassinio, se si provano la colpevolezza e la mancanza di attenuanti, il colpevole dovr\u00e0 pagare una multa e pu\u00f2 essere condannato a non passare sulle terre del clan della vittima. In caso contrario, chiunque della famiglia della vittima potrebbe ucciderlo senza essere considerato colpevole. Tale punizione pu\u00f2 essere troppo difficile da sopportare e spingere il reo a lasciare la sua zona di residenza. In questo caso, sar\u00e0 sempre trattato da straniero dovunque andr\u00e0 a stabilirsi, con una notevole caduta sul piano sociale e perdita di autorevolezza nel consiglio degli anziani.\nGli anziani decidono quando iniziare un nuovo gruppo di iniziazione, che d\u00e0 vita ad un nuovo gruppo di et\u00e0. Essi sceglieranno chi sar\u00e0 ammesso alla prima e alla seconda chiamata (gruppo della destra e gruppo della sinistra). A loro \u00e8 affidato il compito di decidere i vari ruoli degli iniziati. Alcuni di questi, ad esempio l'oloibon (sacerdote), dureranno tutta la vita.\nTutti i passaggi di et\u00e0 \u2013 iniziato, moran (guerriero), giovane anziano, anziano \u2013 verranno scanditi da una preparazione segreta, da rituali specifici, che spesso richiedono la costruzione di un recinto particolare (manyatta), diverso dalla normale casa (enkang).\nAltri rituali riguardano la nascita e la morte. Le donne hanno anch'esse un sistema di iniziazione parallelo a quello maschile fino al matrimonio. Dopo il matrimonio, la donna partecipa ai rituali di passaggio del marito. Rituali particolari vengono decisi per la richiesta della pioggia e nel caso di infertilit\u00e0 femminile.\nReligione.\nI masai sono monoteisti e credono in Enkai, dio che si rivela con colori diversi a seconda dell'umore. Dio \u00e8 nero (\"narok\") quando \u00e8 buono, rosso (\"nanyokie\") quando \u00e8 irritato. La vera natura di dio \u00e8 difficile da capire, ma si sa che dio \u00e8 soprattutto \"parnumin\", il Dio di tanti colori, e cio\u00e8 una realt\u00e0 complessa. Dio ama gli esseri umani e li aiuta in caso di bisogno.\nIn questo, dio \u00e8 aiutato da una serie di esseri spirituali, alcuni dei quali sono da lui mandati a seguire le vicende umane.\nLa persona incaricata dal sacro \u00e8 l'Oloibon. Questi conosce i rituali ed \u00e8 in grado di fungere da medium verso Dio, ma anche di portare il messaggio di Dio alla gente. L'Oloibon ha una funzione sacrale. Il suo ruolo sociale dipende dall'influenza personale e non dal suo essere dedicato al sacro.\nSpesso le donne hanno un ruolo sacrale. In molte famiglie, la donna \u00e8 la prima ad alzarsi e benedice il recinto della casa ai quattro punti cardinali con acqua posta in una zucchetta e sparsa con un rametto di oseki, un albero sacro.\nLa maggioranza dei masai \u00e8 oggi cristiana, o vicina al cristianesimo.\nAbitazione.\nMentre nel passato le abitazioni erano fatte per resistere poco tempo, negli ultimi due secoli i masai hanno dato vita ad una casa (\"enkang\") abbastanza standardizzata. L'enkang tradizionale prevede un recinto spinoso all'esterno per proteggersi dagli animali selvatici, e un recinto spinoso all'interno per accogliere il bestiame alla sera. Nel secondo recinto vi \u00e8 anche un reparto separato per vitelli e agnelli.\nLa prima casa sulla destra dell'entrata principale \u00e8 la casa del capo famiglia, la seguente quella della prima moglie. La prima casa sulla sinistra sar\u00e0 quella della seconda moglie, se presente. A seguire sono le casette per i bambini e le bambine. I figli vivono con la madre fino a circa 5 anni di et\u00e0, dopo dormono da soli. L'uomo dorme da solo e fa visita alla moglie quando necessario.\nLe singole case sono fatte con sterco mescolato a fango e posto su una struttura di rami flessibili. La forma \u00e8 ovale con l'entrata bassa nel punto di minor larghezza. All'interno la casa \u00e8 divisa in tre sezioni. Al centro un focolare dove cucinare, ad un capo il letto dell'occupante, dall'altro lato il letto per i bambini o un piccolo ripostiglio. L'altezza massima della casa \u00e8 di circa 1,5 metri.\nTale tipo di costruzione sta ormai sparendo e lasciando il posto a costruzioni stabili in pietra o in lamiera metallica.\nOrganizzazione sociale.\nL'unit\u00e0 centrale della societ\u00e0 masai \u00e8 data dal gruppo di et\u00e0. I bambini sono considerati veramente tali dopo una settimana circa dalla nascita, momento scandito dalla cerimonia del nome. \u00c8 il padre a dare il nome ai figli, a volte la madre d\u00e0 o suggerisce il nome delle figlie. I bambini piccoli, nella vita tradizionale, erano incaricati di far pascolare i vitellini e gli agnelli, le bambine di portare l'acqua, pulire l'enkang e aiutare nella cucina.\nOgni 15 \u2013 20 anni, gli anziani decidono l'inizio di un nuovo ciclo di iniziazione. Tutti i giovani non ancora iniziati fino ai bambini di circa 12 anni, vengono a far parte dello stesso gruppo, diviso in due tornate \u2013 la destra e la sinistra. Questa divisione verr\u00e0 mantenuta per tutta la vita. Dopo varie cerimonie, il rito pi\u00f9 importante \u00e8 la circoncisione (emorata) che deve essere sopportata in silenzio. Dopo la circoncisione il giovane \u00e8 considerato un \"moran\", giovane guerriero. Dopo la circoncisione, e per circa 6 mesi, il moran dovr\u00e0 vestirsi di nero e potr\u00e0 disegnare sul viso dei simboli usando terra bianca.\nIn questo periodo, i moran vivranno in una casa speciale, manyatta, costruita sul modello dell'enkang, ma senza barriere spinose, inutili visto la presenza di tanti guerrieri.\nAll'incirca al tempo dell'emorata, il gruppo che ha avuto la circoncisione durante la precedente emorata passer\u00e0 di grado, diventando guerriero anziano. A sua volta, il gruppo precedente far\u00e0 il passaggio per diventare anziano (primo grado) con la cerimonia dell'eunoto.\nIn Kenya, gli anziani hanno negato l'inizio di un nuovo gruppo di et\u00e0 \u2013 almeno formalmente \u2013 sin dal 1990 circa. Di fatto l'iniziazione \u00e8 continuata ma, per ragioni politiche, molti hanno dovuto rimanere nel gruppo dei guerrieri ben dopo l'et\u00e0 normale. L'ultimo gruppo di et\u00e0 ad essere stato iniziato \u00e8 quello dei Kikunyuki (le api) che dovrebbe giungere all'eunoto verso il 2010. Il gruppo precedente, i Pokonyeki, hanno avuto uno dei pi\u00f9 grandi divari di et\u00e0 mai visto in un gruppo di et\u00e0, con circa 25 anni di differenza tra i pi\u00f9 giovani e i pi\u00f9 vecchi.\nIn passato, i giovani dovevano partecipare ad una caccia al leone prima di essere iniziati. Questo rituale \u00e8 stato sospeso. In ogni caso, ancora oggi un moran che uccidesse un leone acquisterebbe il rispetto del clan.\nLe donne hanno un loro rito di passaggio, la mutilazione genitale. La maggioranza dei clan prevede la clitoridectomia, altri richiedono anche l'escissione delle grandi labbra della vagina. Queste pratiche sono sotto accusa. Vietate dalla legge, sono rifiutate da molte ragazze che desiderano invece un tipo incruento di iniziazione. In molte zone, le donne obbligano le figlie alla circoncisione poich\u00e9 sarebbe impensabile sposare una figlia ad un buon partito senza questa cerimonia. In ogni caso, anche i giovani masai stanno cambiando le loro aspettative e spesso sono loro a spingere per un cambiamento di questo rituale.\nNel passato si insisteva sull'informazione che una donna masai fosse disponibile per l'attivit\u00e0 sessuale con il marito e con tutti i suoi compagni di iniziazione. Si tratta di una notizia parzialmente falsa. Mentre l'uomo pu\u00f2 sposare pi\u00f9 di una donna, alla donna si richiede la fedelt\u00e0 coniugale. Se essa decidesse di avere rapporti sessuali con un altro uomo, questo sarebbe considerato un fatto grave. Se da questa unione dovesse nascere un figlio, il colpevole dovrebbe pagare una multa, e il figlio verrebbe riconosciuto dal marito della donna. Alcuni uomini, che non hanno avuto figli maschi, chiedono ad una figlia di figliare per loro. La donna \u00e8 libera di avere rapporti sessuali con chiunque lo desideri, i figli saranno del padre che cos\u00ec avr\u00e0 un erede a cui lasciare i propri beni \u2013 le donne non hanno diritto all'eredit\u00e0 poich\u00e9 sposandosi lasciano la loro famiglia e sono inserite nella famiglia del marito. Anche donne rimaste vedove e senza figli maschi possono \u2018sposare\u2019 un'altra donna. Questo avviene pagando il prezzo del matrimonio consuetudinario alla famiglia della prescelta che provveder\u00e0 a dare alla luce un figlio maschio che potr\u00e0 ricevere cos\u00ec l'eredit\u00e0.\nIl divorzio \u00e8 previsto e regolato da leggi molto restrittive. Se il divorzio - (kitala) \u2013 venisse accettato, dovrebbe essere consensuale, e la famiglia della donna dovrebbe restituire parte del prezzo di matrimonio (in passato erroneamente chiamato dote). I figli sono sempre del padre, se questi ha pagato il bestiame stabilito, del clan della madre se non c'\u00e8 stata ufficializzazione del matrimonio o il pattuito non \u00e8 stato versato al clan della moglie.\nArte.\nI masai non hanno strumenti musicali. Il canto \u00e8 sempre a cappella, senza accompagnamento musicale. Il coro pu\u00f2 dare un tono continuo o un'armonia, su questa base il cantante principale \u2013 olo-aranyani \u2013 canta il tema musicale. La maggioranza delle canzoni masai prevedono un solista che annuncia il tema del canto, ed un coro che risponde in maniera antifonale oppure con un solo vocabolo. Nella musica religiosa, il solista normalmente inneggia a Dio mentre il coro chiede a Dio di venire \u2013 ou \u2013 con un tono basso, forte e ritmato.\nLe canzoni accompagnano la danza, normalmente una serie di salti fatti a turno dagli uomini. Le donne muovono il collo in avanti e indietro, emettendo dei suoni che risultano sincopati.\nLe donne cantano canzoni mentre lavorano, specialmente alla mungitura, all'allattamento, e per lodare i propri figli. I moran cantano lodando i propri meriti, quelli del gruppo di et\u00e0 oppure per far innamorare una ragazza.\nLe arti grafiche non sono molto sviluppate. I disegni simbolici applicati al viso e al tronco durante alcuni momenti della vita hanno un significato spirituale pi\u00f9 che di trasmissione di ideali. Non si fa uso di maschere, mentre il corpo viene modificato con tatuaggi o tagli (vedi sotto).\nI disegni usati nella confezione di braccialetti e orecchini hanno un significato particolare. I colori usati indicano il clan di appartenenza, possono indicare lo status della persona, o dare un messaggio particolare: pace, concordia, disponibilit\u00e0. Non si pu\u00f2 parlare, per\u00f2, di un uso di questi disegni per comunicare pensieri sofisticati, come accade in altre culture africane.\nIn tempi recenti, i masai hanno sfruttato alcuni simbolismi per la produzione di oggetti da vendere ai turisti. Inutile dire che la maggioranza di questi oggetti sia prodotta in serie, e spesso da persone che non sono masai, ma che ne copiano lo stile. La produzione di lampade, mobilia, e utensili con segni masai non pu\u00f2 essere considerata uno sviluppo culturale locale, visto che \u00e8 stata fatta da artigiani stranieri alla cultura e che hanno semplicemente copiato uno stile e lo hanno applicato a oggetti di origine esterna all'etnia.\nModificazione del corpo.\nLa modificazione corporea pi\u00f9 evidente tra i masai \u00e8 quella della perforazione del lobo delle orecchie e il conseguente allungamento della parte pendente del lobo. Il foro viene praticato usando un oggetto acuminato. Nel foro vengono inseriti spine e altri oggetti via via pi\u00f9 grandi per aumentare progressivamente la lunghezza del lobo tagliato. Il lobo pu\u00f2 poi essere ornato con perline, pezzi di avorio, orecchini. Questa pratica \u00e8 sempre pi\u00f9 rara, visto che i giovani non amano avere i lobi pendenti.\nAlcune sezioni masai praticano la rimozione dei canini nei denti da latte, pensando che possano causare malattie gravi ai bambini. \nLa circoncisione e le mutilazioni genitali femminili vengono sostenute dall'idea che il pene non circonciso ricorda in parte la vagina, e che il clitoride ricorda il pene. Queste parti devono essere rimosse per ristabilire la divisione dei sessi. Inoltre, l'esperienza del dolore sopportato in silenzio \u00e8 considerato segno di maturit\u00e0 umana.\nAbbigliamento.\nIn tempi remoti, i masai vestivano di pelli, spesso colorate con colori vegetali. Anche i monili erano pochi, fatti con semi e fili di origine vegetale. Con l'arrivo dei colonialisti, i masai hanno cambiato il loro modo di vestire.\nDai soldati inglesi, i masai hanno acquisito le tipiche coperte usate per il kilt. Ora queste coperte \u2013 \"shuka\" \u2013 di cotone a quadri con i colori predominanti rosso e nero sono diventate un simbolo del vestire masai. Oggi molti masai vestono usando due teli di cotone leggero che dalla spalle si incrociano sui lombi. Qui viene posto un terzo telo a coprire il bacino. Il tutto \u00e8 fissato da una cintura di cuoio. Alla cintura \u00e8 fissata una spada corta. Su questo vestito, i masai portano la \"shuka\".\nLe donne preferiscono portare delle tuniche di colore blu, rosso o nero \u2013 il colore pu\u00f2 indicare lo status sociale \u2013 a due strati. Anche le donne possono portare la \"shuka\", ma \u00e8 raro vedere questo comportamento fuori dal proprio \"enkang\".\nLe calzature sono sandali di cuoio, sempre pi\u00f9 spesso sostituiti da sandali ottenuti da vecchi copertoni di automobile.\nAl polso, un uomo masai pu\u00f2 portare dei braccialetti di cuoio, legno, di perline o di metallo. Il braccialetto di metallo \u00e8 prezioso in quanto \u00e8 passato di padre in figlio. Un padre lo dar\u00e0 al figlio che egli considera migliore \u2013 non necessariamente il pi\u00f9 vecchio \u2013 prima di morire. Questo braccialetto \u00e8 cos\u00ec un segno di rispetto e di saggezza. Uomini e donne possono usare braccialetti di perline il cui disegno e serie di colori hanno a volte dei significati.\nDieta.\nCome tutti i popoli pastori nilotici, anche i masai basavano la loro dieta sul bestiame e su quello che trovavano in natura. Carne, latte e il sangue di toro erano quindi il cibo pi\u00f9 comune. Oggi, la dieta masai ha subito una grande trasformazione. Sempre pi\u00f9 masai coltivano la terra e un normale pasto sar\u00e0 a base di polenta bianca \u2013 \"ugali\" \u2013, verdure cotte \u2013 \"mchicha\" in Tanzania e \"sukuma wiki\" in Kenya, \u2013 patate e cavoli. La carne viene consumata in giorni particolari.\nAl mattino si mangia una specie di pastone ottenuto facendo bollire del miglio o della farina di mais nel latte. Si pu\u00f2 inoltre trovare il \"chai\", un t\u00e8 cotto nel latte e acqua, spesso aromatizzato con del ginger.\nIl latte si beve, ma pi\u00f9 spesso \u00e8 lasciato fermentare e poi \"mangiato\". In questo caso, solo un uomo potr\u00e0 servirlo ai commensali.\nInfluenza sociale.\nI masai hanno saputo sfruttare bene l'immagine del guerriero senza paura cara allo stereotipo occidentale. Tra i tanti gruppi etnici dell'Africa Orientale, i masai sono i pi\u00f9 famosi e quelli sempre riconoscibili nei d\u00e9pliant turistici. In realt\u00e0, i masai sono una minoranza, anche culturale, in Kenya e in Tanzania. Inoltre, l'indole masai \u00e8 ben lontana da quella guerriera presentata ai turisti.\nNelle zone turistiche, i visitatori vengono portati a visitare i villaggi masai. I masai non vivono in villaggi\u00a0\u2013 esattamente come la maggioranza delle altre etnie della zona\u00a0\u2013 ma sanno bene che il turista vuole vedere un villaggio tradizionale.\nLa crescita del numero totale della popolazione, la ridotta possibilit\u00e0 del pascolo, l'inserimento nel mondo del lavoro e nelle strutture dello Stato, hanno portato i masai lontano dalle loro terre e dal loro modo di vita tradizionale. Sebbene molti vivano ancora sulle terre ancestrali, essi sono diventati una minoranza nei loro stessi territori, almeno in Kenya. Esistono uomini politici, militari e capi di industria masai ma la loro presenza nella societ\u00e0 non ha un peso particolare."}
{"id": "119768", "revid": "24281", "url": "https://it.wikipedia.org/wiki?curid=119768", "title": "Nick Cave &amp; The Bad Seeds", "text": ""}
{"id": "119769", "revid": "1318658", "url": "https://it.wikipedia.org/wiki?curid=119769", "title": "Network Attached Storage", "text": "Un Network Attached Storage (NAS) \u00e8 un dispositivo collegato alla rete la cui funzione \u00e8 quella di consentire agli utenti di accedere e condividere una memoria di massa, in pratica costituita da uno o pi\u00f9 dischi rigidi, all'interno della propria rete o dall'esterno.\nCaratteristiche.\nGeneralmente i NAS sono dei computer attrezzati per poter comunicare via rete. Pertanto, non sono dei semplici dispositivi di memorizzazione di dati da connettere via RJ-45 a dei computer, ma sono, a tutti gli effetti, degli storage il cui scopo \u00e8 mettere a disposizione spazio disco in rete in maniera \"intelligente\" ovvero interfacciabile, gestibile e collegabile ad altre risorse di rete, in primis i server su cui sono installati le applicazioni e il Domain controller.\nSi tratta di dispositivi dotati solitamente di un sistema operativo basato su Linux (generalmente trasparente all'utente) e di diversi hard disk destinati all'immagazzinamento dei dati. Tale architettura ha il vantaggio di rendere disponibili i file contemporaneamente su diverse piattaforme, come ad esempio Linux, Windows e Unix (o Mac OS X), dove il sistema operativo implementa i server di rete con gli standard pi\u00f9 diffusi tra i quali ad esempio FTP, Network File System (NFS), Samba per le reti Windows e AFP per le reti Mac OS X.\nQuesti dispositivi non vanno scambiati con gli Storage Area Network (SAN), ovvero soluzioni di immagazzinamento dati (\"storage\") che comprendono una rete ed adottano tecnologie e protocolli spesso proprietari. Talvolta un sistema NAS pu\u00f2 essere utilizzato come nodo di una SAN, data la scalabilit\u00e0 di tale architettura.\nQuasi tutti i NAS in commercio dispongono di porte USB 2.0, solitamente usate per collegare hard disk USB esterni, al fine di utilizzare questi ultimi come unit\u00e0 di backup per i file contenuti nel drive interno del NAS, oppure essere condivisi su tutta la rete.\nVantaggi e svantaggi.\nI vantaggi offerti dai dispositivi NAS sono molteplici. Innanzitutto permettono di centralizzare l'immagazzinamento dei dati in un solo dispositivo accessibile a tutti i nodi della rete, ed essendo altamente specializzato per le prestazioni permette l'implementazione di schemi RAID \"(Redundant Array of Indipendent Disks)\", i quali garantiscono una migliore gestione della sicurezza dei dati. Normalmente un NAS consente l'eventuale rimozione ed aggiunta di dischi \"a caldo\" (hot swap), senza la necessit\u00e0 di disattivare l'unit\u00e0.\nNell'ambito dell'adozione di tale architettura un eventuale svantaggio potrebbe essere costituito dall'enorme quantit\u00e0 di dati che viene a transitare sulla rete, come potrebbe essere costituito dai limiti di prestazione e di stabilit\u00e0 di un NFS e degli altri filesystem utilizzabili in rete.\nImplementazione di un server con NAS.\n\u00c8 possibile implementare un server NAS:\nGli accorgimenti maggiori riguardo alla messa in opera di tali sistemi, riguardano il bilanciamento corretto della infrastruttura di rete sulla quale il sistema NAS andr\u00e0 ad operare. Alcuni esempi di tali accorgimenti possono essere:\nProgetti di sistemi NAS esistenti.\nEsistono principalmente due tipi di sistemi NAS completi: le soluzioni commerciali, spesso basate in parte su software open source, e quelle libere/gratuite dove tutto il codice \u00e8 open source e liberamente e gratuitamente accessibile.\nDi seguito alcuni esempi delle due categorie:\nAlcuni sistemi NAS commerciali:\necc.\nAlcuni sistemi NAS open source:"}
{"id": "119773", "revid": "1632387", "url": "https://it.wikipedia.org/wiki?curid=119773", "title": "Nick Cave and the Bad Seeds", "text": "I Nick Cave and the Bad Seeds sono un gruppo fondato nel 1983 dal cantautore australiano Nick Cave.\nStoria del gruppo.\nLa band nacque nel 1983, su iniziativa del cantante Nick Cave e del polistrumentista Mick Harvey, entrambi gi\u00e0 membri della rock band The Birthday Party, scioltasi in quello stesso anno, con lo scopo di supportare la carriera solista, come cantautore, di Cave.\nAi due si aggiunsero il chitarrista Blixa Bargeld, membro della gi\u00e0 nota band Einst\u00fcrzende Neubauten, il chitarrista Hugo Race e il bassista Barry Adamson. Inizialmente la band si esib\u00ec col nome \"The Cavemen\", cambiandolo dopo poco in \"Nick Cave and the Bad Seeds\".\nNel 1984, usc\u00ec il primo album \"From Her to Eternity\" e Race lasci\u00f2 la band, che si stabil\u00ec a Berlino Ovest, dove, nel 1985, realizz\u00f2 \"The Firstborn Is Dead\". Nel 1986, in seguito all'entrata del batterista Thomas Wydler, \"Kicking Against the Pricks\", album di reinterpretazioni di brani ispiratori di Cave, tra cui \"All Tomorrow's Parties\" dei The Velvet Underground e \"I'm Gonna Kill That Woman\" di John Lee Hooker.\nSeguirono, nel 1986 l'album \"Your Funeral... My Trial\" e l'abbandono di Adamson, sostituito dal polistrumentista Roland Wolf e dal chitarrista Kid Congo Powers (gi\u00e0 membro di Cramps e The Gun Club). Nel 1987 la band fece una comparsa nel film \"Il cielo sopra Berlino\" del regista tedesco Wim Wenders, in cui interpreta \"The Carny\" (dall'ultimo album) e \"From Her to Eternity\".\nNel 1989, quindi, usc\u00ec \"Tender Prey\", in cui \u00e8 presente \"The Mercy Seat\", uno dei brani pi\u00f9 conosciuti della band, reinterpretato nel 2000 dal cantante statunitense Johnny Cash.\nL'anno successivo Cave si trasfer\u00ec a San Paolo in Brasile per vivere con la fidanzata di allora. Venne cos\u00ec pubblicato \"The Good Son\", seguito dalla defezione di Kid Congo Powers.\nPer il successivo \"Henry's Dream\", del 1992, entrarono nella band il bassista Martyn P. Casey e il tastierista Conway Savage. L'anno successivo, usc\u00ec l'album dal vivo \"Live Seeds\", quindi, Cave torn\u00f2 a Londra, per pubblicare, nel 1994, \"Let Love In\". Dopo l'aggiunta del batterista Jim Sclavunos (gi\u00e0 membro di Cramps e Sonic Youth), nel 1996, usc\u00ec \"Murder Ballads\", discreto successo commerciale della band, grazie soprattutto al singolo in collaborazione con Kylie Minogue \"Where the Wild Roses Grow\".\nIl violinista Warren Ellis, gi\u00e0 presente come collaboratore in \"Murder Ballads\", entr\u00f2 nella band per l'uscita, nel 1997, di \"The Boatman's Call\". Nel 2001, usc\u00ec \"No More Shall We Part\", quindi, due anni dopo, \"Nocturama\" (Mute, 2003). In quello stesso anno, dopo vent'anni di collaborazione, il chitarrista Blixa Bargeld usc\u00ec dalla band.\nRimpiazzato Bargeld con James Johnston, nel 2004 usc\u00ec il doppio \"Abattoir Blues/The Lyre of Orpheus\", seguito dall'album di inediti \"B-Sides &amp; Rarities\".\nNel 2007, quattro membri della band, Nick Cave, Warren Ellis, Martyn P. Casey e Jim Sclavunos, fondarono i Grinderman con cui pubblicarono due album.\nNel 2008, venne pubblicato, di nuovo dai The Bad Seeds, \"Dig, Lazarus, Dig!!!\", in seguito alla cui uscita, dopo oltre vent'anni di collaborazione, il membro fondatore Mick Harvey abbandon\u00f2 la band.\nIl 19 febbraio 2013 esce \"Push the Sky Away\", il primo album di studio di Nick Cave and the Bad Seeds senza Mick Harvey, pubblicato sotto l'etichetta discografica Bad Seeds Ltd.\nUtilizzo nei film.\nLa canzone \"O Children\" \u00e8 inserita nel film \"Harry Potter e i Doni della Morte - Parte 1\", del 2010, ed \u00e8 ballata da Harry ed Hermione.\nLa canzone \"People Ain't No Good\" \u00e8 inserita nella colonna sonora del film d'animazione \"Shrek 2\", del 2004.\nLa canzone \"Push the Sky Away\" \u00e8 usata come sigla finale dell'episodio 1x11 \"Take the Ride, Pay the Toll\" della serie TV \"The Bridge\".\nLa canzone \"(I'll Love You) Till the End of the World\", presente nell'album \"Until the End of the World\", fa parte della colonna sonora di \"Fino alla fine del mondo\", film di Wim Wenders del 1991.\nLa canzone \"Into My Arms\" \u00e8 inserita in \"Questione di tempo,\" film del 2013 di Richard Curtis.\nNick Cave appare insieme ai Bad Seeds nel film \"Il Cielo Sopra Berlino\", nella scena che lo raffigura in un concerto, cantando From Her to Eternity, canzone estratta dal suo omonimo album.\nNella serie televisiva di produzione BBC \"Peaky Blinders\" \u00e8 presente la celeberrima \"Red Right Hand\" (da \"Let love in\" e poi reiterpretata dagli Arctic Monkeys) come sigla, nonch\u00e9 svariate altre canzoni come colonna sonora delle quattro stagioni finora uscite (2017).\nLo stesso brano (versione Mojo Filter Remix) \u00e8 presente nell\u2019episodio \"Ascension\" (2x06) della serie \"X-Files. Il brano \u00e9 utilizzato anche nella colonna sonora di Scream (1996) di Wes Craven.\""}
{"id": "119774", "revid": "544909", "url": "https://it.wikipedia.org/wiki?curid=119774", "title": "Bad Seeds", "text": ""}
{"id": "119776", "revid": "254059", "url": "https://it.wikipedia.org/wiki?curid=119776", "title": "Maria d'Enghien", "text": "Fu contessa di Lecce dal 1384 alla morte, in quanto ereditiera dei possedimenti del fratello Pietro, morto privo di eredi. Si spos\u00f2 in prime nozze con Raimondo Orsini del Balzo e fu principessa consorte di Taranto dal 1399, e in seconde nozze con il re Ladislao d'Angi\u00f2-Durazzo, divenendo la sua terza ed ultima moglie e fu quindi regina consorte di Napoli dal 1407 al 1414, anno di morte del marito. Come moglie del re Ladislao I, oltre ad essere stata regina consorte di Napoli, fu regina \"titolare\" consorte di Gerusalemme, di Sicilia e d'Ungheria, e contessa \"titolare\" consorte di Provenza e di Forcalquier.\nBiografia.\nNipote della contessa Isabella di Brienne ed ava dello storico Cesare d'Engenio Caracciolo, nacque presumibilmente a Lecce nel 1367 da Giovanni d'Enghien (o d'Engenio), conte di Lecce, e da Sancia (o Bianca) del Balzo.\nContessa di Lecce e signora di feudi salentini.\nDopo la morte senza eredi del fratello maggiore Pietro, tra il 28 marzo e il 27 luglio 1384, divenne contessa di Lecce e signora di Acquarica del Capo, Carovigno, Castro, Corigliano d'Otranto, Gagliano del Capo, Mesagne e Roca. Sebbene Pietro fosse uno strenuo sostenitore di Luigi I d'Angi\u00f2-Valois, pretendente al trono del Regno di Napoli, e di papa Clemente VII, Maria fu scelta dal papa Urbano VI come sposa di Raimondo Orsini del Balzo, detto Raimondello, figlio secondogenito del conte di Nola Nicola Orsini e di Giovanna di Sabrano, il quale con Tommaso II Sanseverino il 7 luglio 1385 aveva liberato il papa da Nocera, assediata dalle truppe di Carlo d'Angi\u00f2-Durazzo. Il matrimonio ebbe luogo solo dopo la partenza del papa per Genova, tra il 24 agosto e il 29 ottobre.\nBench\u00e9 avesse riservato per s\u00e9 il titolo di \"comitissa Licii\" (contessa di Lecce) e Raimondello si intitolasse come \"comitatus Licii dominus\" (signore della contea di Lecce), quest'ultimo esercit\u00f2 piena sovranit\u00e0 nella contea salentina. Maria rimase per pi\u00f9 di vent'anni all'ombra del marito che, oltre ai suoi feudi in Campania (Acerra, Marcianise, Marigliano e Trentola) e in Irpinia (baronie di Flumeri e Guardia Lombardi), si cre\u00f2 negli anni successivi una vasta signoria in Puglia (Altamura, Barletta, Brindisi, Gallipoli, Martina Franca, Minervino Murge, Molfetta e Monopoli).\nRaimondello, nella lotta per il trono tra Ladislao d'Angi\u00f2-Durazzo e Luigi II d'Angi\u00f2-Valois, segu\u00ec la politica opportunistica quanto abile della \u00abdoppia lealt\u00e0\u00bb per schierarsi al momento decisivo al fianco del vincitore Ladislao. Ricompensa per questo doppio gioco fu l'investitura, il 9 maggio 1399, da parte di Ladislao, del principato di Taranto, il pi\u00f9 importante feudo del Regno, che lo rese signore illimitato della Terra d'Otranto, poich\u00e9 nella primavera del 1399, alla morte del padre, aveva ereditato anche la contea di Soleto.\nIl 18 giugno 1399 capitol\u00f2 Taranto, dove Luigi II d'Angi\u00f2-Valois si era rifugiato quando la sua posizione a Napoli si era fatta insostenibile; due giorni dopo Maria, con il marito, pot\u00e9 fare ingresso solenne in citt\u00e0. In due privilegi dell'8 giugno Ladislao aveva gi\u00e0 concesso a Raimondello e Maria il \"merum et mixtum imperium\" (mero e misto impero) in tutti i loro feudi e le entrate della dogana di Lecce.\nRegina consorte di Napoli.\nNon \u00e8 noto il ruolo di Maria nella ribellione del 1405 contro Ladislao d'Angi\u00f2-Durazzo da parte del marito, che aveva ripreso i rapporti con Luigi II d'Angi\u00f2-Valois. La morte improvvisa di Raimondello, avvenuta il 17 gennaio 1406, la lasci\u00f2 madre di quattro figli minorenni (Giovanni Antonio, detto Giannantonio, primogenito, Maria, Caterina e Gabriele) in una situazione critica poich\u00e9, a parte il nipote Pietro d'Enghien-Lussemburgo, conte di Conversano, dove sua nonna Giovanna Sanseverino esercitava la reggenza, Maria fronteggiava il sovrano da sola. Prosegu\u00ec la ribellione di Raimondello, tenendo nascosta la sua morte fino al 1\u00ba marzo 1406. Nello stesso giorno lasci\u00f2 Lecce con i figli ed and\u00f2 a Taranto perch\u00e9 la citt\u00e0 era pi\u00f9 facile da difendere e garantiva approvvigionamenti via mare.\nMaria si mostr\u00f2 un'avveduta organizzatrice e amministratrice: prepar\u00f2 Taranto al previsto assedio, assold\u00f2 truppe mercenarie al comando del nipote di suo marito, Francesco Orsini, e strinse contatti diplomatici con avversari di Ladislao.\nA fine febbraio Ladislao, ancora all'oscuro della morte di Raimondello, si era mosso verso la Puglia e il 14 aprile inizi\u00f2 l'assedio di Taranto che dovette interrompere dopo quasi due mesi senza grandi risultati, bench\u00e9 Martina Franca e la contea di Conversano gli si fossero sottomesse.\nNel luglio 1406 giunsero a Taranto tre plenipotenziari di Luigi II d'Angi\u00f2-Valois, che confidava nella ribellione di Taranto per riacquistare il trono di Napoli. Questi dal 21 luglio al 5 agosto ottennero l'omaggio di Maria e Giovanni Antonio il riconoscimento di Luigi II. In quell'occasione Giovanni Antonio fu investito del principato di Taranto e Maria ebbe confermati i suoi feudi nel Regno, mentre Luigi si impegnava, entro tre mesi dopo il ritorno degli ambasciatori in Provenza, ad inviare in loro sostegno 300 lance e a scendere personalmente entro l'estate 1407. Gli accordi si conclusero con la promessa di matrimonio tra Giovanni Antonio e la figlia di Luigi, Maria.\nIn realt\u00e0 il 26 dicembre 1406 Luigi mand\u00f2 600 bretoni a bordo di tre navi che per\u00f2, poco dopo la partenza, naufragarono e la maggior parte dell'equipaggio mor\u00ec. All'inizio di marzo 1407 Francesco Orsini, con i suoi soldati, pass\u00f2 dalla parte di Ladislao.\nPerso anche il sostegno di papa Innocenzo VII, Maria acquist\u00f2 sempre maggiore consapevolezza del fatto che, in quella condizione di isolamento, avrebbe potuto a stento resistere a un nuovo attacco del re. Per tale ragione, probabilmente, quando Ladislao pose nuovamente l'assedio a Taranto, il 16 aprile 1407, Maria avvi\u00f2 in breve tempo le trattative che portarono al suo matrimonio con il re, celebrato il 23 aprile nella cappella del castello di Taranto, della quale oggi si \u00e8 persa traccia, in seguito alla radicale ristrutturazione ed ampliamento operati tra la fine del XV e la met\u00e0 del XVI secolo. Tanto il principato di Taranto, quanto le contee di Lecce e Soleto furono incorporati da Ladislao nel reale demanio. Maria si trattenne a Taranto per poco pi\u00f9 di un mese e il 24 maggio si mise in viaggio per Napoli con i figli.\nNegli anni seguenti, fino alla morte di Ladislao, avvenuta il 6 agosto 1414, risiedette nel Castel Nuovo, ma, a differenza della madre di Ladislao, Margherita di Durazzo, a stento riusc\u00ec ad avere una qualche influenza sulla politica del marito, sebbene diverse indicazioni degli ambasciatori della Repubblica di Firenze fossero indirizzate anche a lei. Non vi \u00e8 traccia nelle fonti storiche di una possibile condizione di prigionia di Maria e dei suoi figli durante il regno del marito.\nIl recupero dei feudi.\nMorto Ladislao, la sorella Giovanna, salita al trono, imprigion\u00f2 Maria nel Castel Nuovo con i due figli, perch\u00e9 vedeva nella vedova di suo fratello una possibile rivale per la Corona napoletana. L'arrivo a Napoli del futuro marito di Giovanna, Giacomo II di Borbone-La Marche, avvenuto il 15 agosto 1415, provoc\u00f2 una svolta perch\u00e9 la figlia di Maria, Caterina, per iniziativa di Giacomo, verso la fine dell'anno spos\u00f2 Tristano di Chiaromonte, uno dei cavalieri francesi giunti al seguito di Giacomo. Per tale ragione nello stesso periodo o all'inizio del 1416, la regina le restitu\u00ec la libert\u00e0, mentre i due figli Giovanni Antonio e Gabriele rimasero reclusi fino alla fine del 1417 o agli inizi del 1418. Per la liberazione di Gabriele, Maria dovette versare alla corte 8.000 ducati. Nel 1418 sia a Maria che a Giovanni Antonio furono restituiti i feudi che nel 1407 Ladislao aveva incorporato nel reale demanio e che non erano ancora stati assegnati. A Maria furono resi i feudi che aveva ereditato da suo fratello, mentre Giovanni Antonio ebbe i feudi che erano stati del padre (le contee di Soleto, Tricase e Veglie, e le baronie di Altamura, Flumeri, Lavello, Locorotondo e Minervino Murge), ad eccezione del principato di Taranto, di cui era stato investito lo stesso re consorte, Giacomo II di Borbone-La Marche, il quale per\u00f2 nel maggio 1419 fugg\u00ec a Taranto per fomentare la ribellione contro Giovanna II.\nLe truppe di Maria e di Giovanni Antonio assediarono e sconfissero Giacomo a Taranto, costringendolo a restituire la citt\u00e0 ed a rinunciare ai suoi diritti sul principato dietro il pagamento di 20.000 ducati. Nell'estate 1419 Maria e Giovanni Antonio ereditarono Guardia Lombardi da Giovanni Zurlo; in seguito quella signoria spett\u00f2 al solo Giovanni Antonio, che il 4 maggio 1421 fu investito anche formalmente da Giovanna II del principato di Taranto.\nNel 1421 si concluse un accordo tra Maria e i suoi due figli sulla spartizione dei feudi di famiglia: a Maria furono confermati i suoi feudi in Salento, mentre Gabriele ricevette come feudi dal fratello Giovanni Antonio le baronie di Acerra, Flumeri, Lavello e Minervino Murge.\nL'influenza politica e gli ultimi anni.\nNegli anni 1385-1406 e 1407-1414 Maria era rimasta all'ombra dei suoi due mariti, mentre dal 1420 compare accanto al figlio maggiore, defilata almeno dalle vicende politiche. Sebbene si intitolasse ancora sempre come regina di Napoli, non prese quasi per nulla parte alla lotta per il trono prima tra Giovanna II e Alfonso V d'Aragona e poi tra Renato d'Angi\u00f2-Valois (il figlio di Luigi II) e Alfonso, mentre i suoi figli dal 1433 presero decisamente le parti degli Aragonesi. Gabriele fu quindi investito da Alfonso nel marzo 1435 del ducato di Venosa e il 6 marzo 1437 il re ridusse a sole 50 once l\"'adohamentum\" che Maria e i suoi figli dovevano pagare per i loro vasti feudi.\nDal 1420 risiedette quasi esclusivamente a Lecce e si occup\u00f2 soprattutto dell'amministrazione dei suoi feudi, per i quali eman\u00f2 diversi statuti e privilegi. Tra questi, i pi\u00f9 importanti sono sicuramente gli \"Statuta et capitula florentissimae civitatis Litii\" del 14 luglio 1445. Disponeva per tale scopo di una propria cancelleria e di un proprio ufficio camerale. Nello stesso periodo fece edificare per il marito Raimondello un monumento funebre nella Basilica di Santa Caterina d'Alessandria, a Galatina, commissionata da Raimondello in persona, quale tempio familiare e completata dal figlio Giovanni Antonio.\nMaria mor\u00ec a Lecce il 9 maggio 1446 e fu sepolta in citt\u00e0 presso la Basilica di Santa Croce. La sua tomba venne dispersa insieme all'originaria chiesa, ricostruita nella sua attuale prestigiosa veste nel corso dei lavori di adeguamento e bastionatura del castello.\nNella cultura di massa.\nMaria gode ancora oggi di popolarit\u00e0 nel sud della Puglia, sostenuta da un'ininterrotta tradizione storiografica locale incentrata sulla dimensione romanzata ed eroicizzata delle sue lunghe e controverse vicende biografiche, perpetrata da nuove edizioni e versioni.\nA Taranto, ogni anno, nel terzo sabato di maggio, si svolge il ricco corteo in costume medievale che rievoca ed arricchisce quanto tramandato da Angelo Filippo Crassullo sul \"Matrimonio di Maria d'Enghien\" con Ladislao d'Angi\u00f2-Durazzo. Nella stessa citt\u00e0 di Taranto, la tradizione orale ha tramandato la locuzione dialettale \u00abu uad\u00e0gne de Maria Pr\u00e8ne\u00bb (il guadagno di Maria di Brienne), con la quale, richiamando la percezione popolare di perdita di libert\u00e0 e sovranit\u00e0 che Maria ottenne dal matrimonio con Ladislao, si suole indicare uno scambio svantaggioso o un cattivo affare."}
{"id": "119778", "revid": "1776051", "url": "https://it.wikipedia.org/wiki?curid=119778", "title": "Santana (Portogallo)", "text": "Santana () \u00e8 un comune portoghese di 8.804 abitanti situato nella regione autonoma di Madera."}
{"id": "119781", "revid": "2084998", "url": "https://it.wikipedia.org/wiki?curid=119781", "title": "Punto interrogativo", "text": "Il punto interrogativo o punto di domanda, noto in passato anche come punto domandativo, \u00e8 un comune segno tipografico di punteggiatura; esso \u00e8 graficamente formato da un uncino con avvolgimento antiorario soprastante verticalmente un punto: ?. Nella lettura esso corrisponde a un'intonazione ascendente, di domanda o richiesta.\nStoria del punto interrogativo e utilizzo nella lingua greca.\nIn greco antico, la funzione di contrassegnare una domanda, espressa oggi col punto interrogativo, era demandata a un punto e virgola \";\" (\u0395\u03c1\u03c9\u03c4\u03b7\u03bc\u03b1\u03c4\u03b9\u03ba\u03cc). Nel corso dei secoli tale convenzione (che comunque persiste nella lingua greca moderna) decadde e, per tutta l'et\u00e0 antica, non si usarono segni particolari per esprimere l'intonazione interrogativa. Il punto interrogativo vero e proprio nacque nel Medioevo, all'epoca dei monaci copisti: essi infatti solevano, per indicare le domande, scrivere alla fine delle frasi la sigla \"qo\", che stava per \"quaestio\" (dal latino, \"domanda\"). Per evitare di confondere questa sigla con altre, in seguito cominciarono a scrivere le due lettere che la componevano, l'una sull'altra e a stilizzarle, mutando la Q in un ricciolo e la O in un punto, dando cos\u00ec vita al punto interrogativo (\"?\").\nIl punto interrogativo in spagnolo.\nAnche in spagnolo il punto interrogativo era singolo e posto in fine di frase, finch\u00e9, con la seconda edizione della \"Ortograf\u00eda de la Real Academia\", nel 1754, divenne regola iniziare le domande con il segno di apertura dell'interrogazione (\u00bf) e terminarle con il segno di interrogazione che in spagnolo si considera invertito (?) - ad esempio: \"--\u00bfQu\u00e9 edad tienes?--\" (Quanti anni hai?). La stessa regola fu adottata per il segno esclamativo - (\u00a1) e (!).\nL'adozione di questa grafia fu lenta, e fino al XIX secolo si incontrano libri che non adottano il segno di apertura.\nAlla fine l'uso si generalizz\u00f2, anche grazie al fatto che in molti casi la sintassi spagnola - a differenza di altre lingue - non aiuta a capire dove comincia la frase interrogativa. Un ostacolo alla diffusione di questa pratica fu comunque il mancato utilizzo nelle frasi brevi o chiaramente interrogative, come \"Qui\u00e9n es?\" (Chi \u00e8?), mentre era normale l'uso del doppio punto di domanda in frasi lunghe o con rischi di ambiguit\u00e0.\nL'influenza dell'inglese, nel quale non esiste il segno di apertura, nella cultura spagnola sta risuscitando la tendenza a non aprire le frasi interrogative con tale segno. \u00c8 normale ad esempio che in chat ispanofone si usi, per domandare, solo il segno (?), per risparmiare tempo-tastiera.\nBench\u00e9 sia caduto in disuso per le rare occasioni in cui risulta opportuno, in spagnolo \u00e8 comunque corretto sottolineare una frase con l'apertura di esclamativa (\u00a1) e la chiusura di domanda (?) o viceversa, nei casi che comportano evidentemente l'esclamativo o l'interrogativo, come \"\u00a1Qui\u00e9n te has cre\u00eddo que eres?\" (Chi credi di essere?!)"}
{"id": "119782", "revid": "124230533", "url": "https://it.wikipedia.org/wiki?curid=119782", "title": "Sashimi", "text": "Il sashimi (in giapponese \u523a\u8eab, \"sashimi\" , in italiano ) \u00e8 un piatto della cucina giapponese che consiste principalmente in un carpaccio di pesce o molluschi freschissimi, ma talvolta anche carne, tagliato in fettine sottilissime. Si tratta di un piatto generalmente consumato crudo, servito solo con una salsa in cui intingere i tagli (per esempio salsa di soia con \"wasabi\" o salsa \"ponzu\") e con del \"daikon\" (radici tagliate in filamenti) da mangiare fra un tipo e l'altro di pesce, per meglio gustarne il sapore.\nEtimologia.\nIl nome \"sashimi\", che in giapponese significa letteralmente \"corpo infilzato\", \u00e8 probabilmente riferito alla pratica piuttosto diffusa di infilare la coda e le pinne del pesce nella polpa, allo scopo di rendere identificabile il pesce utilizzato nella preparazione.\nUn'altra spiegazione del nome deriverebbe dal metodo di pesca tradizionale. Il pesce \u00e8 preso all'amo da una singola lenza e, appena tirato a terra, il suo cervello viene \"infilzato\" con una punta affilata, in modo da ucciderlo all'istante; poi \u00e8 subito messo sotto ghiaccio. Questo procedimento (chiamato Ike jime) previene la formazione di acido lattico, che si formerebbe nel caso di una morte lenta del pesce.\nPreparazione.\nSpesso il \"sashimi\" \u00e8 la prima portata del pranzo giapponese formale; altrettanto comunemente pu\u00f2 costituirne la portata principale. Pu\u00f2 essere portato insieme a riso, o zuppa di miso, o altre pietanze in ciotole separate.\nIl pesce, tagliato a fette sottili, \u00e8 solitamente adagiato su una guarnizione: quella pi\u00f9 tradizionale \u00e8 formata dal daikon, una radice asiatica bianca che viene tagliata in lunghe strisce sottili, e da una foglia verde di perilla per ogni fetta di pesce.\nLa salsa che viene servita nella stragrande parte dei casi \u00e8 la salsa di soia, nella quale viene mescolata la pasta di \"wasabi\" preparando cos\u00ec un condimento in cui intingere il \"sashimi\", pratica effettuata spesso anche con il \"sushi\"; comunque molti tradizionalisti deprecano questa pratica, dato che il sapore della soia diluisce quello acuto e forte del \"wasabi\".\nOltre a motivazioni legate al gusto e ai sapori, una ragione per cui il sashimi si serve con il wasabi (e anche con il gari, cio\u00e8 con lo zenzero sottaceto) \u00e8 l'uccisione di batteri e parassiti pericolosi che potrebbero essere presenti nel pesce crudo. Infatti alcuni ingredienti, come il polpo, sono di solito serviti cotti, ma la maggior parte, come il tonno o altri pesci, sono serviti crudi.\nVarianti meno comuni sono i sashimi di cibi vegetariani come lo \"yuba\" o di carni rosse di manzo o cavallo. In Giappone il sashimi di pollo brasato \u00e8 una prelibatezza.\nIl sashimi viene a volte servito con il \"sushi\".\nVariet\u00e0 di Sashimi.\nAlcuni dei principali e pi\u00f9 diffusi ingredienti per sashimi sono:\nRischi per la salute.\nTossine.\nAlcune forme di sashimi, specialmente quelle contenenti il pesce palla \"fugu\" e certi tipi di molluschi possono causare avvelenamento da tossine nel caso la preparazione non sia adeguata. In particolare il fugu possiede, all'interno dei propri organi, una dose letale di tetrodotossina; deve quindi essere preparata da chef provvisti di una licenza rilasciata in Giappone dopo il superamento di un esame specifico.\nParassitosi.\nLe parassitosi da pesce crudo coinvolgono soprattutto tre parassiti:\nLe infezioni vengono prevenute mediante cottura e congelamento del pesce a determinate temperature per un'adeguata quantit\u00e0 di tempo; la marinatura, la salatura e l'affumicatura possono ridurne il rischio, tuttavia non lo eliminano."}
{"id": "119783", "revid": "16073", "url": "https://it.wikipedia.org/wiki?curid=119783", "title": "Filosofia advaita", "text": ""}
{"id": "119785", "revid": "827882", "url": "https://it.wikipedia.org/wiki?curid=119785", "title": "Rete ad-hoc mobile", "text": ""}
{"id": "119786", "revid": "1543377", "url": "https://it.wikipedia.org/wiki?curid=119786", "title": "Crocuta crocuta", "text": "La iena macchiata (Crocuta crocuta, ), nota anche come iena ridens o iena maculata, \u00e8 una iena indigena dell'Africa subsahariana. \u00c8 classificata dall'IUCN tra le specie a rischio minimo, dato che ha un vastissimo areale e una popolazione stimata tra i 27.000 e i 47.000 esemplari. Ci\u00f3 nonostante, la specie \u00e8 in declino nelle zone non protette a causa del bracconaggio e della distruzione dell'habitat.\n\u00c8 la iena odierna pi\u00f9 grande. Si distingue dalle altre specie per i tratti vagamente orsini, orecchie arrotondate, criniera meno fitta, il pelo macchiato, la dentatura a doppio scopo e la presenza di uno pseudo-pene nella femmina. \u00c8 l'unica specie rimasta del genere \"Crocuta\", il quale durante il Pleistocene contava alcune forme che vivevano in Eurasia, sebbene lo stato tassonomico di tali popolazioni (tra cui le iene delle caverne occidentali ed orientali) sia tuttora dibattuto: certi studiosi le considerano sottospecie di iena macchiata e altri specie a s\u00e9 stanti.\nLa iena macchiata \u00e8 il membro dell'ordine Carnivora pi\u00f9 sociale, avendo i gruppi pi\u00f9 numerosi e i comportamenti sociali pi\u00f9 complessi. La sua organizzazione sociale mostra pi\u00f9 somiglianze con quella dei primati cercopitecidi (babbuini e macachi) che degli altri carnivori nel numero di membri, struttura gerarchica e frequenza di incontri sia tra parenti sia tra gli esemplari non imparentati. Il sistema sociale della iena macchiata per\u00f2 \u00e8 pi\u00f9 competitivo che cooperativo: l'accesso al cibo, l'opportunit\u00e0 d'accoppiarsi e il tempo dopo il quale i maschi lasciano il gruppo dipendono dall'abilit\u00e0 di dominare gli altri. Le femmine curano solo i propri cuccioli, e i maschi non mostrano alcun interesse paterno. La societ\u00e0 \u00e8 matriarcale; le femmine sono pi\u00f9 grosse dei maschi e li dominano.\n\u00c8 un animale di grande successo, essendo il carnivoro di taglia grossa pi\u00f9 comune dell'Africa. Ci\u00f2 deriva sia dall'adattabilit\u00e0 sia dall'opportunismo; \u00e8 prevalentemente cacciatrice, ma si nutre anche di carogne, capace di digerire pelle, ossa e altro. In termini funzionali, \u00e8 il carnivoro che trae il maggior nutrimento possibile da una carcassa. Ha grande flessibilit\u00e0 nei comportamenti venatori e alimentari in confronto ad altri carnivori africani; caccia sia da sola che in gruppo. Durante la caccia le iene macchiate s'infiltrano nelle mandrie allo scopo di selezionare un individuo da attaccare, dopodich\u00e9 lo inseguono per lunghe distanze, alla velocit\u00e0 fino a 60 km/h.\nLa specie ha una reputazione negativa sia nella cultura occidentale sia nel folklore africano. Nella prima viene considerata come una bestia brutta e codarda, nel secondo \u00e8 vista come una creatura avara, golosa e stupida, ma allo stesso tempo possente e pericolosa. La percezione occidentale della iena trae origine per lo pi\u00f9 dalle scritture di Aristotele e Plinio il Vecchio, bench\u00e9 essi non la raffigurassero in termini necessariamente moralistici. Giudizi esplicitamente negativi furono espressi nel \"Fisiologo\", dove venne raffigurata come un'ermafrodita tombarola. Il ramo dell'IUCN dedicato alla preservazione delle iene identifica questi pregiudizi come dannosi alla sopravvivenza della specie.\nEtimologia.\nIn passato si credeva che il nome \"Crocuta\" derivasse dal latino \"crocutus\", che indica qualcosa di color zafferano, in riferimento alla pelliccia dell'animale. Fu dimostrato che si trattava di un errore, dato che la grafia \u00e8 \"Croc\u0101ta\", e non fu mai usata in quel contesto da fonti greco-romane. La parola sembra originare dal greco antico \u039a\u03c1\u03bf\u03ba\u03cc\u03c4\u03c4\u03b1\u03c2 (\"Krokottas\") che, a sua volta, deriva dal sanscrito \"krosh\u1e6duka -\" sciacallo dorato.\nDescrizione.\n\u00c8 un animale grande e robusto, con una pelliccia color sabbia, rossiccio o grigio-brunastro con chiazze nerastre o marrone scure sul dorso, i fianchi, il posteriore e gli arti. Queste macchie possono scolorirsi con l'et\u00e0. Gli arti anteriori sono pi\u00f9 lunghi di quelli posteriori, cosicch\u00e9 il posteriore si inclina fino alla base della coda. Il collo \u00e8 lungo e robusto e contribuisce ai movimenti laceranti delle mandibole. La testa \u00e8 grande, rotonda e possente, con un muso breve. Le orecchie, a differenza di quelle delle altre iene, sono rotonde. La pelliccia \u00e8 corta, ispida e lanosa, composta da un sottopelo lungo 1.5-2 cm e peli di guardia lunghi 3-4 cm. La iena macchiata dispone d'una criniera lungo il collo che, diversamente da altre iene, non si estende lungo la schiena. La coda \u00e8 corta, composta da 24 cm di appendice ossuta e 12 cm di pelo nero folto. Gli esemplari adulti misurano 130 cm di lunghezza e 75 cm di altezza alla spalla. Nel Serengeti i maschi pesano solitamente 45 kg e le femmine 55 kg, mentre si segnalano esemplari che superano i 70 kg nell'Africa meridionale.\nIl cranio della iena macchiata differisce da quella della iena striata per le dimensioni maggiori e la cresta sagittale pi\u00f9 sottile. Il cranio \u00e8 fra i pi\u00f9 robusti dell'ordine carnivora. La dentizione \u00e8 pi\u00f9 versatile di quella delle altre iene odierne: comprende i terzi premolari superiori ed inferiori stritolanti, un quarto premolare inferiore conico immobilizzante e carnassiali taglienti situati dietro i premolari. Questo posizionamento permette di frantumare ossa con i premolari senza consumare i carnassiali. La iena macchiata \u00e8 capace di sviluppare una pressione di morso estremamente elevata, necessario adattamento ad una dieta ossifraga: pu\u00f2 infatti esercitare una potenza fino a psi, pari a circa N.\nLe ghiandole odorifere, situate su ambo lati dell'ano, secernono fluidi in una sacca situata tra la coda e l'ano. Durante il marcamento del territorio la sacca viene rovesciata e i fluidi vengono depositati su cespugli o erba in una postura accovacciata. L'odore \u00e8 molto forte, paragonabile al sapone bollito, percepibile dall'uomo a distanza di parecchi metri se sottovento.\nGenitali femminili.\nI genitali della femmina assomigliano molto a quelli del maschio; il clitoride ha pressoch\u00e9 la stessa forma di un pene ed \u00e8 capace di erezione. La femmina, inoltre, non possiede un'apertura vaginale in quanto le labbra sono fuse insieme, formando uno pseudo-scroto. Lo pseudo-pene \u00e8 attraversato da un canale urogenitale centrale, atto ad orinare, accoppiarsi e partorire. Lo pseudo-pene si distingue dal pene maschile per la lunghezza inferiore e le ghiandole pi\u00f9 rotonde. Sia maschi che femmine dispongono di spine penili alla base delle ghiandole. La formazione dello pseudo-pene sembra essere indipendente dagli androgeni, poich\u00e9 appare nel feto femminile prima della differenziazione della ghiandola ovaria ed adrenale. Quando non \u00e8 eretto, lo pseudo-pene \u00e8 retratto nell'addome ed \u00e8 visibile il solo prepuzio. Dopo il primo parto lo pseudo-pene rimane allungato ed allargato.\nEvoluzione.\nLe analisi genetiche dimostrano che gli antenati del genere \"Crocuta\" si diversificarono da \"Hyaena\" 10 milioni di anni fa, durante il Miocene. Il paleontologo Bj\u00f6rn Kurt\u00e9n teorizz\u00f2 che l'antenato dell'odierna iena macchiata fosse \"Crocuta sivalensis\", i cui resti sono stati rinvenuti nel Shivalik, risalente al Plio-Pleistocene, ma questo taxon \u00e8 stato sinonimizzato a \"Pliocrocuta perrieri\".\nI reperti fossili puntano a una origine africana per \"Crocuta crocuta\", che successivamente si espanse in Eurasia durante il Pleistocene superiore, per poi restringersi nel continente d'origine. Le sequenze di DNA mitocondriale estratte da esemplari fossili in Cina e le date rinvenute dal metodo del carbonio-14 su fossili in Europa indicano che la colonizzazione eurasiatica avvenne circa 430.000-163.000 anni fa.\nUn albero filogenetico basato sul citocromo b delle iene macchiate viventi e fossili puntano all'esistenza di quattro aplogruppi denominati \"A1/2\", \"B\", \"C\", e \"D\", che derivano da una popolazione ancestrale asiatica legata alla steppa eurasiatica che cominci\u00f2 a frammentarsi nel Pleistocene medio a causa di cambiamenti climatici. Di questi aplotipi, solo \"A2\" e \"C\" esistono tuttora, con il primo colonizzando l'Africa settentrionale e il secondo l'Africa meridionale. Il clade pi\u00f9 basale, \"D\", rappresentato da \"C. c. ultima\" dell'Asia orientale, si diversific\u00f2 225.000 anni fa. I clades \"B\"/\"C\" si diversificarono da \"A\" 186.000 anni fa, per poi separarsi in \"B\" e \"C\" 128.000 anni fa. Clade \"A\" si diversific\u00f2 ulteriormente in \"A1\" e \"A2\" 64.000 anni fa. Mentre \"A1\" e \"B\" si limitarono all'Eurasia occidentale, \"A2\" e \"C\" fecero ritorno in Africa, con gli altri aplogruppi rimasti in Eurasia estinguendosi durante il Pleistocene superiore.\nData questa variabilit\u00e0 genetica, \u00e8 stato proposto di riconoscere alcune sottospecie precedentemente scartate, con i nomi trinomiali \"C. c. crocuta\" per le popolazioni occidentali, \"C. c. capensis\" per quelle meridionali e, provvisoriamente, \"C. c. habessynica\" per quelle orientali, sebbene non dimostrano differenze morfologiche distintive.\n\u00c8 stato teorizzato che gli antenati delle iene macchiate abbiano sviluppato comportamenti sociali per meglio difendere le carcasse da altri predatori. Svilupparono inoltre dei carnassiali taglienti posizionati dietro i premolari stritolanti, cos\u00ec permettendogli di cacciare attivamente invece di aspettare che le prede morissero, come nel caso delle iene striate e brune. Questo coincise con una crescita territoriale della specie, resa necessaria dal fatto che le prede erano spesso migratorie. I calchi digitali endocranici delle iene odierne e fossili rivelano che le presunte sottospecie eurasiatiche di iena macchiata non possedevano lo stesso livello di sviluppo del lobo frontale presente nella iena macchiata moderna, indicando che i comportamenti sociali complessi siano un tratto esclusivo delle popolazioni africane odierne.\nCi sono varie ipotesi sul perch\u00e9, contrariamente alla maggior parte dei mammiferi, le femmine di iena macchiata superino di grandezza i maschi. \u00c8 stato ipotizzato che la dominanza da parte delle femmine sia un adattamento per meglio competere con i maschi sulle carcasse e, perci\u00f2, permette loro di produrre pi\u00f9 latte per i cuccioli. Un'altra ipotesi spiega che sia un adattamento alla lunga gravidanza della specie, necessaria per lo sviluppo dei crani e mandibole ingrandite dei cuccioli, cos\u00ec necessitando comportamenti pi\u00f9 dominanti da parte delle femmine.\nComportamento.\nComportamento sociale e territoriale.\nLa iena macchiata \u00e8 il mammifero carnivoro pi\u00f9 socievole, disponendo dei gruppi pi\u00f9 grandi e del comportamento sociale pi\u00f9 complesso. Vivono in branchi territoriali detti \"clan\", caratterizzati da una rigida gerarchia di dominanza. Le femmine dominano i maschi, con persino le femmine di rango pi\u00f9 basso che dominano i maschi di rango alto. Le femmine normalmente rimangono nel loro clan di nascita, cosicch\u00e9 un grande clan pu\u00f2 contenere numerose linee materne, mentre i maschi solitamente lasciano il clan all'et\u00e0 di due anni. La societ\u00e0 del clan si basa sul principio della \"fissione-fusione\", ovvero i membri del clan non stanno sempre uniti, vagando invece e cacciando da soli o in piccoli gruppi, sebbene uniscano le forze per difendere il territorio, il cibo, e la tana.\nLa societ\u00e0 della iena macchiata \u00e8 stata pi\u00f9 volte paragonata a quella dei primati cercopitecidi in relazione al numero di membri, struttura sociale, concorrenza e cooperazione. Come i cercopitecidi, la iena macchiata utilizza molteplici modalit\u00e0 sensorie, riconosce conspecifici individuali, \u00e8 cosciente dell'affidabilit\u00e0 degli individui, riconosce le relazioni familiari e gerarchiche fra i vari membri del clan, e utilizza questa conoscenza durante il processo decisionale sociale. Inoltre, i ranghi di dominanza nella societ\u00e0 del clan non sono collegati con la forza o l'aggressivit\u00e0, ma con la rete di alleati.\nLa grandezza del territorio \u00e8 molto variabile, che va dal meno di 40\u00a0km2 nel cratere del Ngorongoro a pi\u00f9 di 1,000\u00a0km2 nel Kalahari. Il territorio viene difeso attraverso i vocalizzi, la marcatura territoriale e le pattuglie lungo le frontiere.\nRiproduzione e sviluppo.\nLa iena macchiata non ha una stagione degli amori fissa, sebbene sia possibile notare un incremento delle nascite durante la stagione delle piogge. Le femmine sono poliestre, con un estro lungo due settimane. Come molti feliformi, la iena macchiata \u00e8 promiscua, pertanto i membri di ambedue i sessi si accoppiano con molteplici compagni lungo gli anni. L'accoppiamento \u00e8 breve e si svolge soprattutto di notte. L'accoppiamento \u00e8 complicato, siccome il pene del maschio deve entrare nell'apparato riproduttivo della femmina attraverso lo pseudo-pene di questa, anzich\u00e9 direttamente attraverso la vagina, che \u00e8 bloccata dallo pseudoscroto.\nLa gravidanza solitamente dura 110 giorni. Il parto avviene attraverso lo pseudo-pene, che si strappa per consentire l'uscita del cucciolo. Una cucciolata solitamente contiene due piccoli, sebbene si segnalano cuccioli singoli o gemelli trigemini. I cuccioli nascono con gli occhi aperti e i denti gi\u00e0 cresciuti, e si battono immediatamente dopo la nascita per stabilire le gerarchie. Il cucciolo vincitore \u00e8 quindi avvantaggiato nel poter scegliere le mammelle pi\u00f9 abbondanti, e la morte d'un fratello permette al vincitore di nutrirsi e crescere senza concorrenza. Poich\u00e9 la riproduzione non \u00e8 un privilegio della femmina dominante, tutte le femmine del clan possono produrre cuccioli i quali vengono allevati in una tana comune, che pu\u00f2 contenere fino a 30 piccoli di et\u00e0 variabile. Le femmine tendono a nutrire i propri cuccioli, respingendo quelli che non appartengono loro. I cuccioli vengono allattati per un periodo prolungato, non venendo svezzati fino all'et\u00e0 di 14-18 mesi. Le iene macchiate dimostrano comportamenti adulti molto presto nella vita; i cuccioli sono stati osservati ad annusarsi e marcare la tana a un solo mese di vita. Essi cominciano a perdere il mantello nero e sviluppare la pelliccia macchiata dopo 2-3 mesi, esibendo comportamenti di caccia a otto mesi e unendosi al clan per abbattere le prede dopo un anno.\nComportamenti venatori.\nSebbene abbia la reputazione di spazzino, molteplici studi dimostrano che la iena macchiata \u00e8 un predatore attivo che uccide la maggior parte delle prede. Tale malinteso \u00e8 dovuto al fatto che le iene, essendo principalmente notturne, sono difficili da osservare mentre cacciano.\nLa iena caccia sia da sola che in gruppo, rintracciando le prede attraverso la vista e l'olfatto. La tecnica di caccia cooperativa pi\u00f9 comune, sia per gli ungulati che per prede pi\u00f9 insolite come i fenicotteri, \u00e8 per una iena di caricare i bersagli e costringerli alla fuga, dando cos\u00ec alle altre iene l'opportunit\u00e0 di identificare gli esemplari pi\u00f9 vulnerabili. Sebbene la maggior parte delle prede predilette delle iene siano pi\u00f9 veloci di loro, spesso mancano di correre alla massima velocit\u00e0 poich\u00e9 ignare della resistenza delle iene nella corsa, e perci\u00f2 finiscono per sfinirsi dopo 1.5-5 chilometri. La caccia si conclude quando le iene raggiungono il bersaglio, afferrandolo per gli arti posteriori, i fianchi o la coda, per poi sventrarlo.\nContrariamente ad altri predatori sociali come i licaoni, che dividono la carcassa amichevolmente, le iene macchiate competono fra di loro per consumare il pi\u00f9 possibile della carcassa. Una iena macchiata pu\u00f2 consumare \u2153 del suo peso corporeo in un solo pasto, e un branco di 20 iene pu\u00f2 completamente consumare una zebra adulta in un quarto d'ora.\nEcologia.\nHabitat.\nLa iena macchiata abita i semi-deserti, le savane, le boscaglie aperte e le foreste montane a 4.000 metri d'altitudine. Si trova solo raramente presso le foreste pluviali e le zone costiere. Nel deserto del Namib la iena si trova presso i fiumi stagionali, il pro-Namib subdesertico e la platea dell'entroterra. In ambienti ideali le popolazioni di iena macchiata superano quelli degli altri grandi carnivori, incluse le altre specie di iene. La iena bruna e quella striata per\u00f2 tendono a prosperare nei deserti meglio della specie macchiata.\nDieta.\nLa iena macchiata \u00e8 il membro pi\u00f9 carnivoro della sua famiglia, raramente nutrendosi di frutti o vegetali. Si ciba soprattutto di ungulati, inclusi le antilopi di qualsiasi taglia, i bufali neri e altri erbivori come le zebre, i facoceri ed esemplari giovani di giraffa, ippopotamo e rinoceronte. Non \u00e8 per\u00f2 schizzinosa, e si ciba di qualsiasi animale disponibile incluse molteplici specie di mammifero, uccello, pesce e rettile. Non disdegna neppure le carogne o i rifiuti umani. In contrasto con molti altri mammiferi carnivori, che consumano solo il 60% d'una carcassa, la iena macchiata \u00e8 una consumatrice molto efficiente essendo capace di stritolare e digerire le ossa pi\u00f9 grandi, scartando solo le corna, gli zoccoli e i contenuti dello stomaco. Qualsiasi materia inorganica viene espulsa con le feci, che consistono di una polvere bianca ricoperta di peli.\nNemici e concorrenti.\nLeoni.\nSia le iene macchiate che i leoni si cibano delle stesse prede, con una sovrapposizione alimentare di circa il 58-68%, trovandosi cos\u00ec in diretta concorrenza. I leoni tipicamente ignorano le iene tranne quando stanno mangiando o vengono provocati, sebbene in certi luoghi, come il cratere del Ngorongoro, i leoni non esitino a seguire le iene per sottrar loro le prede. In certi casi, le iene possono essere abbastanza audaci da mangiare accanto ai leoni o perfino cercare di allontanarli da una carcassa. Le iene solitamente hanno la meglio sui leoni durante le dispute per le carcasse se li superano di numero in rapporto 4:1 e se non sono presenti leoni maschi adulti. I leoni comunque possono reagire aggressivamente verso le iene anche quando non c'\u00e8 in gioco il cibo, e la predazione da parte dei leoni contro le iene \u00e8 una delle principali fonti di mortalit\u00e0 per la specie. Nel parco nazionale d'Etosha, dove i clan sono pi\u00f9 piccoli e i leoni superano di numero le iene, la predazione da parte dei leoni pu\u00f2 ammontare a 71% della mortalit\u00e0. Le iene macchiate si sono adattate a questa pressione attraverso comportamenti aggressivi contro i leoni, molestandoli se entrano nei loro territori.\nAltri.\nLe iene macchiate spesso inseguono i licaoni per rubargli le prede, sebbene i licaoni reagiscono aggressivamente e possono avere la meglio sulle iene grazie alla loro abilit\u00e0 di agire in gruppo meglio di quest'ultime. Sebbene i ghepardi e leopardi preferiscono nutrirsi di prede pi\u00f9 piccole di quelle predilette dalle iene macchiate, quest'ultime gli rubano le prede se l'opportunit\u00e0 si presenta. I ghepardi solitamente non oppongono resistenza, mentre i leopardi possono reagire aggressivamente. I canidi piccoli, come gli sciacalli della gualdrappa e striati e i lupi africani, talvolta si nutrono delle carcasse accanto alle iene, sebbene vengono allontanati se si avvicinano troppo. Le iene sono state osservate a seguire i lupi e gli sciacalli durante la stagione del parto delle gazelle, siccome i primi sono pi\u00f9 efficaci nel rintracciare i cuccioli di gazella neonati.\nComunicazione.\nVocale.\nLa iena macchiata \u00e8 uno degli animali africani pi\u00f9 rumorosi, con almeno 11 versi diversi. Similmente al leone, la iena macchiata utilizza richiami di distanza per stabilire e mantenere distanza, e una variet\u00e0 di altri segnali vocali per la comunicazione ravvicinata.\nAreale.\nLa iena macchiata era storicamente comune nell'Africa subsahariana, sebbene oggi il suo areale sia frammentato in molteplici zone, soprattutto nell'Africa occidentale, dove le sue popolazioni si concentrano in aree protette e i loro dintorni. Una distribuzione continua ingloba gran parte d'Etiopia, Kenya, Tanzania, Botswana, Namibia e le zone \"lowveld\" del Transvaal di Sudafrica.\nLa tabella \u00e8 basata, se non altrimenti indicato, sul piano d'azione per la conservazione delle iene pubblicato nel 1998 dal ramo dell'IUCN dedicato alla preservazione delle iene:\nRelazioni con l'uomo.\nConflitti.\nCome molti mammiferi carnivori, la iena macchiata \u00e8 tipicamente timida alla presenza degli umani, ma pu\u00f2 mostrare comportamenti audaci durante la notte. La iena macchiata pu\u00f2 talvolta cibarsi dell'uomo, e molte trib\u00f9 africane tradizionalmente lasciano i loro defunti nella savana cosicch\u00e9 le iene li consumino. \u00c8 stata inoltre segnalata ad attaccare umani viventi. Il caso meglio documentato accadde presso Mulanje nel Malawi negli anni cinquanta, in cui 27 persone furono uccise lungo un periodo di cinque anni, con la maggior parte delle vittime consistendo di bambini che dormivano fuori di notte. Le aggressioni generalmente succedono di sera o di notte contro persone isolate, che vengono attaccate soprattutto alla faccia.\nLa specie pu\u00f2 anche porre una minaccia al bestiame, tra cui i bovini, le pecore e le capre sono le pi\u00f9 attaccate. Le segnalazioni di predazione da parte delle iene spesso per\u00f2 non vengono provate, e le iene osservate a nutrirsi di capi morti di cause naturali possono essere incolpate dell'uccisione. Il numero di attacchi in una data zona pu\u00f2 dipendere dalla disponibilit\u00e0 di prede selvatiche e di altre fonti di cibo organico, come l'immondizia umana. I casi di predazione tendono a essere bassi in aree dove il bestiame viene confinato entro recinti di rovi e dove ci sono cani da guardia. Uno studio svolto nel Kenya settentrionale rivel\u00f2 infatti che il 90% dei casi di predazione da parte delle iene avvenne in zone dove non venivano utilizzati i recinti di rovi.\nNella cultura.\nIn Africa.\nIn Africa, la iena macchiata viene solitamente rappresentata come un animale anormale ed ambivalente, considerata astuta, brutale e pericolosa. Viene anche considerata una personificazione della forza fisica, l'eccesso, la bruttezza, la stupidit\u00e0 e la sacralit\u00e0. La specie varia nelle sue rappresentazioni folkloristiche e mitologiche, in base del gruppo etnico da cui hanno origine. \u00c8 spesso difficile determinare se le iene nei racconti tradizionali siano specificamente la iena macchiata, particolarmente nell'Africa occidentale, dove la iena macchiata ha spesso lo stesso nome della iena striata. In tali storie, la iena \u00e8 simbolica dell'immoralit\u00e0, l'inversione delle convenzioni, ed altri tratti negativi.\nLa iena macchiata \u00e8 collegata con l'origine della morte in certi racconti dell'Africa orientale, in particolare quelli dei gogo e dei meru. I primi raccontano che la iena impedisce all'umanit\u00e0 di ottenere l'immortalit\u00e0 per cos\u00ec continuare a nutrirsi di cadaveri, mentre gli ultimi narrano di come la iena impedisce alla talpa di informare l'umanit\u00e0 del segreto della vita eterna. La mitologia dei madi e degli nuer collegano la iena macchiata alla separazione tra la terra e il cielo; secondo i loro racconti, l'umanit\u00e0 manteneva contatto con il creatore attraverso una corda di cuoio che legava il mondo terreno col paradiso, che la iena affamata successivamente spezz\u00f2 a morsi.\nLa specie svolge un ruolo importante nei rituali di certe culture. Nello spettacolo G\u1eb9l\u1eb9d\u1eb9 degli Yoruba, una maschera di iena viene indossata all'alba per segnare la fine della cerimonia \"\u00e8f\u00e8\", siccome la iena finisce gli scarti degli altri carnivori e, perci\u00f2, rappresenta la conclusione di ogni cosa. Nella setta di Kor\u00e8 fra i bambara di Mali, la iena viene considerata una personificazione dell'ambivalenza sessuale, e una maschera di iena viene indossata dai neofiti per trasformarli in esseri morali completi, integrando i loro principi maschili col femminile.\nNell'Occidente.\nLe idee popolari sulla specie hanno origine da \"Historia animalium\" di Aristotele, che lo descrisse come un animale codardo, necrofago e potenzialmente pericoloso. Descrisse inoltre come potesse emettere suoni ruttanti per attirare i cani. In \"De Generatione Animalium\", Aristotele critic\u00f2 la credenza diffusa che la specie fosse ermafrodita, sebbene le sue descrizioni sono pi\u00f9 affini alla iena striata, che non dimostra i genitali anomali della macchiata. La rappresentazione della iena macchiata aristotelica fu elaborata da Plinio il Vecchio, con l'aggiunta del dettaglio che potesse imitare le voci umane.\nL'idea che la iena macchiata fosse ermafrodita fu rivitalizzata nel \"Fisiologo\", il cui autore lo descrive come un animale con \"due nature, cio\u00e8 ora \u00e8 maschio ora \u00e8 femmina, perci\u00f2 \u00e8 un animale immondo\". Lo paragona inoltre, spregiativamente, ai figli di Israele che si abbandonarono all'idolatria e all'edonismo. Gli autori dei bestiari medievali seguirono l'esempio del \"Fisiologo\", ma con pi\u00f9 enfasi sulle abitudini necrofaghe dell'animale. I bestiari quasi invariabilmente contengono illustrazioni, basate sulle descrizioni di Aristotele e di Plinio, che mostrano la iena nutrendosi di cadaveri. Le creature rappresentate, per\u00f2, non mostrano n\u00e9 macchie n\u00e9 altri segni sulla pelliccia, cos\u00ec rendendo improbabile che gli artisti ne avessero mai visto un esemplare dal vivo.\nNei quindicesimi e sedicesimi secoli, i viaggiatori in Africa fornirono ulteriori descrizioni della specie. Leone l'Africano ripet\u00e9 alcune vecchie dicerie sulle iene, ma aggiungendo che disponevano di arti posteriori simili a quelli umani. Nel 1551, Conrad Gessner rifiut\u00f2 l'idea dell'ermafroditismo nelle iene, e teorizz\u00f2 che ebbe origine da confusione con un pesce androgeno con lo stesso nome. Thomas Browne anch'esso argoment\u00f2 contro l'ermafroditismo delle iene, dichiarando che tale tratto sarebbe contrario alla \"legge del coito\".\nGli scienziati del diciottesimo e diciannovesimo secolo scartarono definitivamente le storie d'ermafroditismo e riconobbero le differenze tra la iena macchiata e striata. Continuarono per\u00f2 a concentrarsi sulle abitudini necrofaghe della specie, la sua capacit\u00e0 di desacrare le tombe, e la sua presunta codardia. Nel ventesimo secolo, gli stereotipi africani ed occidentali della iena macchiata conversero nella cultura popolare; nelle \"Verdi colline d'Africa\" di Ernest Hemingway e nel lungometraggio Disney \"Il re leone\", le caratteristiche di ghiottoneria e stupidit\u00e0 comica comune nelle rappresentazioni africane vennero aggiunte ai tratti di bruttezza e codardia popolari nelle rappresentazioni occidentali.\nDopo la distribuzione de \"Il re leone\", i biologi delle iene protestarono contro la rappresentazione dell'animale: un ricercatore cit\u00f2 in giudizio gli studi Disney per diffamazione, e un altro - che aveva organizzato la visita degli animatori presso la Field Station per la ricerca comportamentale dell'Universit\u00e0 della California, dove avrebbero osservato e disegnato iene in cattivit\u00e0 - consider\u00f2 il boicottaggio de \"Il re leone\" come un modo per aiutare a preservare le iene in natura. Oltre perpetuare i vecchi stereotipi della specie, certi critici incolparono il film d'aver modellato le iene a immagini stereotipate razziste degli afroamericani e dei latinoamericani, e di averle paragonate a nazisti, mostrandole marciando a passo dell'oca in una scena chiaramente basata su \"Il trionfo della volont\u00e0\". Nella serie spin-off, \"The Lion Guard\", la consulente scientifica per la serie decise di introdurre un personaggio iena eroico per dimostrare che non tutte le iene sono cattive e che anch'esse svolgono un ruolo importante nell'ecosistema."}
{"id": "119788", "revid": "640277", "url": "https://it.wikipedia.org/wiki?curid=119788", "title": "Mustelidae", "text": "I Mustelidi (Mustelidae ) sono una famiglia di Carnivori caniformi (Canoidea). Ad essi sono ascritte specie quali le lontre, i tassi, le puzzole, i visoni e le donnole, nonch\u00e9 le varie specie del genere \"Martes\", come la faina e la martora comune. Le moffette, che in passato venivano anch'esse annoverate tra i Mustelidi, vengono ora considerate come una famiglia separata.\nDescrizione.\nLa maggior parte dei Mustelidi presenta una struttura fisica allungata, snella e affusolata; solo tassi e ghiottoni sono animali tozzi e piuttosto goffi. La pelliccia \u00e8 per lo pi\u00f9 di colore marrone o nero, con alcune specie che presentano macchie, strisce o disegni sulla gola. Diverse specie presentano dei disegni facciali caratteristici costituiti da zone chiare e scure contrastanti. I tassi eurasiatici, ad esempio, mostrano un motivo a bande bianche e nere. La loro utilit\u00e0, comunque, non \u00e8 del tutto chiara: forse dovrebbero segnalare a potenziali predatori che si tratta di avversari combattivi e quindi scoraggiarli. In alcune specie, come la puzzola marmorizzata, la zorilla comune o la zorilla della Libia, queste strisce si estendono in modo sorprendente su tutto il corpo: tutte queste specie sono in grado di espellere liquidi maleodoranti dalle loro ghiandole anali. Le specie nordiche, come l'ermellino, la donnola dalla lunga coda e la donnola, sono in grado di cambiare il colore della loro pelliccia a seconda delle stagioni, dal bianco in inverno al marrone in estate. Tuttavia, questo cambiamento estremo di colore si verifica solo nelle parti settentrionali del loro areale. La colorazione \u00e8 controllata dagli ormoni e dipende dalla quantit\u00e0 di luce diurna e dalla temperatura. La coda della maggior parte dei Mustelidi \u00e8 lunga e pelosa, ma i tassi hanno code relativamente piccole. Gli arti sono generalmente corti, con cinque artigli ricurvi e non retrattili su ciascuna zampa. Il cranio \u00e8 caratterizzato da un muso corto e da orecchie relativamente piccole. Il numero di denti varia a seconda della specie da 28 a 38; caratteristica \u00e8 la perdita del secondo molare superiore. La maggior parte dei Mustelidi \u00e8 dotata di ghiandole anali ben sviluppate, simili a quelle delle moffette, la cui secrezione pu\u00f2 essere utilizzata per marcare il territorio e, in alcune specie, anche per la difesa. Nelle lontre, tuttavia, le ghiandole anali sono debolmente sviluppate e, a quanto sembra, completamente assenti nella lontra marina. Tutti i Mustelidi possiedono delle vibrisse, che sono particolarmente pronunciate nelle lontre, tanto che talvolta sporgono dalle loro teste quando gli animali sono sott'acqua.\nLa struttura dei diversi Mustelidi corrisponde alle loro tecniche di caccia e al loro stile di vita. Mentre le donnole hanno un'andatura digitigrada, i tassi possono essere considerati dei veri e propri plantigradi. Alcuni rappresentanti arboricoli della famiglia, come le martore in senso stretto (genere \"Martes\"), si muovono in parte sulle piante dei piedi, in parte sulle dita. Le donnole e le puzzole hanno una struttura allungata in modo da poter seguire i piccoli animali all'interno dei passaggi sotterranei. Anche i tassi conducono parte della loro vita sottoterra e presentano un corpo tozzo e potenti artigli per scavare. I Mustelidi arboricoli sono caratterizzati da artigli affilati perfetti per arrampicarsi e da lunghe code che fungono da organo di bilanciamento. Quelli semi-acquatici e acquatici, come lontre e visoni, sono caratterizzati da corpi allungati a forma di siluro e potenti code simili a remi, alcune delle quali addirittura appiattite sui lati. Le zampe dei Mustelidi acquatici sono corte e palmate; tuttavia, i visoni possiedono solamente membrane interdigitali incomplete. La lontra marina, le cui zampe posteriori ricordano quelle dei Pinnipedi, \u00e8 la pi\u00f9 adatta alla vita acquatica.\nSe paragonate ad altri Carnivori, la maggior parte dei Mustelidi \u00e8 di dimensioni piuttosto piccole, ma la differenza di taglia tra i membri pi\u00f9 piccoli e pi\u00f9 grandi di questa famiglia \u00e8 notevole: si va dalla minuscola donnola, la pi\u00f9 piccola rappresentante dell'intero ordine dei Carnivori, dal peso che si aggira intorno ai 25 g, alla lontra marina, alla lontra gigante del Brasile e al ghiottone, che possono pesare oltre 30 chilogrammi. La maggior parte delle specie mostra un dimorfismo sessuale pronunciato in termini di dimensioni corporee: i maschi sono in media il 25% pi\u00f9 pesanti delle femmine. I maschi dei Mustelidi hanno un osso penico di forma diversa a seconda delle specie.\nLa dentatura \u00e8 molto variabile e le sue caratteristiche dipendono dalla dieta. A seconda delle specie, i Mustelidi hanno dai 28 ai 38 denti. Tutti presentano i denti carnassiali tipici dei Carnivori, formati dal quarto premolare superiore e dal primo molare inferiore. Questi sono particolarmente taglienti nei carnivori specializzati come le donnole, mentre in altre forme sono fortemente robusti e formano delle vere e proprie cesoie frantumatrici per rompere i rivestimenti duri. La lontra marina, la lontra dalle guance bianche e la lontra senza unghie, che si nutrono prevalentemente di crostacei, hanno denti carnassiali robusti che ricordano i molari. In queste specie, i molari stessi sono particolarmente forti. I canini dei Mustelidi sono lunghi, gli incisivi non specializzati.\nDistribuzione e habitat.\nI Mustelidi sono diffusi in quasi tutto il mondo, essendo assenti solo nella regione australiano-oceanica, in Madagascar, nei Caraibi e in altri gruppi insulari remoti e in Antartide. La maggior parte delle specie si trova in Eurasia. L'Africa ospita nove specie, l'America meridionale ospita quattro diverse specie di lontre, le due specie di grigioni (genere \"Galictis\"), il lincodonte della Patagonia e tre specie del genere \"Mustela\", nonch\u00e9 il taira, che popola anche le parti pi\u00f9 meridionali dell'America settentrionale. La lontra sudamericana e il grigione maggiore, oltre all'America meridionale, popolano anche parti dell'America centrale e settentrionale. Nell'America settentrionale sono presenti inoltre il tasso americano, il ghiottone, la martora americana, la martora di Pennant, la lontra canadese, il visone americano e quattro specie di donnole o furetti (genere \"Mustela\"). Due specie di Mustelidi, l'ermellino e la donnola, sono state introdotte in Nuova Zelanda dall'uomo.\nLe diverse specie di Mustelidi abitano una grande variet\u00e0 di habitat, dalle foreste temperate e boreali alle foreste pluviali tropicali, passando per le steppe, le savane e la tundra. Tuttavia, solo raramente si spingono in habitat estremamente aridi. Molte specie dipendono dalla vicinanza dell'acqua e vivono lungo fiumi e laghi, alcune anche sulla costa del mare. Questa affinit\u00e0 per l'acqua \u00e8 pi\u00f9 spiccata nelle lontre: la lontra marina vive anche nelle acque aperte del Pacifico settentrionale e pu\u00f2 essere considerata una specie quasi completamente acquatica. Dal momento che i Mustelidi, essendo animali relativamente piccoli, vengono cacciati da numerosi predatori pi\u00f9 grandi, sono strettamente dipendenti dai loro rifugi, che usano come luoghi di riposo. In molti luoghi diverse specie di Mustelidi convivono tranquillamente lo stesso areale. Nelle isole britanniche sette specie vivono fianco a fianco.\nBiologia.\nLa maggior parte delle specie sono crepuscolari e notturne, ma alcune vanno in cerca di cibo anche durante il giorno. Molti Mustelidi utilizzano come luoghi di riposo tane o altri ripari, che si scavano da soli o che prendono in prestito da altri animali. Molte specie vivono sul terreno o, grazie alla loro forma snella, penetrano nelle tane sotterranee durante la caccia, altre rimangono spesso sugli alberi. Tra i Mustelidi sono numerosi gli ottimi nuotatori, soprattutto le lontre e i visoni. La maggior parte delle specie sono attive tutto l'anno, ma i tassi delle zone settentrionali vanno in letargo, poich\u00e9 il loro cibo \u00e8 difficile da raggiungere.\nComportamento sociale.\nI Mustelidi sono animali per lo pi\u00f9 solitari e territoriali che marcano i confini dei loro territori con la secrezione delle loro ghiandole anali, con l'urina o le feci. Hanno un olfatto molto sviluppato che viene utilizzato per localizzare le prede e per comunicare con i conspecifici; anche la vista e l'udito sono ben sviluppati. Ad eccezione di alcune specie di lontre e del tasso europeo, tutte le specie di Mustelidi sono solitarie. Le femmine di solito difendono territori abbastanza estesi dove trovano nutrimento per s\u00e9 e per la loro prole. I territori dei maschi sono pi\u00f9 ampi e si sovrappongono sempre a quelli di pi\u00f9 femmine. Di regola, i territori dei maschi non si sovrappongono; le femmine sono pi\u00f9 tolleranti, ma anche presso di loro le zone di sovrapposizione sembrano essere poche. Ci\u00f2 che ne risulta \u00e8 un sistema territoriale intra-sessuale che si sovrappone fortemente a quello del sesso opposto. I gruppi delle lontre giganti del Brasile di solito sono costituiti da una coppia riproduttiva e da pochi adolescenti, nonch\u00e9 dalla prole del rispettivo anno. Le lontre marine vivono in gruppi di sesso separato che a volte possono essere sorprendentemente grandi. I gruppi maschili delle lontre marine dell'Alaska a volte comprendono centinaia di esemplari. A differenza dei gruppi di femmine, i gruppi di maschi sono stabili solo per un periodo limitato e si dissolvono durante la stagione degli amori. Nelle isole britanniche i tassi europei a volte vivono in gruppi misti che comprendono al massimo 23 esemplari. Nel resto d'Europa, tuttavia, sono solitari o vivono in coppia. I Mustelidi sono generalmente silenziosi per non attirare l'attenzione dei predatori e di potenziali prede. Solo quando entrano in contatto diretto con altri animali o conspecifici si possono osservare pi\u00f9 frequentemente vocalizzazioni. Le lontre senza unghie e le lontre giganti del Brasile, due specie che vivono insieme in gruppi, hanno rispettivamente dodici e nove tipi di richiami diversi per comunicare tra loro.\nRiproduzione.\nIl periodo di gestazione nei Mustelidi varia di solito da 30 a 60 giorni, ma in molte specie si verifica un impianto ritardato dell'ovulo fecondato nell'utero, in modo che possano trascorrere diversi mesi tra l'accoppiamento e la nascita. Di regola la femmina d\u00e0 alla luce un'unica cucciolata all'anno. Alla nascita i piccoli dei Mustelidi sono del tutto inermi, essendo ciechi e indifesi, ma crescono rapidamente. Nella maggior parte delle specie i giovani raggiungono l'indipendenza dopo due mesi; la maturit\u00e0 sessuale di solito sopraggiunge tra sei mesi e due anni. L'aspettativa di vita in natura \u00e8 di solito compresa tra cinque e venti anni.\nAlimentazione.\nI Mustelidi sono prevalentemente carnivori, ma a seconda della specie e della stagione mangiano anche cibo di origine vegetale in misura diversa. Lo spettro delle prede dei membri di questa famiglia \u00e8 - tenuto anche conto delle loro dimensioni - considerevole. Ci\u00f2 che molte specie hanno in comune, tuttavia, \u00e8 il fatto di dare la caccia a prede che spesso sono considerevolmente pi\u00f9 grandi di loro. Alcune specie di donnole predano conigli molto pi\u00f9 pesanti e i ghiottoni attaccano animali delle dimensioni di una renna.\nVertebrati di ogni tipo, compresi piccoli mammiferi, uccelli e loro uova, rettili, anfibi e pesci, ma anche insetti, crostacei, vermi e molto altro ancora rientrano nel loro menu. Gli alimenti vegetali consistono in frutta, noci e tuberi.\nLe donnole e le puzzole (\"Mustela)\", cos\u00ec come i visoni, sono quasi esclusivamente carnivori specializzati nella caccia a vari animali di piccole dimensioni e consumano solo occasionalmente frutta o bacche. Tra questi, l'ermellino e la donnola dalla lunga coda, ad esempio, cacciano principalmente conigli e roditori, mentre la donnola caccia i roditori pi\u00f9 piccoli. I visoni, invece, si sono adattati a catturare prede acquatiche come rane, pesci, gamberi e invertebrati acquatici. Le martore (\"Martes\") sono meno prettamente carnivore e a seconda della stagione e della disponibilit\u00e0 si nutrono anche di una grande quantit\u00e0 di frutta e bacche. Nel complesso, tuttavia, sono caratterizzate prevalentemente dal fatto di trascorrere gran parte della loro vita sugli alberi e di essere acerrime nemiche degli scoiattoli arboricoli. La martora di Pennant \u00e8 inoltre specializzata nell'attaccare l'ursone, il porcospino dell'America settentrionale. Anche le carogne rappresentano una parte considerevole della dieta di questo Mustelide; il ghiottone, di dimensioni molto pi\u00f9 grandi, dipende ancora pi\u00f9 strettamente dalle carogne per la sua alimentazione. Anche se \u00e8 in grado di cacciare da solo, spesso si nutre di quel che resta delle prede uccise dai lupi. I tassi furetto sembrano nutrirsi principalmente di piccoli animali e invertebrati. I tassi eurasiatici (\"Meles\") sono dei tipici onnivori, mentre il tasso americano dell'America settentrionale pu\u00f2 essere considerato per lo pi\u00f9 un carnivoro. A volte forma coalizioni di caccia con i coyote per rintracciare e snidare roditori che vivono sottoterra: il tasso beneficia dell'acuto senso dell'olfatto del coyote e il coyote dei potenti artigli del tasso. Il tasso del miele si nutre principalmente di piccoli animali, insetti, radici e frutta e mostra una particolare predilezione per il miele. Le lontre si nutrono principalmente di pesci, rane e crostacei. La lontra marina mangia cozze, ricci di mare e pesci che rinviene sul fondale e per rompere i gusci pi\u00f9 duri utilizza le pietre come strumenti.\nRapporti con l'uomo.\nGli esseri umani hanno una relazione ambivalente con molte specie di Mustelidi. Da un lato questi animali consumano un gran numero di roditori che vengono considerati nocivi e sono quindi tenuti come animali domestici; il furetto \u00e8 stato persino addomesticato a partire dalla puzzola proprio per questo scopo. D'altra parte, a volte questi animali penetrano nei pollai o negli allevamenti di conigli, dove compiono delle vere stragi. Sono anche temuti per il fatto di rosicchiare i cavi elettrici delle auto, anche se questo comportamento \u00e8 stato riscontrato solamente in un'unica specie, la faina. Nelle isole britanniche il tasso europeo \u00e8 noto anche per essere un vettore della tubercolosi bovina. In alcuni luoghi, alcune specie di Mustelidi vengono ancora oggi cacciate con accanimento. In alcune regioni della Francia, la donnola, la puzzola e la faina sono considerate animali nocivi che possono essere legalmente intrappolati e uccisi.\nMolte specie, tra cui l'ermellino, lo zibellino e i visoni, vengono cacciate per la loro pelliccia e talvolta allevate in apposite strutture. Lo sviluppo del continente nordamericano \u00e8 stato in gran parte guidato dai cacciatori di pellicce, che cacciavano in particolare varie specie di Mustelidi. Oltre alla caccia, la distruzione dell'habitat \u00e8 attualmente la principale minaccia per molti Mustelidi. Soprattutto la scomparsa delle foreste e l'inquinamento delle acque costituiscono serie minacce. Una specie di mustelide, il visone marino, si estinse nel XIX secolo a causa della caccia eccessiva. Attualmente la specie pi\u00f9 minacciata della famiglia \u00e8 la lutreola; il furetto dai piedi neri, pur essendosi gi\u00e0 estinto in natura, \u00e8 sopravvissuto in cattivit\u00e0 grazie ai programmi di riproduzione e alcuni esemplari sono stati rimessi in libert\u00e0 nelle praterie del Nordamerica. Oltre a questa specie, vengono classificate come specie in pericolo (\"Endangered\") la lontra costiera, la lontra marina, la lontra gigante del Brasile, la lontra dal naso peloso, il tasso furetto del Borneo e la lontra australe. La lontra liscia, la lontra senza unghie, la puzzola marmorizzata, la martora dalla gola gialla indiana, il tasso naso di porco e la donnola colombiana vengono classificate come vulnerabili (\"Vulnerable\"), mentre la lontra comune, la lontra dalle guance bianche, la lontra dal collo macchiato, la donnola degli Altai, la lontra senza unghie del Congo, la lontra neotropicale e la donnola giapponese vengono classificate come prossime alla minaccia (\"Near Threatened\"). Le altre specie di Mustelidi non sono minacciate (39 specie) o sono cos\u00ec poco conosciute che non \u00e8 ancora possibile valutarne lo stato di conservazione (3 specie).\nTassonomia.\nLa famiglia dei Mustelidi comprende 22 generi con 68 specie (delle quali due estintesi recentemente), il che ne fa la famiglia di Carnivori pi\u00f9 ricca di specie. Mentre la relazione filogenetica dei Mustelidi \u00e8 ampiamente fuori dubbio, la sua sistematica interna \u00e8 stata a lungo oggetto di discussione. Wilson e Reeder (2005) suddivisero la famiglia in due sole sottofamiglie, le lontre (Lutrinae) e i Mustelinae, un raggruppamento che dovrebbe includere tutte le altre forme a esclusione delle lontre. Secondo recenti indagini genetiche, tuttavia, i Mustelinae sono da considerarsi parafiletici, poich\u00e9 vari generi di questo gruppo sono pi\u00f9 strettamente imparentati con le lontre che con altri rappresentanti dei Mustelidi. Gli studi genetici hanno anche dimostrato che il tasso del miele e il tasso americano formano due linee evolutive distinte che si separarono piuttosto presto dalle altre specie di Mustelidi: possono quindi essere considerati gli ultimi membri sopravvissuti delle loro sottofamiglie. I tassi e le martore rappresentano due rami laterali relativamente antichi, mentre i tassi furetto, gli Ictonychinae (grigioni, puzzola marmorizzata, lincodonte della Patagonia, \"Ictonyx\", \"Poecilogale\"), le lontre e i Mustelinae (visoni, puzzole, donnole) formano un gruppo all'interno del quale le lontre e i Mustelinae formano un cosiddetto \"sister group\".\nI Mustelidi vengono cos\u00ec ripartiti nelle seguenti otto sottofamiglie:\nUn'altra sottofamiglia, quella cui appartengono le moffette o skunk (Mephitinae), viene oggi considerata come una famiglia a parte, quella dei Mefitidi (Mephitidae), a seguiti di test genetici che hanno dimostrato solo una relazione lontana con i Mustelidi. A questa famiglia appartengono, secondo le analisi genetiche, anche i tassi fetidi, che originariamente erano anch'essi annoverati tra i Mustelidi. I parenti pi\u00f9 stretti dei Mustelidi sono i Procionidi. I Mefitidi, invece, si separarono dai Mustelidi prima che i Procionidi si separassero e formassero un \"sister group\" delle altre due famiglie.\nEvoluzione.\nIn termini evolutivi, i Mustelidi sono un gruppo di Carnivori piuttosto antico, del quale sono stati rinvenuti resti fossili risalenti all'Eocene in Europa e all'Oligocene in Nordamerica e Asia. \u00c8 probabile che la diffusione di questo gruppo sia stata almeno approssimativamente parallela allo sviluppo dei roditori. Nel Miocene superiore, circa 12-9 milioni di anni fa, ebbe luogo una prima ondata di specializzazione, durante la quale emersero le principali linee evolutive odierne. Tale processo avvenne contemporaneamente ad un raffreddamento del clima terrestre alla fine del Miocene, che provoc\u00f2 l'espansione delle steppe e della vegetazione a parco. \u00c8 probabile che il diversificarsi dei tipi di vegetazione abbia favorito il diversificarsi dei Mustelidi. Nel Pliocene, circa 5-2 milioni di anni fa, la temperatura media globale scese ulteriormente, creando nuovi habitat come steppe, savane alberate e foreste di conifere nordiche. Ci\u00f2 apr\u00ec nuove nicchie ecologiche per roditori e uccelli canori, e quindi anche per i Mustelidi, loro predatori. Di conseguenza, la maggior parte dei generi odierni si svilupp\u00f2 durante questa seconda ondata: numerose specie del genere \"Mustela\" sono cacciatrici di roditori particolarmente specializzate, mentre diverse specie del genere \"Martes\" dipendono dalle zone della taiga nordica.\nIl fulcro dello sviluppo evolutivo dei Mustelidi fu l'Eurasia, dove si svilupparono la maggior parte delle sottofamiglie e dei generi. Da l\u00ec, vari membri della famiglia migrarono grazie a ponti di terra verso altri continenti come l'Africa e il Nord- e Sudamerica. Ci\u00f2 accadde gi\u00e0 nel Miocene inferiore con i Mustelidi dell'ormai estinta sottofamiglia Leparctinae e con i cosiddetti Paleomustelidi, arrivati in Nordamerica dall'Eurasia. Alla fine del Miocene e all'inizio del Pliocene, generi pi\u00f9 recenti come \"Lutra\" (che potrebbero rappresentare gi\u00e0 il genere americano \"Lontra\", strettamente imparentato) e \"Mustela\" migrarono dall'Eurasia al Nordamerica attraverso il ponte di terra di Bering. I tassi in senso stretto (\"Arctonyx\", \"Meles\"), attualmente limitati al Vecchio Mondo, erano presenti anche in Nordamerica nel periodo al confine tra Miocene e Pliocene. Anche i tassi nordamericani, oggi rappresentati dal solo tasso americano, erano comuni in Nordamerica nel Miocene superiore con generi quali \"Chamitataxus\" e \"Pliotaxidea\". L'ermellino, il furetto dai piedi neri, la donnola e la martora di Pennant potrebbero essere migrati dall'Eurasia al Nordamerica non prima del Pleistocene. In Africa la documentazione fossile dei Mustelidi \u00e8 scarsa, ma nel continente si svilupparono generi quali \"Ekorus\", il rappresentante pi\u00f9 grande conosciuto della famiglia, e la lontra \"Vishnuonyx\". I Mustelidi raggiunsero il Sudamerica tra 3 e 2 milioni di anni fa, nel Pliocene, quando il neonato istmo di Panama consent\u00ec il grande scambio americano tra Nord- e Sudamerica. Tutte le specie del Sudamerica discendono da immigrati nordamericani. La lontra gigante del Brasile, oggi endemica del continente, sembra essere strettamente imparentata con \"Satherium\", un genere estinto vissuto in Nordamerica nel Pliocene. In definitiva, anche l'origine di questo genere, come quella di altri Mustelidi sudamericani come i grigioni e il taira, \u00e8 da ricercarsi probabilmente in Eurasia."}
{"id": "119790", "revid": "1534511", "url": "https://it.wikipedia.org/wiki?curid=119790", "title": "Alexander Grothendieck", "text": "Di padre russo, ha trascorso la maggior parte della vita in Francia.\nBiografia.\nIl padre di Alexander, Alexander Schapiro (\u0410\u043b\u0435\u043a\u0441\u0430\u043d\u0434\u0440 \u041f\u0435\u0442\u0440\u043e\u0432\u0438\u0447 \u0428\u0430\u043f\u0438\u0440\u043e), detto Sascha, era di famiglia ebrea chassidica, proveniente dall'area russa (Novozybkov) (1890 circa \u2013 1942) ed era un militante anarchico; la madre, Johanna Grothendieck, detta Hanka (1900 \u2013 1957), proveniva da una famiglia protestante che un secolo prima si era trasferita dai Paesi Bassi ad Amburgo; i genitori si erano conosciuti nel mondo dei movimenti anarchici. Al momento della nascita, Alexandre fu registrato all'anagrafe col cognome del marito separato della madre; successivamente, per proteggere il bambino, i genitori ottennero di modificare il cognome con quello della madre, germanico (basso-tedesco) e quindi pi\u00f9 protettivo rispetto a quello del padre biologico.\nAll'epoca i genitori erano rispettivamente fotografo di strada e giornalista precaria. A maggio 1933 il padre si sposta a Parigi, segu\u00ecto a fine anno dalla madre, che lascia Alexandre in affidamento ad una famiglia amburghese, gli Heydorn; entrambi i genitori prendono parte, nelle brigate anarchiche, alla guerra civile spagnola; in quel periodo Alexander frequenta le scuole ad Amburgo. Nel 1939, rientrati i genitori in Francia dopo l'esperienza militare, allo scoppio della guerra si ritiene opportuno che il bambino li possa raggiungere, anche per la mutata situazione in Germania, cos\u00ec Alexandre raggiunge prima il padre e poi si trasferisce presso la madre a N\u00eemes.\nCon l'invasione tedesca della Francia la famiglia si divide. Il padre Sascha, arrestato dalla polizia di Vichy, fu internato nel campo di Le Vernet sui Pirenei, il peggiore fra i campi francesi e poi tradotto ad Auschwitz, dove mor\u00ec nel 1942. Alexandre e la madre, dichiarati \"\u00e9trangers indesiderables\", furono prima internati nel campo di Rieucros, presso Mende, campo femminile destinato ai reduci della guerra civile spagnola; il ragazzo andava a scuola in un paese a 4\u20135\u00a0km dal campo. Poi la madre fu trasferita al campo di concentramento di Gurs, e il figlio a Le Chambon-sur-Lignon, dove nel 1944 si diplom\u00f2 al liceo C\u00e9venol.\nFinita la guerra, Alexander segu\u00ec la madre nei pressi di Montpellier, dove si iscrisse alla Facolt\u00e0 di Matematica e si laure\u00f2 nel 1948. Dopo la laurea, trasferitosi a Parigi per un dottorato, frequenta l'\u00c9cole Normale Sup\u00e9rieure, viene apprezzato da molti matematici, tra i quali Henri Cartan, che lo invita a proseguire gli studi a Nancy, dove ottiene il dottorato nel 1953 con Laurent Schwartz. Negli anni successivi va in varie universit\u00e0 delle Americhe: insegna a San Paolo ed \u00e8 \"visiting professor\" nelle Universit\u00e0 del Kansas e di Chicago. I tentativi di una collocazione lavorativa in Francia risultano frustrati dal suo essere apolide. Nel 1957 la madre Johanna mor\u00ec di tubercolosi, contratta nei campi di concentramento.\nImportante per Grothendieck, a partire dal 1957, fu l'esperienza con il gruppo di matematici francesi che andava sotto l'eteronimo di \"Bourbaki\", che contava matematici come Jean Dieudonn\u00e9, Charles Ehresmann, Jean Delsarte, e Andr\u00e9 Weil.\nNel 1959, subito dopo la nascita dell'Institut des Hautes \u00c9tudes Scientifiques, Grothendieck fu uno dei primi ricercatori assunti. Nel 1966 a Mosca gli fu attribuita la medaglia Fields, la massima onorificenza mondiale per i matematici sotto i 40 anni di et\u00e0; il matematico non ritira il premio per protesta contro la politica di riarmo sovietica. Nel 1970 Grothendieck, all'et\u00e0 di 42 anni, abbandona la scena ufficiale, dimettendosi dall'Institut des Hautes \u00c9tudes Scientifiques. La scelta fu motivata dalla scoperta che l'Institut riceveva da anni finanziamenti del Ministero della Difesa francese.\nUscito dall'Istituto, Grothendieck accett\u00f2 una docenza al Coll\u00e8ge de France (1970-73), poi all'Universit\u00e0 di Montpellier (1973-1984) ed infine al CNRS, fino al pensionamento nel 1988. In quell'anno rifiut\u00f2 il Crafoord Prize conferitogli dall'Accademia reale svedese delle scienze, motivando la sua scelta su basi etiche, illustrate in una lettera aperta ai giornali. Mor\u00ec il 13 novembre 2014 a 86 anni.\nL'opera.\nGrothendieck \u00e8 considerato uno dei pi\u00f9 grandi matematici del XX secolo, noto per lo straordinario intuito e per le geniali pionieristiche idee. Allievo di Laurent Schwartz, diede la definizione decisiva di schema; defin\u00ec lo spettro di un anello commutativo come insieme degli ideali primi con la topologia di Zariski, ma lo arricch\u00ec di un fascio di anelli: a ogni aperto di Zariski associa un anello di funzioni, pensate come funzioni polinomiali sull'aperto.\nQuesti oggetti sono gli schemi affini; uno schema in generale si ottiene incollando schemi affini, analogamente al fatto che le variet\u00e0 proiettive si ottengono incollando variet\u00e0 affini. Questo lo port\u00f2, insieme a Jean-Pierre Serre, negli anni Cinquanta e Sessanta del Novecento, a gettare le nuove basi della geometria algebrica formulando la teoria dei fasci, utilizzando schemi per generalizzare il concetto di variet\u00e0 algebrica.\nLa maggior parte dei lavori di Grothendieck sono stati pubblicati nel monumentale e incompiuto \"\u00c9l\u00e9ments de g\u00e9om\u00e9trie alg\u00e9brique\" (EGA) e nei \"S\u00e9minaire de g\u00e9om\u00e9trie alg\u00e9brique du Bois Marie\" (SGA). La collezione \"Fondements de la g\u00e9om\u00e9trie alg\u00e9brique\" (FGA) riunisce una parte dei seminari presentati da Grothendieck nell'ambito del s\u00e9minaire Bourbaki. Nel progetto iniziale di Grothendieck il S\u00e9minaire andava considerato una forma preliminare degli \"El\u00e9ments\", destinata ad essere inglobata in questi ultimi, inizialmente pubblicati dall'Institut des Hautes \u00c9tudes Scientifiques in svariati poderosi tomi.\nPacifismo.\nNell'ultimo periodo della sua attivit\u00e0 di ricerca e di docenza, Grothendieck aveva accentuato e manifestato i temi anti-militaristi e pacifisti, oltre a quelli della diseguaglianza sociale, ponendosi in posizione di rottura con la struttura accademica francese; fond\u00f2 il gruppo \"Survivre\" nel 1970 e, per protesta contro la guerra del Vietnam, tenne lezioni di matematica durante i bombardamenti di Hanoi."}
{"id": "119795", "revid": "827882", "url": "https://it.wikipedia.org/wiki?curid=119795", "title": "Gastronomia", "text": "La gastronomia (dal greco \"\u03b3\u03b1\u03c3\u03c4\u03ae\u03c1\" (ventre) e \"\u03bd\u03cc\u03bc\u03bf\u03c2\" (legge)) \u00e8 l'insieme delle tecniche e delle arti culinarie, utilizzate nella cucina.\nIl contesto.\nIn senso lato con gastronomia si intende lo studio della relazione tra cultura e cibo ed \u00e8 quindi una scienza interdisciplinare che coinvolge la biologia, l'agronomia, l'antropologia, la storia, la filosofia, la psicologia e la sociologia.\nIl primo trattato di gastronomia, in cui si fonda la figura dell'intellettuale gastronomo, \u00e8 probabilmente \"La fisiologia del gusto\", di Anthelme Brillat-Savarin (testo del XIX secolo il cui titolo completo \u00e8 \"Physiologie du Go\u00fbt, ou M\u00e9ditations de Gastronomie Transcendante; ouvrage th\u00e9orique, historique et \u00e0 l'ordre du jour, d\u00e9di\u00e9 aux Gastronomes parisiens, par un Professeur, membre de plusieurs soci\u00e9t\u00e9s litt\u00e9raires et savantes\").\nNel 1747 venne pubblicato un altro importante libro di cucina: \"The Art of Cookery made Plain and Easy\" (\"l'arte della cucina resa semplice e facile\"), dell'inglese Hannah Glasse (1708-1770), uno dei libri di gastronomia pi\u00f9 in voga dell'epoca. Questo testo rappresenta uno dei documenti pi\u00f9 rilevanti per quanto concerne le pratiche gastronomiche del Regno Unito e delle colonie americane di quel periodo.\nL'Italia vanta una notevole e varia tradizione gastronomica. Fra i trattati italiani sulla gastronomia si ricorda il \"Libro de Arte Coquinaria\" di Maestro Martino (secolo XV) e il manuale \"La scienza in cucina e l'arte di mangiar bene\" pubblicato, la prima volta, nel 1891 da Pellegrino Artusi e che continua ad essere ristampato ancora oggi.\nNegli ultimi anni si \u00e8 risvegliato nel pubblico un notevole interesse per la gastronomia e l'enologia, e numerose associazioni si occupano della riscoperta e della salvaguardia delle tradizioni regionali (ad esempio Slow Food e l'Accademia italiana della cucina)."}
{"id": "119797", "revid": "7336", "url": "https://it.wikipedia.org/wiki?curid=119797", "title": "Arte culinaria", "text": ""}
{"id": "119798", "revid": "118999367", "url": "https://it.wikipedia.org/wiki?curid=119798", "title": "Balaenopteridae", "text": "La famiglia delle balenotteridi (\"Balaenopteridae\") comprende nove specie di Cetacei Misticeti superficialmente abbastanza simili alle balene, dalle quali si differenziano principalmente per due caratteri scheletrici che attestano che la separazione dei due ceppi dall'antenato comune \u00e8 molto antica e sufficiente a giustificare una classificazione separata.\nMentre infatti le vere balene hanno mantenuto nello scheletro delle natatoie anteriori le 5 dita proprie dei mammiferi pi\u00f9 primitivi, le Balenotteridi hanno perso un dito, mentre i quattro rimasti si sono molto allungati in modo da dare alle natatoie l'aspetto di piccole ali (effettivamente il termine \"balenottera\" deriva dal greco antico e significa \"balena con le ali\"). Questa caratteristica \u00e8 particolarmente evidente nel genere \"Megaptera\".\nL'altra caratteristica distintiva a livello scheletrico riguarda le vertebre cervicali, che nella Balenottere sono ancora separate come nell'antenato comune, mentre nelle balene sono fuse in un unico elemento osseo rigido.\nAnche il cranio dei due gruppi presenta una differenza fondamentale. I mascellari delle balene sono infatti fortemente arcuati, caratteristica che ha valso loro il nome inglese di \"bowhead whales\", cio\u00e8 \"balene dalla testa ad arco\", mentre quelli dei Balenotteridi sono diritti.\nA livello di aspetto esteriore, vi sono comunque differenze tra i due gruppi, meno importanti ma pi\u00f9 visibili, che ne permettono una distinzione abbastanza facile: le Balenotteridi sono provviste infatti di una piccola pinna dorsale, nonch\u00e9 di solchi paralleli sulla pelle della gola (che hanno funzione di aumentare la capacit\u00e0 contenitiva della bocca durante le fasi di caccia)."}
{"id": "119807", "revid": "5", "url": "https://it.wikipedia.org/wiki?curid=119807", "title": "Abbreviatura", "text": ""}
{"id": "119820", "revid": "1318658", "url": "https://it.wikipedia.org/wiki?curid=119820", "title": "Balaenoptera musculus", "text": "La balenottera azzurra (Bal\u00e6noptera musculus ) \u00e8 un mammifero marino appartenente al sottordine dei Misticeti (le cosiddette \u00abbalene con i fanoni\u00bb). Con oltre 30 m di lunghezza e 180 t di peso, \u00e8, in termini di massa, il pi\u00f9 grande animale conosciuto vissuto sulla Terra, escludendo le dimensioni (tuttavia al momento ipotetiche) di alcuni sauropodi giganti come il \"Maraapunisaurus\".\nLungo e slanciato, il corpo della balenottera azzurra pu\u00f2 assumere varie tonalit\u00e0 grigio-bluastre sul dorso, ma si fa pi\u00f9 chiaro sul ventre. Ne esistono almeno tre sottospecie riconosciute \"B. m. musculus\" dell'Atlantico e del Pacifico settentrionale, \"B. m. intermedia\" dell'oceano Australe e \"B. m. brevicauda\" (nota anche come balenottera azzurra pigmea) dell'oceano Indiano e del Pacifico meridionale. Alcuni considerano una sottospecie anche \"B. m. indica\", anch'essa dell'oceano Indiano. Come quella degli altri Misticeti, anche la sua dieta consiste quasi esclusivamente dei piccoli crostacei noti come krill.\nFino agli inizi del XX secolo la balenottera azzurra era numerosa in quasi tutti gli oceani. Per pi\u00f9 di 40 anni, per\u00f2, \u00e8 stata cacciata dai balenieri fin quasi all'estinzione; la comunit\u00e0 internazionale la dichiar\u00f2 specie protetta solamente nel 1966. Secondo un rapporto del 2002 in tutto il mondo vi sarebbero attualmente dai 5000 ai 12000 esemplari, suddivisi in almeno cinque gruppi. In base a ricerche pi\u00f9 recenti effettuate sulla sottospecie pigmea si ipotizza che tali numeri, per\u00f2, siano stati un po' troppo sottostimati. Prima della caccia, la popolazione pi\u00f9 numerosa era quella antartica, forte di circa 239000 esemplari (le stime vanno da 202000 a 311000). Ora rimangono solo popolazioni molto pi\u00f9 piccole (di circa 2000 esemplari l'una), concentrate nel Pacifico nord-orientale e negli oceani Antartico e Indiano. Due popolazioni meno numerose si incontrano nell'Atlantico settentrionale e almeno altre due nell'emisfero australe.\nTassonomia.\nLa balenottera azzurra appartiene alla famiglia dei Balenotteridi, un gruppo che comprende: la megattera, la balenottera comune, la balenottera di Bryde, la balenottera boreale e la balenottera minore. Si ritiene che i Balenotteridi si siano separati dalle altre famiglie del sottordine dei Misticeti non pi\u00f9 tardi dell'Oligocene Medio. Tuttavia, il momento esatto in cui i membri delle varie famiglie si sono separate tra di loro \u00e8 ancora ignoto.\nSolitamente la balenottera azzurra viene classificata come una delle otto specie del genere \"Balaenoptera\"; alcuni autori, per\u00f2, la pongono in un genere monotipico a parte, \"Sibbaldus\", ma tale suddivisione non \u00e8 molto accettata. L'analisi delle sequenze del DNA indica che sotto un punto di vista filogenetico la balenottera azzurra \u00e8 pi\u00f9 strettamente imparentata con la balenottera boreale (\"Balaenoptera borealis\") e la balenottera di Bryde (\"Balaenoptera brydei\") che con le altre specie del genere \"Balaenoptera\" e pi\u00f9 imparentata con la megattera (\"Megaptera\") e la balena grigia (\"Eschrichtius\") che con le balenottere minori (\"Balaenoptera acutorostrata\" e \"Balaenoptera bonaerensis\"). Se ulteriori ricerche confermeranno queste relazioni sar\u00e0 necessario rivedere tutta la classificazione delle balenottere.\nIn natura vi sono stati almeno undici casi documentati di ibridi adulti di balenottera azzurra e balenottera comune. Arnason e Gullberg hanno descritto la distanza genetica che intercorre tra queste due specie pari a quella tra l'uomo e il gorilla. Alcuni ricercatori sostengono anche di aver fotografato, al largo delle Figi, un ibrido tra balenottera azzurra e megattera.\nIl nome specifico \"musculus\" \u00e8 di origine latina e significa \u00abmuscoloso\u00bb, sebbene altri lo interpretino anche come \u00abpiccolo topo\u00bb. Linneo, che classific\u00f2 per primo la specie nel suo \"Systema Naturae\" del 1758, potrebbe aver attribuito alla specie questo nome proprio giocando sull'ironia del doppio senso. Herman Melville, nel suo romanzo \"Moby Dick\", chiam\u00f2 questa specie balena gialla a causa della tinta marrone-arancione o gialla delle sue regioni inferiori, dovuta a una sottile pellicola di Diatomee presente sulla pelle. Tra gli altri nomi comuni con cui questa specie veniva chiamata ricordiamo balenottera di Sibbald (in onore di Sir Robert Sibbald), grande balena azzurra e grande balenottera settentrionale. Tutti questi nomi sono attualmente caduti in disuso.\nGli autori suddividono la specie in tre o quattro sottospecie: \"B. m. musculus\", la balenottera azzurra settentrionale, a cui appartengono le popolazioni dell'Atlantico e del Pacifico settentrionali, \"B. m. intermedia\", la balenottera azzurra meridionale, dell'oceano Australe, \"B. m. brevicauda\", la balenottera azzurra pigmea, dell'oceano Indiano e del Pacifico Meridionale, e la pi\u00f9 discussa \"B. m. indica\", la grande balenottera indiana, anch'essa dell'oceano Indiano, ma che potrebbe essere, sebbene sia stata descritta prima, una particolare forma di \"B. m. brevicauda\".\nDescrizione e comportamento.\nLa balenottera azzurra ha un corpo lungo e affusolato che sembra sia stato quasi \u00abstirato\u00bb, rispetto a quello pi\u00f9 tozzo di altre balene. La testa \u00e8 appiattita e a forma di \u00abU\u00bb e presenta una cresta dorsale che va dallo sfiatatoio alla sommit\u00e0 del labbro superiore. La parte anteriore della bocca \u00e8 ricca di fanoni; circa 300 di queste strutture (ognuna delle quali lunga circa un metro) pendono dalla mascella superiore, estendendosi all'interno della bocca per quasi mezzo metro. Lungo la gola, parallelamente alla lunghezza del corpo, si trovano dai 60 ai 90 solchi (detti pieghe ventrali). Queste pieghe servono a buttar fuori l'acqua dalla bocca durante la nutrizione (vedi oltre).\nLa pinna dorsale \u00e8 piccola ed \u00e8 visibile solamente quando la balenottera si immerge. Situata a circa tre-quarti della lunghezza del corpo, varia nella forma da individuo a individuo: alcuni presentano solo un moncone appena percettibile, mentre altri possono averla pi\u00f9 lunga e falcata. Quando emerge per respirare, la balenottera azzurra fa emergere una maggior superficie della schiena e dello sfiatatoio di quanto non facciano altre grandi balenottere, come quella comune o quella boreale. Gli studiosi possono utilizzare questa caratteristica per differenziare in mare le varie specie. Alcuni esemplari dell'Atlantico e del Pacifico settentrionali quando si immergono sbattono anche la coda sulla superficie dell'acqua. Quando respira, questa specie emette uno spettacolare soffio verticale e colonnare che pu\u00f2 raggiungere anche i 12 m, sebbene generalmente sia di 9 m. La capacit\u00e0 dei suoi polmoni \u00e8 di 5000 l. Possiede due sfiatatoi gemelli protetti da una sorta di grosso paraschizzi.\nLe pinne pettorali sono lunghe 3-4 m. Il loro margine superiore \u00e8 grigio con una sottile striscia bianca lungo il margine. Quello inferiore \u00e8 bianco. La testa e la pinna caudale sono generalmente di colore grigio uniforme. Le regioni inferiori, e talvolta anche le pinne pettorali, sono solitamente chiazzate. Il grado di screziatura varia per\u00f2 moltissimo da individuo a individuo. Alcuni possono essere di un color grigio ardesia uniforme, altri di un miscuglio di azzurro scuro, grigio e nero, altri ancora quasi completamente macchiati.\nSu brevi distanze, solitamente mentre interagiscono con altri esemplari, le balenottere azzurre possono raggiungere anche velocit\u00e0 di 50\u00a0km/h; la loro velocit\u00e0 tipica, per\u00f2, \u00e8 di 20\u00a0km/h. Mentre si nutrono si spostano molto lentamente, a velocit\u00e0 di 5\u00a0km/h.\nLe balenottere azzurre vivono quasi sempre da sole o in coppia. Non si sa per quanto tempo le coppie rimangano unite. In alcune localit\u00e0 dove vi \u00e8 un'alta concentrazione di cibo, in aree anche relativamente poco estese, sono state viste fino a 50 balenottere. Tuttavia, a differenza di altre specie, non forma mai grandi gruppi numerosi.\nDimensioni.\nLa balenottera azzurra \u00e8 molto difficile da pesare, a causa delle sue dimensioni. Quasi tutti gli esemplari uccisi dai balenieri non venivano pesati interi, ma a pezzi: cos\u00ec facendo, il peso registrato risultava molto inferiore, poich\u00e9 durante l'operazione di taglio andavano persi sangue e altri fluidi in gran quantit\u00e0. Tuttavia, grazie alle misurazioni effettuate, possiamo stimare che esemplari lunghi 27 m pesassero sulle 150-170 t. Secondo il Laboratorio Nazionale Americano per lo Studio dei Mammiferi Marini (NMML) il peso di un esemplare di 30 m si aggirerebbe intorno alle 180 t. La pi\u00f9 grande balenottera azzurra accuratamente misurata dagli scienziati dell'NMML, una femmina, pesava circa 177 t.\nLa balenottera azzurra \u00e8 il pi\u00f9 grande animale noto mai esistito. Il pi\u00f9 grande dinosauro conosciuto dell'Era Mesozoica era lArgentinosaurus\", che poteva raggiungere le 100 t; il controverso ritrovamento di una vertebra, attribuita ad \"Amphicoelias fragillimus\", sembrerebbe per\u00f2 indicare per quest'ultima specie un peso di oltre 122 t e 40-60 m di lunghezza. Inoltre, stime riguardanti il peso del \"Bruhathkayosaurus\", una creatura scarsamente conosciuta lunga quasi 45 m, parlano di 140-220 t. Anche il \"Leedsichthys\", un pesce estinto, potrebbe aver avuto le stesse dimensioni. Tuttavia, dal momento che di nessuna di queste specie sono mai stati ritrovati i resti completi, risulta molto difficile stimarne correttamente il peso. Generalmente tutti questi animali sono ritenuti pi\u00f9 piccoli della balenottera azzurra. A ogni modo, la balenottera azzurra risulta sicuramente il pi\u00f9 grande animale esistente sulla Terra attualmente sia per lunghezza sia per peso sia per stazza. La sua lunghezza (25-33 m) \u00e8 pari all'altezza di un palazzo di nove piani (se la balenottera venisse messa in verticale vicino a esso), mentre ci vogliono 5-6 autobus per riempire il corpo della balenottera. L'elefante, l'animale pi\u00f9 grande vivente sulla terraferma, non \u00e8 grande nemmeno quanto la testa di una balenottera azzurra e potrebbe entrare tranquillamente nella sua bocca. \nSussistono ancora alcune incertezze riguardo a quale sia l'esemplare pi\u00f9 grande di balenottera azzurra mai trovato, dal momento che quasi tutti i dati a nostra disposizione riguardano esemplari uccisi in acque antartiche nella prima met\u00e0 del XX secolo da balenieri non molto portati a effettuare misurazioni secondo i canoni attuali. Le balenottere azzurre pi\u00f9 lunghe mai misurate erano due femmine di 33,6 e 33,3 m rispettivamente. L'esemplare pi\u00f9 lungo misurato dagli scienziati dell'NMML raggiungeva i 29,9 m.\nLa lingua di una di queste creature pesa intorno alle 2,7 t e la bocca, quando \u00e8 completamente aperta, pu\u00f2 contenere fino a 90 t di cibo e acqua. Nonostante le dimensioni della bocca, la faringe non \u00e8 grande abbastanza da consentire a una balenottera azzurra di ingoiare qualunque cosa pi\u00f9 larga di un pallone da spiaggia, per questo motivo potrebbero tenere nell'enorme bocca anche fino a centinaia di umani e grandi creature, ma non possono ingoiarli. Il cuore di un esemplare medio pesa 180\u00a0kg ed \u00e8 pi\u00f9 grande di quello di qualsiasi altro animale. L'aorta misura 23 cm di diametro. Durante i primi sette mesi di vita un piccolo di balenottera azzurra beve ogni giorno circa 400 l di latte. Il suo peso aumenta rapidamente, fino a 90\u00a0kg al giorno. Alla nascita pesa circa 2700\u00a0kg - quanto un ippopotamo adulto.\nAlimentazione.\nLa balenottera azzurra si nutre quasi esclusivamente di krill, sebbene una piccola parte della sua dieta sia composta anche da copepodi. Le specie di zooplancton che forniscono il nutrimento a questo gigante dei mari variano da un oceano all'altro. Nell'Atlantico settentrionale cibo abituale della specie sono: \"Meganyctiphanes norvegica\", \"Thysanoessa raschii\", \"Thysanoessa inermis\" e \"Thysanoessa longicaudata\"; nel Pacifico settentrionale queste specie sono rimpiazzate da: \"Euphausia pacifica\", \"Thysanoessa inermis\", \"Thysanoessa longipes\", \"Thysanoessa spinifera\", \"Nyctiphanes symplex\" e \"Nematoscelis megalops\" e nell'Antartide da \"Euphausia superba\", \"Euphausia crystallorophias\" ed \"Euphausia valentin\".\nUna balenottera azzurra adulta pu\u00f2 mangiare fino a 40 milioni di krill al giorno. Ciascun esemplare si nutre sempre nelle aree dove la concentrazione di questi crostacei \u00e8 pi\u00f9 elevata, mangiando spesso fino a 3600\u00a0kg di krill ogni giorno. Il fabbisogno energetico giornaliero di una balenottera azzurra adulta \u00e8 di 1,5 milioni di kcal.\nDato che il krill si sposta a seconda delle ore del giorno, solitamente la balenottera azzurra si nutre a profondit\u00e0 di pi\u00f9 di 100 m nelle ore diurne, mentre di notte mangia in superficie. Quando si nutre la balenottera resta immersa per circa 10 minuti, ma di solito le sue immersioni durano in media 20 minuti. La pi\u00f9 lunga immersione mai registrata \u00e8 di 36 minuti. La balenottera mangia intrappolando grandi quantit\u00e0 di acqua e krill nell'enorme bocca. L'acqua viene poi espulsa attraverso i fanoni dalla pressione creata dalle pieghe ventrali e dalla lingua. Non appena tutta l'acqua \u00e8 stata espulsa, il krill rimasto, non essendo in grado di oltrepassare la barriera creata dai fanoni, viene inghiottito. Talvolta la balenottera cattura anche banchi di piccoli pesci, crostacei e calamari. Per via della gola stretta, la balenottera azzurra non pu\u00f2 ingoiare grandi creature viventi o cose, pertanto un uomo se inghiottito pu\u00f2 rimanere dentro l'enorme bocca ma non finir\u00e0 mai nello stomaco.\nBiologia.\nNella balenottera azzurra la stagione degli amori inizia in tardo autunno e si protrae fino alla fine dell'inverno. Sappiamo ben poco sul comportamento riproduttivo di questa specie e su quali acque prediliga per dare alla luce i piccoli. Dopo un periodo di gestazione di 10-12 mesi, ogni due o tre anni, la femmina, all'inizio dell'inverno, partorisce un unico piccolo. Alla nascita quest'ultimo pesa gi\u00e0 2,5 t, misura 7 m di lunghezza e necessita di 380-570 l di latte al giorno. Lo svezzamento avviene dopo sei mesi, quando il piccolo avr\u00e0 gi\u00e0 raddoppiato la sua lunghezza. I maschi di balenottera azzurra divengono sessualmente maturi quando raggiungono almeno 20 m di lunghezza (o pi\u00f9 negli esemplari dell'emisfero australe), tra gli otto e i dieci anni. Invece le femmine, che sono pi\u00f9 grandi dei maschi e crescono anche pi\u00f9 velocemente, possono gi\u00e0 riprodursi a cinque anni, quando sono lunghe 21 m.\nGli scienziati ipotizzano che la balenottera azzurra possa vivere fino a 80 anni; tuttavia, dal momento che all'epoca della baleneria i vari esemplari non venivano schedati in un registro, la massima et\u00e0 che pu\u00f2 raggiungere questa specie rimarr\u00e0 ignota ancora per molti anni. La balenottera che \u00e8 stata studiata pi\u00f9 a lungo, per 34 anni, \u00e8 un esemplare del Pacifico nord-orientale. L'unico predatore naturale di questa specie \u00e8 l'orca. In base alle ricerche svolte \u00e8 stato scoperto che pi\u00f9 del 25% delle balenottere adulte presenta cicatrici dovute agli attacchi delle orche . Il tasso di mortalit\u00e0 dovuto a questi attacchi, per\u00f2, non \u00e8 chiaro.\nGli spiaggiamenti di balenottera azzurra sono molto rari e, a causa delle abitudini solitarie della specie, non sono mai avvenuti spiaggiamenti di massa. Tuttavia, quando uno di questi colossi si arena diviene subito oggetto d'interesse pubblico. Nel 1920 una balenottera azzurra si aren\u00f2 presso Bragar, un villaggio sull'Isola di Lewis, nelle Ebridi Esterne (Scozia). Era stata colpita alla testa dai balenieri, ma l'arpione non era esploso. Essendo un mammifero, per evitare di andare a fondo l'istinto guid\u00f2 la balenottera ferita verso acque pi\u00f9 basse dove poter respirare meglio, anche se ci\u00f2 la port\u00f2 inevitabilmente a spiaggiarsi. Due ossa appartenenti a questo esemplare vennero erette proprio ai margini della strada principale dell'isola, dove costituiscono tuttora un'attrazione turistica.\nVocalizzazioni.\nSulla base delle stime fatte da Cummings e Thompson (1971) si pu\u00f2 ipotizzare che il livello sonoro delle vocalizzazioni emesse dalla balenottera azzurra sia di 155 - 188 db se misurato a un metro di distanza a pressioni di riferimento di un \u00b5Pa . Tutti i gruppi di balenottera azzurra emettono richiami a una frequenza fondamentale di 10-40 Hz; i suoni dalla frequenza pi\u00f9 bassa che un uomo pu\u00f2 percepire si aggirano sui 20\u00a0Hz. Ogni emissione dura dai 10 ai 30 secondi. Al largo delle coste dello Sri Lanka sono stati ripetutamente registrati \u00abcanti\u00bb composti da quattro note della durata di circa due minuti ciascuno, piuttosto simili ai famosissimi canti delle megattere. I ricercatori ritengono che questo fenomeno non sia riscontrabile in altre popolazioni e che sia proprio solo della sottospecie \"B. m. brevicauda\" (la balenottera azzurra pigmea).\nLa ragione dell'emissione di queste vocalizzazioni \u00e8 sconosciuta. Richardson \"et al.\" (1995) ipotizzano sei probabili cause:\nPopolazione e industria baleniera.\nL'era della caccia.\nLe balenottere azzurre non sono facili da catturare o uccidere. Con la loro velocit\u00e0 e la loro potenza avevano attratto solo molto raramente i primi balenieri, che prediligevano capodogli e balene franche. Nel 1864 il norvegese Svend Foyn equipaggi\u00f2 una nave a vapore con arpioni progettati specificamente per catturare grandi balene. Sebbene i primi modelli fossero piuttosto ingombranti e poco efficaci, Foyn perfezion\u00f2 l'arpione esplosivo e ben presto lungo le coste del Finnmark, nella Norvegia settentrionale, sorsero varie stazioni baleniere. A causa di dispute sorte con i pescatori locali, per\u00f2, l'ultima stazione baleniera del Finnmark venne chiusa nel 1904.\nDa allora le balenottere azzurre iniziarono a essere cacciate in: Islanda (1883), alle Isole F\u00e6r \u00d8er (1894), a Terranova (1898) e alle Spitsbergen (1903). Nel 1904-05 vennero uccisi anche i primi esemplari mai catturati al largo della Georgia del Sud. A partire dal 1925, con l'introduzione dello scivolo di poppa sulle navi fabbrica e delle imbarcazioni a vapore, la caccia alla balenottera azzurra, e alle balene con i fanoni in generale, nelle acque antartiche e subantartiche inizi\u00f2 ad aumentare drammaticamente. Tra il 1930 e il 1931 i balenieri uccisero 29400 balenottere azzurre solo nelle acque antartiche. Dopo la fine della seconda guerra mondiale il numero di questi animali era diminuito moltissimo e, nel 1946, per cercare di regolamentare la caccia vennero introdotte le prime quote di cattura; esse, per\u00f2, non furono di alcuna utilit\u00e0, dato che non prevedevano la differenziazione tra le varie specie. Una specie rara, quindi, poteva essere cacciata al pari di una molto numerosa.\nLa Commissione internazionale per la caccia alle balene proib\u00ec la caccia alla balenottera azzurra negli anni 1960, ma le catture illegali da parte dei balenieri sovietici ebbero termine solamente negli anni 1970: fino ad allora erano stati uccisi 330000 esemplari nell'Antartico, 33000 nel resto dell'emisfero australe, 8200 nel Pacifico settentrionale e 7000 nell'Atlantico settentrionale. La popolazione originariamente pi\u00f9 numerosa, quella antartica, era ridotta allo 0,15% degli effettivi iniziali.\nPopolazioni e distribuzione odierni.\nDa quando la caccia \u00e8 stata vietata, i vari studi effettuati non sono riusciti a verificare se le popolazioni di balenottera azzurra rimaste sono aumentate o rimaste stabili. In Antartide, le migliori stime mostrano un notevole incremento annuo del 7,3% dalla fine della caccia illegale effettuata dai sovietici, ma la popolazione rimane ancora sotto l'1% del livello originario. Alcuni ritengono che stiano aumentando anche le popolazioni islandesi e californiane, ma questi incrementi non sono significativi. Nel 2002 la popolazione globale \u00e8 stata stimata tra i 5000 e i 12000 esemplari, sebbene per molte aree manchino dati certi.\nLa Lista rossa IUCN considera la balenottera azzurra una \u00abspecie in pericolo\u00bb fin dalla sua prima edizione. Negli Stati Uniti anche il Servizio Nazionale per la Pesca Marina la considera una specie minacciata nell'ambito dell'Endangered Species Act. La popolazione pi\u00f9 consistente, comprendente 2000 esemplari, \u00e8 quella composta dalle balenottere azzurre settentrionali (\"B. m. musculus\") del Pacifico nord-orientale, diffuse dall'Alaska alla Costa Rica e che d'estate si incontrano facilmente in California. Pi\u00f9 raramente questi esemplari visitano anche il Pacifico nord-occidentale, nell'area che va dalla Kam\u010datka all'estremit\u00e0 settentrionale del Giappone.\nNell'Atlantico settentrionale si trovano due popolazioni di \"B. m. musculus\". La prima abita le acque al largo di Groenlandia, Terranova e Nuova Scozia e il golfo di San Lorenzo. Si ritiene che questo gruppo sia composto da 500 esemplari. La seconda popolazione, pi\u00f9 orientale, si incontra attorno alle Azzorre in primavera, ma tra luglio e agosto si dirige verso l'Islanda; si ipotizza che per orientarsi tra i due gruppi vulcanici il gruppo segua la dorsale medio atlantica. Oltre l'Islanda, le balenottere azzurre si spingono a nord fino alle Spitsbergen e a Jan Mayen, sebbene vi vengano avvistate solo molto raramente. Gli studiosi non sanno dove queste balenottere trascorrono l'inverno. In tutto, la popolazione dell'Atlantico settentrionale \u00e8 formata dai 600 ai 1500 esemplari.\nNell'emisfero australe sembra che esistano due distinte sottospecie, \"B. m. intermedia\", la balenottera azzurra antartica, e \"B. m. brevicauda\", la poco conosciuta balenottera azzurra pigmea, diffusa nelle acque dell'oceano Indiano. Secondo il censimento pi\u00f9 recente (1998) nelle acque attorno all'Antartide vivrebbero 2280 balenottere azzurre, delle quali meno dell'1% sono balenottere azzurre pigmee. In base a un censimento del 1996 si ritiene che in una piccola area a sud del Madagascar vivano 424 balenottere azzurre pigmee ed \u00e8 quindi probabile che nell'intero oceano Indiano il loro numero sia di qualche migliaio di individui. Se tale ipotesi fosse vera, il numero globale di balenottere azzurre sarebbe molto pi\u00f9 alto di quanto predetto dalle stime.\nUna quarta sottospecie, \"B. m. indica\", venne identificata da Blyth nel 1859 nell'oceano Indiano settentrionale, ma la difficolt\u00e0 nel distinguerla dalle altre ha spinto alcuni studiosi a considerare questa dicitura come un sinonimo di \"B. m. brevicauda\", la balenottera azzurra pigmea. I dati registrati dai balenieri sovietici sembrano indicare che le dimensioni delle femmine adulte siano pi\u00f9 simili a quelle della balenottera azzurra pigmea che a quelle di \"B. m. musculus\", sebbene le popolazioni di \"B. m. indica\" e \"B. m. brevicauda\" sembrino distinte geograficamente e la loro stagione degli amori cada con una differenza di sei mesi.\nLe rotte migratorie di queste sottospecie sono ancora molto incerte. Ad esempio, alcune balenottere azzurre pigmee sono state avvistate anche nell'oceano Indiano settentrionale (Oman, Maldive, Sri Lanka), dove potrebbero costituire una distinta popolazione. Un'altra popolazione distinta potrebbe essere costituita dalle balenottere azzurre diffuse al largo delle coste del Cile e del Per\u00f9. In inverno alcune balenottere azzurre antartiche si avvicinano alle coste dell'Atlantico sud-orientale e occasionalmente le loro vocalizzazioni vengono registrate nelle acque al largo di Per\u00f9, Australia Occidentale e nell'oceano Indiano settentrionale. In Cile il Centro per la Conservazione dei Cetacei, con l'appoggio della Marina, sta effettuando numerose ricerche e progetti di conservazione su una popolazione che per nutrirsi si avvicina in un'area al largo delle coste di Chilo\u00e9 detta \u00abGolfo del Corcovado\u00bb, dove nell'estate del 2007 sono state avvistati 326 esemplari.\nI tentativi per cercare di calcolare il numero delle balenottere azzurre il pi\u00f9 accuratamente possibile vengono effettuati dai mammalogi marini della Duke University grazie all'impiego dell'OBIS-SEAMAP (Sistema Informativo per la Biogeografia degli Oceani - Analisi Ecologiche Spaziali delle Popolazioni di Megavertebrati), una raccolta di avvistamenti di mammiferi marini provenienti da almeno 130 fonti diverse.\nMinacce esclusa la caccia.\nA causa delle sue dimensioni enormi e della sua potenza e velocit\u00e0, una balenottera azzurra adulta non ha virtualmente nessun predatore naturale. Siamo a conoscenza, tuttavia, del caso, documentato sul \"National Geographic Magazine\", di una balenottera azzurra attaccata dalle orche; sebbene le orche non furono in grado di uccidere l'enorme creatura con i loro attacchi, la balenottera fu gravemente ferita e probabilmente mor\u00ec poco dopo la fine dello scontro.\nLe balenottere azzurre possono scontrarsi, talvolta con esiti fatali, con le navi che attraversano gli oceani o rimanere intrappolate nelle reti da pesca. L'aumento dei rumori oceanici, compresi quelli provocati dai sonar, disturbano le vocalizzazioni prodotte dalle balenottere e rende loro molto difficile comunicare. Tra le varie minacce di natura umana che possono colpire le balenottere azzurre ricordiamo anche la presenza in mare dei policlorobifenili (PCB), i quali si accumulano all'interno del corpo dell'animale.\nCon il riscaldamento globale che fa sciogliere pi\u00f9 rapidamente ghiacciai e permafrost e consente a una gran quantit\u00e0 di acqua dolce di fluire negli oceani, vi \u00e8 il rischio che la quantit\u00e0 di acqua dolce raggiunga un punto critico che potrebbe portare a uno sconvolgimento della circolazione termoalina. Dato che le abitudini migratorie della balenottera azzurra sono basate sulla temperatura oceanica, uno sconvolgimento in questa circolazione, che fa muovere intorno al mondo masse di acqua calda e fredda, avrebbe molto probabilmente delle ripercussioni sulla biologia dell'animale. Le balenottere, infatti, trascorrono l'estate a latitudini alte e fredde, dove si nutrono in abbondanza nelle acque ricche di krill; in inverno, invece, si dirigono a latitudini pi\u00f9 basse, dove si accoppiano e danno alla luce i piccoli.\nDei cambiamenti nella temperatura degli oceani provocherebbero anche una diminuzione delle fonti di cibo della balenottera azzurra. Il riscaldamento e l'abbassamento dei livelli di salinit\u00e0 causerebbe un significativo cambiamento nella distribuzione e nell'abbondanza del krill.\nLa balenottera azzurra nei musei.\nNel Museo di Storia Naturale di Londra sono conservati un famoso scheletro e un modello a grandezza naturale di balenottera azzurra, i primi mai esposti in un museo prima che lo facesse anche l'Universit\u00e0 della California di Santa Cruz. Un altro modello a grandezza naturale si trova anche al Museo Americano di Storia Naturale di New York, nella Sala della Famiglia Milstein del Settore Ocean Life.\nAll'Acquario del Pacifico di Long Beach (California) vi \u00e8 un modello a grandezza naturale di una madre con il piccolo sospeso sul soffitto della sala principale. Al Museo della Biodiversit\u00e0 di Beaty, presso l'Universit\u00e0 della Columbia Britannica (Canada), stanno finendo di installare la ricostruzione di uno scheletro di balenottera azzurra direttamente nel viale del \"campus\" principale. Dal maggio del 2010 un vero scheletro di balenottera azzurra \u00e8 esposto al Museo Canadese della Natura di Ottawa (Canada). In Italia, uno scheletro completo di balenottera azzurra \u00e8 esposto al Museo di storia naturale dell'Universit\u00e0 di Pisa.\nAl Museo di Storia Naturale di G\u00f6teborg (Svezia) si trova l'unico esemplare imbalsamato di balenottera azzurra presente al mondo. Accanto a esso \u00e8 esposto anche lo scheletro.\n\"Whale-watching\".\nAllo scopo di osservare esemplari di balenottera azzurra vengono intraprese particolari crociere di \"whale-watching\" nel golfo del Maine, lungo le coste settentrionali che circondano il golfo di San Lorenzo e nell'estuario del San Lorenzo stesso."}
{"id": "119824", "revid": "1718925", "url": "https://it.wikipedia.org/wiki?curid=119824", "title": "Cordoba", "text": "Geografia.\nCordova (\"C\u00f3rdoba\") \u00e8 una citt\u00e0 della Spagna. Dal suo nome derivano quelli di numerose localit\u00e0 dell'America latina:"}
{"id": "119830", "revid": "828781", "url": "https://it.wikipedia.org/wiki?curid=119830", "title": "Serengeti", "text": "La pianura di Serengeti \u00e8 una regione di circa trentamila chilometri quadrati, costituita da prateria, savana e boschi situata in Africa orientale. La parte settentrionale appartiene al Kenya, quella meridionale (l'80% circa della superficie totale) alla Tanzania. La zona costituisce l'habitat naturale per una grande variet\u00e0 di animali; si stima che sia abitata da circa un milione e mezzo di erbivori e migliaia di predatori. Gli animali pi\u00f9 comuni sono gli gnu, le antilopi, le gazzelle, le zebre e i bufali.\nLa pianura \u00e8 celebre per gli impressionanti movimenti migratori che si verificano ogni anno. Intorno a ottobre, circa un milione e mezzo di erbivori si spostano a sud, attraversando il fiume Mara, per ritornare a nord (attraversando ancora il Mara pi\u00f9 a ovest) intorno ad aprile. Questo fenomeno viene talvolta chiamato \"la migrazione circolare\".\nAppartiene a quest'area anche il sito archeologico di Olduvai, dove sono avvenuti ritrovamenti di alcuni dei pi\u00f9 antichi fossili di ominidi.\nLa pianura del Serengeti \u00e8 suddivisa in numerosi parchi nazionali: il Parco Nazionale del Serengeti, la riserva naturale di Ngorongoro, la riserva keniota di Masai Mara, il Maswa Game Reserve e le aree controllate di Loliondo, Grumeti e Ikorongo.\nIl Serengeti \u00e8 stata fonte d'ispirazione per il lungometraggio della Disney \"Il Re Leone\" e la successiva produzione teatrale."}
{"id": "119831", "revid": "1571097", "url": "https://it.wikipedia.org/wiki?curid=119831", "title": "Sapore", "text": ""}
{"id": "119832", "revid": "767487", "url": "https://it.wikipedia.org/wiki?curid=119832", "title": "Tramwaj", "text": "Tramwaj \u00e8 un cortometraggio muto del 1966 diretto da Krzysztof Kie\u015blowski e sui esordio come regista; venne prodotto dalla Scuola nazionale di cinema, televisione e teatro Leon Schiller di \u0141\u00f3d\u017a in cui egli studiava all'epoca. Il film fu proiettato a un festival a Hong Kong l'11 settembre 2000 e inserito come extra in alcune edizioni DVD di \"Non desiderare la donna d'altri\".\nTrama.\nUn ragazzo vede una ragazza su un tram che si allontana. Corre dietro al tram e si ritrova a bordo da solo con la ragazza. Si scambiano sguardi, poi lei si addormenta contro il finestrino. Il ragazzo scende dal tram e la guarda attraverso il finestrino, poi decide di rincorrere di nuovo il mezzo.\nCollegamenti esterni.\n "}
{"id": "119833", "revid": "767487", "url": "https://it.wikipedia.org/wiki?curid=119833", "title": "L'esercito delle 12 scimmie", "text": "L'esercito delle 12 scimmie (\"12 Monkeys\") \u00e8 un film del 1995 diretto da Terry Gilliam, prodotto da Charles Roven e sceneggiato da David Webb e Janet Peoples. \u00c8 stato liberamente ispirato al film \"La jet\u00e9e\", di Chris Marker, cortometraggio sperimentale francese del 1962. Il film consiste in una storia di fantascienza post-apocalittica.\nSesto film di Gilliam e prodotto con uno stanziamento di 29,5 milioni di dollari statunitensi, ha avuto vari elogi da parte della critica e ha incassato circa 169 milioni in tutto il mondo.\nSul film \u00e8 basata un'omonima serie televisiva del 2015.\nTrama.\n2035. James Cole \u00e8 un detenuto che, con la promessa della grazia, viene inviato nel passato per indagare sui fatti che hanno portato all'estinzione del 99% dell'umanit\u00e0 e costretto i sopravvissuti a vivere nel sottosuolo per sfuggire al contagio di un virus letale. I detenuti sono obbligati a salire in superficie con speciali tute ermetiche, correndo il rischio di venire contagiati a loro volta, per raccogliere le prove riguardo alla responsabilit\u00e0 di una tale catastrofe. I capi di queste comunit\u00e0 sotterranee sembrano essere degli scienziati che fanno di tutto per poter un giorno mettere le mani sul virus originale, che intanto \u00e8 mutato, per creare un antidoto e riconquistare la superficie. Tutte le prove portano a un sedicente gruppo ecologista, \"l'esercito delle 12 scimmie\", che avrebbe diffuso il contagio per liberare la Terra da quel cancro che ritengono siano gli esseri umani. In particolare, un murale apparso pochi giorni prima della tragedia porta la scritta \"siamo stati noi\" (\"we did it\").\nNonostante intenda giungere nel 1996, Cole giunge nel 1990 a causa un malfunzionamento nella macchina del tempo; viene poi arrestato e detenuto in una clinica psichiatrica, dove incontra Jeffrey Goines, anch'egli detenuto, e la dottoressa Kathryn Railly, un'esperta di malattie mentali caratterizzate da presunte capacit\u00e0 profetiche. La dottoressa Railly inizialmente ritiene Cole malato, ma in seguito inizia a prenderlo sul serio. Goines e Cole stringono una strana amicizia, e quest'ultimo, a causa degli psicofarmaci che gli venivano somministrati, rivela a Goines la sua storia: pur non credendo alle affermazioni di Cole, Goines rimane colpito dalle sue parole circa la distruzione della maggior parte dell'umanit\u00e0.\nImbottito costantemente di farmaci tranquillanti, Cole ha come unica speranza di tornare nel suo tempo almeno la fuga dall'ospedale. Dopo un tentativo di fuga mal riuscito Cole viene pesantemente sedato e chiuso in una stanza d'isolamento, ma quando i dottori vanno a parlagli, trovano la stanza semplicemente vuota, ignari che Cole \u00e8 stato riportato nel futuro. Dopo un altro errore nel quale viene catapultato al tempo della prima guerra mondiale, dove trova un suo compagno anche lui inviato per sbaglio in quell'epoca, Cole raggiunge finalmente il 1996, pochi mesi prima dell'inizio del contagio. Qui rapisce la dottoressa Railly, la quale, dopo un terrore iniziale, inizia a collaborare allorch\u00e9 James le rivela i dettagli di un caso di cronaca che lo aveva colpito da bambino: proprio in quell'anno, nel 1996, un bambino scomparso nel nulla e cercato accanitamente si era semplicemente nascosto poco lontano da casa, e a mano a mano che la vicenda alla radio si arricchisce di particolari, i fatti raccontati da Cole si rivelano esatti ancor prima che chiunque altro lo venisse a sapere.\nCole e Railly scoprono che Jeffrey \u00e8 il fondatore dell\"'esercito delle 12 scimmie\", nonch\u00e9 figlio di un noto virologo. L'indagine continua, ma improvvisamente Cole viene richiamato nel futuro. Rimasta sola, la dottoressa, ancora scossa dall'esperienza, guarda una foto della prima guerra mondiale, riguardante il mistero di un uomo comparso all'improvviso nelle trincee francesi, che si rivela essere proprio Cole. Questi viene di nuovo inviato nel 1996, ma stavolta scopre l'amore, corrisposto, per la Railly e fa di tutto per rimanere dov'\u00e8. Cole si autoconvince di essere effettivamente malato e di essersi inventato di provenire dal futuro (complici l'atmosfera allucinante del futuro e voci che solo Cole pu\u00f2 sentire), cosa che la Railly inizialmente sosteneva. Ascoltando poi la dottoressa, la quale solo ora si \u00e8 convinta della veridicit\u00e0 della storia, Cole ritorna nel dubbio di cosa sia reale e cosa no.\nI due si dirigono verso l'aeroporto e nel taxi scoprono che il piano di Goines era quello di liberare gli animali dello zoo (a questo si riferiva il \"siamo stati noi\", \"we did it\"). Tirano un sospiro di sollievo, ma arrivati all'aeroporto un araldo del futuro (ossia Jos\u00e8, compagno di cella di Cole e precedentemente inviato anch'esso per errore al tempo della prima guerra mondiale) gli intima di trovare il vero responsabile e di prendere il flacone contenente il virus. Il diffusore del virus si scoprir\u00e0 essere un dipendente del padre di Goines, ovvero il Dr. Peters, un biologo fervente religioso, conosciuto dalla stessa Kathryn durante una conferenza qualche tempo prima: Peters si era infatti convinto di essere inviato da Dio per essere la sua mano vendicativa nei confronti del genere umano e il virus stesso \u00e8 l'arma che l'Onnipotente gli avrebbe donato. Nel tentativo di fermarlo prima che prenda l'aereo e sparga il virus per il mondo e prevenire cos\u00ec il futuro terrificante che ha vissuto, Cole corre in aeroporto oltrepassando ogni controllo con un'arma in mano, ma viene ucciso con un colpo di pistola sparato da un agente dalla sicurezza dell'aeroporto, e tutto ci\u00f2 davanti a se stesso da bambino: \u00e8 la stessa scena che viene mostrata all'inizio del film durante un sogno di Cole (che sta ricordando appunto quell'episodio accaduto quando era piccolo).\nNelle ultime scene, gi\u00e0 all'interno dell'aereo, viene inquadrato il biologo recante con s\u00e9 i virus mentre conosce una donna, uno degli scienziati che ha spedito Cole nel passato per trovare la cura, che appare con la stessa et\u00e0 che ha nel 2035, come se fosse appena giunta dal futuro.\nProduzione.\nIdea, regia e sceneggiatura.\nL'idea iniziale di girare il film venne al produttore esecutivo Robert Kosberg, che essendo stato un estimatore del cortometraggio francese \"La jet\u00e9e\", cominci\u00f2 a pensare allo sviluppo dell\"'esercito delle 12 scimmie\". Kosberg convinse il regista di \"La jet\u00e9e\", Chris Marker, ad appoggiare il progetto del film per presentarlo alla Universal Pictures, vedendo quest'ultima come una base perfetta per un film di pura fantascienza. La Universal accett\u00f2 con una certa riluttanza di acquistare i diritti per poter girare un rifacimento di \"La jet\u00e9e\", e assunse Janet e David Webb Peoples per scrivere la sceneggiatura. Il produttore Charles Roven scelse Terry Gilliam per la direzione, in quanto credeva che lo stile del regista fosse perfetto per dirigere viaggi nel tempo e per impostare una trama non lineare come quella di \"12 Monkeys\".\nGilliam, quando firm\u00f2 per dirigere il film, aveva appena abbandonato un adattamento cinematografico del romanzo storico \"Racconto di due citt\u00e0\" (1859, di Charles Dickens). Questo lungometraggio rappresenta anche il secondo film per il quale Gilliam non \u00e8 sceneggiatore o co-sceneggiatore. Anche se egli ha di solito preferito dirigere in prima persona la trama, fu affascinato dalla bozza presentatagli. Ha infatti commentato: \u00abLa storia \u00e8 sconcertante. Si tratta di tempo, di follia e di una percezione di ci\u00f2 che il mondo \u00e8 o non \u00e8. \u00c8 uno studio di follia e di sogni, di morte e di rinascita, ambientata in un preciso mondo a venire\u00bb.\nGli studi della Universal richiesero pi\u00f9 tempo del previsto per dare il semaforo verde al film, sebbene Gilliam avesse gi\u00e0 due stelle dello spettacolo (Bruce Willis e Brad Pitt) e uno stanziamento di 29.500.000 di dollari statunitensi; la produzione della Universal del film \"Waterworld\" (1995, di Kevin Reynolds) aveva infatti portato a un superamento dei costi previsti. Per ottenere l'approvazione definitiva di \"L'esercito delle 12 scimmie\", Gilliam convinse Willis a ridurre la tariffa che chiedeva normalmente. Per il merito di aver rispettato il tetto di spesa prefissato e per il ruolo precedentemente avuto nella realizzazione del film \"Brazil\" (1985), Gilliam ricevette il diritto di poter decidere le modalit\u00e0 e il momento dell'uscita del film (\"final cut privilege\"). Il sindacato della Writers Guild of America era inoltre scettico nel voler attribuire al produttore Chris Marker di \"La Jet\u00e9e\" il riconoscimento di aver ispirato questo film.\nCast.\nLe scelte iniziali di Gilliam per quanto riguarda gli attori furono di usare Nick Nolte come James Cole e Jeff Bridges come Jeffrey Goines, ma la Universal obiett\u00f2. Gilliam, che aveva incontrato Bruce Willis e per la prima volta durante la scelta del ruolo del protagonista Jack Lucas nel suo film \"La leggenda del re pescatore\" (1991, il ruolo fu in quel caso affidato a Jeff Bridges), ritenne adatto Willis per interpretare il personaggio principale Cole, che per lui doveva essere \u00abqualcuno che \u00e8 forte e pericoloso, ma anche vulnerabile\u00bb.\nGilliam scelse Madeleine Stowe per il ruolo di Kathryn Railly, in quanto era stato impressionato dalla sua interpretazione nel film \"Occhi nelle tenebre\" (1994, di Michael Apted). Il regista aveva avuto modo di conoscere la Stowe durante il suo casting per l'adattamento cinematografico abbandonato di \"A Tale of Two Cities\". Gilliam comment\u00f2 cos\u00ec la sua scelta: \u00abLei ha questa incredibile bellezza eterea ed \u00e8 incredibilmente intelligente. Queste due caratteristiche si intonano molto bene con lei, e il film necessita di questi elementi perch\u00e9 deve essere anche romantico\u00bb.\nOriginariamente Gilliam aveva creduto che Brad Pitt fosse inadatto per il ruolo di Jeffrey Goines, ma il direttore del casting lo convinse del contrario. Pitt venne assunto con uno stipendio relativamente basso, al tempo in cui era un attore ancora non di fama mondiale. Con l'uscita di \"L'esercito delle 12 scimmie\", tuttavia, erano stati distribuiti \"Intervista col vampiro\" (1994, di Neil Jordan), \"Vento di passioni\" (1994, di Edward Zwick) e \"Seven\" (1995, di David Fincher), nei quali egli ricopre un ruolo di protagonista o co-protagonista, che resero Pitt un attore di primo piano, il che aggiunse attenzione al film e increment\u00f2 la sua posizione nelle classifiche di incasso. A Filadelfia, mesi prima delle riprese, Pitt trascorse alcune settimane presso l'ospedale della Temple University, visitando e analizzando il reparto psichiatrico per prepararsi al ruolo che doveva interpretare.\nRiprese.\nLe riprese hanno avuto luogo dall'8 febbraio al 6 maggio del 1995, e si \u00e8 girato prevalentemente a Filadelfia e Baltimora (compreso lo storico cinema Senator Theatre).\nPoich\u00e9 si era ancora in inverno, le riprese sono state ostacolate da svariati problemi conseguenti alle condizioni climatiche. Ci sono anche stati alcuni problemi tecnici con gli oggetti meccanici adoperati nelle scene ambientate nel futuro. A causa della non linearit\u00e0 della trama del film, sono occorsi numerosi errori e alcune scene hanno dovuto essere nuovamente girate. Inoltre Gilliam si infortun\u00f2 cadendo da cavallo. Nonostante la pausa per quest'ultimo inconveniente e gli inciampi gi\u00e0 menzionati, il regista riusc\u00ec a rimanere entro il limite di spesa previsto e ci fu una sola settimana di ritardo rispetto ai tempi programmati. Lo scenografo Jeffrey Beecroft ha commentato il loro svolgimento in questo modo: \u00abSono state delle riprese difficili, non c'erano n\u00e9 molti soldi n\u00e9 tempo sufficiente. Terry \u00e8 un perfezionista, ma \u00e8 stato davvero irremovibile nel non superare il budget\u00bb.\nNon avendo a disposizione sale apposite per le riprese, per girare il film sono stati cercati e utilizzati edifici abbandonati o punti di riferimento di Filadelfia. Le riprese esterne della scena finale all'aeroporto sono state fatte presso l'Aeroporto Internazionale di Baltimora-Washington Thurgood Marshall, mentre per le scene degli interni \u00e8 stato usato il Pennsylvania Convention Center, del complesso Reading Terminal. Le riprese presso l'ospedale psichiatrico si sono svolte in un'ala del penitenziario Eastern State.\nSul set del film \u00e8 stato realizzato \"The Hamster Factor and Other Tales of Twelve Monkeys\" (inserito poi nelle edizioni DVD), non un classico dietro le quinte pubblicitario, ma un vero e proprio documentario, voluto dallo stesso Gilliam come testimonianza del processo creativo (e, per altro verso, come \"assicurazione\" contro le ingerenze della produzione)..\nStile, fotografia e scenografia.\nGilliam ha adoperato il medesimo stile cinematografico del suo film \"Brazil\" (1985), compresa la direzione artistica e la tecnica cinematografica (tra cui l'uso delle lenti di Fresnel).\nLa stanza dove nel film Cole viene interrogato dagli scienziati \u00e8 fortemente ispirata a un lavoro dell'architetto Lebbeus Woods. Queste scene furono girate in tre diversi studi: due a Filadelfia e uno a Baltimora. Lo scopo del regista \u00e8 stato quello di mostrare l'interrogatorio di Cole attraverso pi\u00f9 schermi televisivi, affinch\u00e9 si potesse provare \u00abl'incubo della tecnologia. Cercate di vedere i volti sugli schermi di fronte a voi, ma i veri volti e le voci si affievoliscono e rimpiccioliscono e sentite queste minuscole voci nell'orecchio. Per me questo \u00e8 il mondo in cui viviamo, il nostro modo di comunicare in questi giorni, attraverso dispositivi tecnologici che fingono di fornire comunicazione ma non la possono realmente dare\u00bb.\nIl dipartimento artistico ha fatto s\u00ec che tutte le \"location\" sotterranee del 2035 presentassero esclusivamente tecnologie precedenti al 1996, al fine di rappresentare un futuro tetro e povero. Inoltre Gilliam, Beecroft e l'arredatrice Crispian Sallis si recarono personalmente a mercati delle pulci e vecchi magazzini per reperire materiali idonei ad allestire i set. La maggior parte degli effetti visivi sono stati curati sotto la supervisione di Gilliam dalla Peerless Camera, uno studio londinese fondato alla fine del 1970 con il supervisore agli effetti visivi Kent Houston. La compagnia The Mill si \u00e8 occupata di ulteriori revisioni nella composizione digitale, mentre l'istituto Cinesite ha lavorato sulla post produzione della pellicola.\nColonna sonora.\nLe musiche del film sono state composte, arrangiate e dirette dal musicista inglese Paul Buckmaster. Il tema principale \u00e8 per\u00f2 basato sul tango \"Suite Punta del Este\" del musicista e compositore argentino \u00c1stor Piazzolla.\nAccoglienza.\nIncasso.\n\"L'esercito delle 12 scimmie\" ha avuto distribuzione limitata nelle sale cinematografiche degli Stati Uniti il 29 dicembre 1995. Una volta avvenuta l'uscita estesa in 1.629 sale il 5 gennaio 1996, il film ha incassato 13.840.000 $ nel primo fine settimana. L'incasso definitivo \u00e8 stato di 57.140.000 $ negli Stati Uniti e di 111.700.000 $ negli altri paesi, arrivando a un totale mondiale di 168.840.000 dollari.\nIl film ha mantenuto il primo posto nelle classifiche box office per due settimane nel mese di gennaio, prima di cadere con la concorrenza di \"Dal tramonto all'alba\", \"Goodbye Mr. Holland\" e \"La pecora nera\".\nCritica.\nIl film \u00e8 stato valutato positivamente dalla critica. Basandosi su 45 giudizi raccolti dal sito Rotten Tomatoes, emerge che l'87% dei critici ha espresso pareri positivi per \"12 Monkeys\", con un voto medio di 7.6/10. Nel commento del sito si legge: \u00abLa trama \u00e8 un po' confusionaria, ma le eccellenti prestazioni e gli strabilianti colpi di scena fanno s\u00ec che \"L'esercito delle 12 scimmie\" sia un risultato eccellente.\u00bb Il film ha ricevuto, per Rotten Tomatoes, un insieme di valutazioni equilibrate nel loro insieme, ricevendo un tasso di approvazione dell'83% e un punteggio di 6.8/10 nel sondaggio \"Top Critics\" con 18 recensioni diverse come campione. A titolo di confronto, il sito Metacritic ha calcolato un voto medio di 74/100, basato su 20 diverse recensioni.\nIl critico statunitense Roger Ebert ha trovato somiglianze nella visione del futuro tra questo film e sia \"Blade Runner\" (1982, anch'esso sceneggiato da David Peoples) che \"Brazil\" (1985, diretto sempre da Terry Gilliam). Ebert scrive: \u00abIl film \u00e8 una celebrazione della follia e del destino, con un eroe che cerca di prevalere contro il caos della sua condizione, ed \u00e8 inadeguata. Viene presentata una visione fredda, buia e umida, e anche nella storia d'amore tra Willis e Stowe egli si sente disperato, piuttosto che gioioso. Tutto questo \u00e8 fatto molto bene, e pi\u00f9 si conosce sui film (soprattutto la parte tecnica), pi\u00f9 \u00e8 probabile che lo si ammiri. E come intrattenimento, si richiama pi\u00f9 alla mente che ai sensi\u00bb.\nIl giornalista statunitense Desson Thomson, del The Washington Post, ha elogiato la direzione artistica e la scenografia, motivando la sua approvazione dicendo: \u00abGli spettacolari Willis e Pitts, le atmosfere di Gilliam e uno slancio esilarante superano facilmente gli insignificanti difetti del copione\u00bb.\nIl critico Peter Travers, scrivendo sulla rivista Rolling Stone, cita il successo del film per quanto riguarda la regia di Gilliam e l'interpretazione di Willis.\nIl recensore James Berardinelli ha affermato che i realizzatori del film hanno avuto un'idea intelligente e creativa relativamente alla parte della trama in cui avviene il viaggio nel tempo. Egli infatti fa notare che il protagonista James Cole, invece di essere inviato nel passato per poterlo cambiare, ha il compito di studiarlo per poter dare un futuro migliore, cosa a detta di Berardinelli singolare e non indifferente.\nIl giornalista statunitense Richard Corliss, del TIME ha fatto notare gli aspetti del viaggio nel tempo e la rappresentazione apocalittica di un futuro pi\u00f9 desolante. Egli scrive: \u00abNel suo frenetico miscuglio di caos, stragi e animali dello zoo, \"L'esercito delle 12 scimmie\" \u00e8 un \"Jumanji\" per adulti\u00bb.. Juli\u00e1n Monge-N\u00e1jera, Consulente Scientifico della BBC e NatGeo, ha scritto circa il contenuto scientifico del film: \u201cAnche se per la teoria della relativit\u00e0 \u00e8 potenzialmente possibile inviare una persona, se si ha una fonte quasi infinita di energia, indietro nel tempo, \u00e8 impossibile secondo la maggior parte dei fisici [...] ma che un virus pu\u00f2 diffondersi attraverso la superficie del pianeta \u00e8 dimostrato dal virus dell'influenza\".\nIl recensore del sito italiano Filmscoop.it fa notare l'ambiguit\u00e0 dei contenuti e della trama del film, dicendo: \u00ab[..] Al contrario [di fornire risposte, il film] pone delle domande, stimola alla riflessione, elevandosi qualitativamente e di molto dalla media dei film di genere e questo anche grazie a Terry Gilliam che, pur dirigendo un film \"su commissione\", lascia l'impronta indelebile del suo stile visionario nella ricostruzione di questo futuro apocalittico\u00bb.\nNon sono tuttavia mancate critiche negative, come quella della critica cinematografica italiana Irene Bignardi del quotidiano La Repubblica, che scrive \u00ab[...] Non \u00e8 tremata invece la mano a Terry Gilliam di fronte all'idea di prendere La jet\u00e9e di Chris Marker [..] per farne il baraccone postmoderno che va sotto il nome di \"12 Monkeys\"\u00bb.\nRiconoscimenti.\nBrad Pitt \u00e8 stato candidato all'Oscar al miglior attore non protagonista, ma \u00e8 stato battuto da Kevin Spacey nel film \"I soliti sospetti\" (1995, di Bryan Singer). Anche il costumista Julie Weiss \u00e8 stato candidato per il suo lavoro, e ha perso con James Acheson in \"Restoration - Il peccato e il castigo\" (1995, di Michael Hoffman). Tuttavia, Pitt \u00e8 riuscito a guadagnare il Golden Globe per il miglior attore non protagonista. Terry Gilliam ha invece ricevuto un riconoscimento per la regia al Festival internazionale del cinema di Berlino del 1996.\n\"L'esercito delle 12 scimmie\" ha ricevuto il gradimento della critica del cinema di fantascienza. Il film ha infatti ricevuto una candidatura per il Premio Hugo per la miglior rappresentazione drammatica e l'Academy of Science Fiction, Fantasy &amp; Horror Films ha aggiudicato a \"12 Monkeys\" il Saturn Award per il miglior film di fantascienza. Anche Pitt e Weiss hanno vinto dei premi al ventiduesimo Saturn Award. Bruce Willis, Madeleine Stowe, Gilliam e gli sceneggiatori David Webb Peoples e Janet Peoples hanno invece ricevuto la candidatura.\nCitazioni e riferimenti.\nIl film si ispira alla pellicola francese \"La jet\u00e9e\" (1962, di Chris Marker); in particolare, entrambi i protagonisti si sentono perseguitati dall'immagine della propria morte. Ambo i film possiedono un'immagine consistente in un avvenimento che si svolge in un aeroporto.\nSimile a \"La Jet\u00e9e\", \"L'esercito delle 12 scimmie\" presenta anche elementi hitchcockiani e riferimenti al film \"La donna che visse due volte\" (1958, di Alfred Hitchcock). Verso la fine del film, per fuggire alla polizia Cole e Railly si nascondono in un cinema che trasmette in sequenza i film di Hitchcock: in quel momento \u00e8 proiettata una scena di \"La donna che visse due volte\". Railly poi si traveste con una parrucca bionda, come Judy (Kim Novak) che si camuffa in Madeleine facendo diventare biondi i suoi capelli; James la vede emergere da una luce rossa, come Scottie (James Stewart) vede Judy emergere da una luce verde. \u00c8 anche udibile un frammento della colonna sonora di Bernard Herrmann del 1958, sempre del film \"La donna che visse due volte\". Railly indossa la stessa giacca che indossa Novak nella prima parte del film. La scena al Muir Woods National Monument della pellicola di Hitchcock, dove Judy (Madeleine) guarda gli anelli di crescita di una sequoia abbattuta e risale gli eventi della sua vita passata, riepilogano e si allacciano alla trama e agli eventi del film di Gilliam. In realt\u00e0, la scena di Muir Woods in \"La donna che visse due volte\" \u00e8 anche riproposta in \"La Jet\u00e9e\", facendo s\u00ec che anche questo collegamento sia in realt\u00e0 un'ulteriore ripresentazione di quel film. Prima che i protagonisti escano dal cinema, \u00e8 visibile anche una scena del film Gli uccelli\nsempre di Alfred Hitchcock.\nIn una scena precedente del film, Cole si sveglia in un letto d'ospedale assieme agli scienziati del suo tempo, i quali stanno parlando con lui in coro. Questo \u00e8 un omaggio indirizzato alla scena con la canzone \"Dry Bones\" della serie televisiva \"The Singing Detective\" (1986, di Dennis Potter).\nAll'arrivo dei protagonisti a Filadelfia viene inquadrata, per pochi secondi con una singolare ripresa a spirale, la scultura \"Il bacio\" di Auguste Rodin, in omaggio alla copia in marmo dell'opera conservata nel locale museo.\nDurante la reclusione di James nella clinica psichiatrica, in televisione viene trasmesso, oltre alla ricorrente pubblicit\u00e0 delle coste della Florida, il film Monkey Business - Quattro folli in alto mare dei fratelli Marx.\nTematiche.\nIl film tratta della natura soggettiva dei ricordi e del loro effetto sulla percezione della realt\u00e0. Nel lungometraggio si ritrovano diverse volte i protagonisti o gli altri personaggi avere ricordi alterati o falsi; degli esempi possono essere:\nI riferimenti al tempo, ai viaggi nel tempo e alle scimmie sono seminati lungo tutto il film, tra cui quello dell'episodio \"Time Tunnel\" della serie animata \"Picchiarello\", trasmesso alla televisione della stanza d'albergo, oppure quello del film \"Monkey Business\" (1931, con i Fratelli Marx), trasmesso sulla TV a muro del manicomio, o ancora le varie notizie televisive o radiofoniche sulle scimmie (dibattiti sui diritti degli animali, la scimmia che doveva portare il cibo al bambino caduto nel pozzo, ecc.).\nIl film contiene anche un'analisi interpretativa delle attivit\u00e0 di declino della civilt\u00e0 moderna per quanto riguarda i rapporti umani oltre che il tipo di vita dello stesso uomo, declino causato dalle interferenze della tecnologia.\nIl concetto del viaggio nel tempo \u00e8 trattato in un modo particolare: chi viene trasportato nel passato non pu\u00f2 modificare il presente agendo sul passato in cui \u00e8 inviato, perch\u00e9 il passato \u00e8 \"gi\u00e0 passato\" e immodificabile, quindi tutto \u00e8 gi\u00e0 accaduto. Nel film il protagonista ha infatti solo il compito di studiare il passato per poter modificare il presente, cosa di cui egli stesso \u00e8 convinto per tutta la prima parte del film. Nel finale, quando invece James Cole cercher\u00e0 di impedire la diffusione del virus, si realizza un chiaro esempio del principio di autoconsistenza di Novikov.\nControversie.\nVerso l'inizio del film, il protagonista James viene portato nella stanza degli interrogatori e fatto sedere su una sedia collegata a un binario verticale saldato al muro, il quale ha la funzione di rialzare la sedia dal pavimento. Una sfera con applicati diversi monitor e telecamere, sostenuta da un gancio metallico, viene sospesa direttamente di fronte a James, sondandolo per valutare i suoi punti deboli da parte dell'\u00e9quipe di scienziati intenti a interrogarlo. L'architetto Lebbeus Woods ha querelato la Universal Pictures nel febbraio 1996, sostenendo che la sua opera \"Neomechanical Tower (Upper) Chamber\" era stata utilizzata nel film senza il suo permesso. Woods ha vinto la causa, ottenendo \u00abun elevato risarcimento a sei cifre\u00bb dalla Universal.\nAltri media.\nNell'aprile 2014 il canale televisivo Syfy ha ordinato la realizzazione dell'adattamento televisivo del film. Nella serie, i personaggi di Bruce Willis e di Brad Pitt sono interpretati, rispettivamente, da Aaron Stanford e da Emily Hampshire. La serie ha debuttato il 16 gennaio 2015."}
{"id": "119834", "revid": "6392", "url": "https://it.wikipedia.org/wiki?curid=119834", "title": "L'esercito delle dodici scimmie", "text": ""}
{"id": "119838", "revid": "125826331", "url": "https://it.wikipedia.org/wiki?curid=119838", "title": "Universit\u00e0 degli Studi di Torino", "text": "L'Universit\u00e0 degli Studi di Torino, o semplicemente Universit\u00e0 di Torino (UniTo), \u00e8 un'universit\u00e0 statale italiana, fondata a Torino nel XV secolo.\nIdentit\u00e0 visiva.\nIl logo (o stemma, o marchio) \u00e8 il simbolo identitario dell'ateneo. \u00c8 formato dal sigillo vero e proprio e dal testo disposto a circondare la parte grafica. Nella parte grafica si riconoscono tre elementi fondamentali: \nNel testo \u00e8 leggibile \"Sigil\u2217Univers\u2217Augustae\u2217Taurinorum\", cio\u00e8 \"Sigillum Universitas Augustae Taurinorum\".\nStoria.\nNel maggio dell\u2019anno 825 risale il capitolare di Corteolona dell'imperatore Lotario I che costitu\u00ec le scuole imperiali, oltre a Pavia capitale del Regno d'Italia, anche Torino ebbe la scuola di diritto, di retorica e arti liberali; dalla sede di Torino dipendevano anche gli studenti di Ventimiglia, Albenga, Vado, Alba.\nL'universit\u00e0 propriamente detta fu istituita nel 1404 per iniziativa del principe Ludovico di Acaia, regnante Amedeo VIII, primo Duca di Savoia. Inizi\u00f2 a prendere una forma moderna, sul modello dell'Universit\u00e0 di Bologna, con la riforma di Emanuele Filiberto, ma non si svilupp\u00f2 molto fino alla riforma di Vittorio Amedeo II che, divenuto re di Sicilia, affid\u00f2 al siciliano Francesco d'Aguirre il compito di modernizzare e laicizzare l'Universit\u00e0 e ne fece un modello di riferimento per molte altre universit\u00e0, tra le quali la Sorbona di Parigi che, secondo Filippo Cordova, fu riformata da Napoleone seguendo il modello voluto da Vittorio Amedeo e Francesco d'Aguirre per l'universit\u00e0 di Torino.\nNell'Ottocento l'universit\u00e0 crebbe molto, fino a diventare una delle pi\u00f9 prestigiose in Italia e uno dei punti di riferimento del positivismo italiano, con docenti come Cesare Lombroso, Carlo Forlanini e Arturo Graf. Dal secondo dopoguerra e fino alla fine del secolo, l'incremento del numero di studenti e lo sviluppo edilizio sono stati rilevanti, ma l'universit\u00e0 perse gran parte della sua centralit\u00e0; il ruolo scientifico dell'ateneo ritrov\u00f2 in seguito un nuovo impulso grazie alla collaborazione con altri centri di ricerca nazionali e internazionali, con gli enti locali e con il ministero dell'istruzione. Alla fine degli anni novanta le sedi di Alessandria, Novara e Vercelli si sono rese autonome, costituendo la nuova universit\u00e0 del Piemonte Orientale. La statua di \"Minerva\", realizzata da Vincenzo Vela nel 1858 su commissione di Pedro V di Portogallo e originariamente destinata all'accademia di belle arti di Lisbona, fu acquisita per la citt\u00e0 nel 1895. Dopo il restauro del 2003 fu trasferita dalla Galleria civica d'arte moderna al cortile interno del palazzo dell'universit\u00e0.\nStruttura.\nL'universit\u00e0 \u00e8 organizzata nei seguenti dipartimenti:\nL'ateneo ha altres\u00ec predisposto le seguenti scuole: \nScuola di studi superiori.\nDall'ottobre 2009 presso l'ateneo \u00e8 istituita una scuola di studi superiori (SSST), intitolata a Ferdinando Rossi, che affianca ai normali corsi universitari. Dopo aver superato un esame di selezione, gli studenti ammessi e che rispettano requisiti di merito hanno diritto a una borsa di studio per le tasse universitarie e alla permanenza in una residenza universitaria.\nRicerca.\nPresso l'universit\u00e0 di Torino sono attivi diversi centri di ricerca:\nMusei.\nLa storia delle collezioni scientifiche dell'ateneo torinese inizia con la creazione del museo dell'universit\u00e0, voluto nel 1739 da Carlo Emanuele III. Nel corso del tempo esse si sono arricchite e organizzate in musei indipendenti, costituendo uno straordinario patrimonio di beni culturali scientifici.\nOggi questi musei sono al centro di progetti di valorizzazione sviluppati con la collaborazione tra ateneo, regione Piemonte, citt\u00e0 di Torino e ministero dell'Istruzione.\nI musei di mineralogia, di geologia e paleontologia, di zoologia e anatomia comparata sono stati affidati in convenzione al museo regionale di scienze naturali nel 1980.\nI musei di anatomia umana, antropologia criminale e antropologia e etnografia rientrano nel progetto \"museo dell'uomo\". Quest'ultimo, che si sta realizzando in collaborazione tra l'universit\u00e0 e la regione, trover\u00e0 sede nel palazzo dove \u00e8 gi\u00e0 visitabile il museo di anatomia.\nBiblioteche.\nLe biblioteche dell'universit\u00e0 di Torino sono suddivise in biblioteche di facolt\u00e0, interdipartimentali, e di dipartimento.\nOrto botanico.\n\u00c8 presente un orto botanico, legato al Dipartimento di Scienze della Vita e Biologia dei Sistemi, situato nelle vicinanze del Parco del Valentino. Al suo interno \u00e8 presente un percorso per ipovedenti e non vedenti, dotato di schede in Braille, poste accanto alle specie botaniche che possono quindi essere toccate direttamente dopo aver avuto le relative e sintetiche informazioni scientifiche."}
{"id": "119839", "revid": "228587", "url": "https://it.wikipedia.org/wiki?curid=119839", "title": "Universit\u00e0 di Torino", "text": ""}
{"id": "119841", "revid": "4507", "url": "https://it.wikipedia.org/wiki?curid=119841", "title": "P.G. Wodehouse", "text": ""}
{"id": "119842", "revid": "767487", "url": "https://it.wikipedia.org/wiki?curid=119842", "title": "Numero (linguistica)", "text": "In linguistica, il numero \u00e8 una categoria grammaticale. Serve a esprimere formalmente la quantit\u00e0 dei referenti.\nForme.\nA seconda delle lingue esistono le seguenti forme: il singolare, il duale, il triale, il quartale, il paucale e il plurale. Per esempio l'arabo classico, l'ebraico, lo sloveno e il sorabo hanno una forma di duale sia per i verbi sia per i sostantivi. Molte lingue non europee, come il cinese, non hanno nessun numero.\nIn tedesco o in italiano sono in uso il singolare e il plurale. In queste lingue l'uso del numero corretto \u00e8 fondamentale per le seguenti parti del discorso: sostantivo, aggettivo, verbo, articolo e pronome.\nEccezioni.\nSingularia e pluralia tantum.\nCi sono anche parole che possono occorrere solo al singolare o solo al plurale; queste sono dette rispettivamente singularia tantum e pluralia tantum.\nQuenya.\nIn quenya, lingua inventata, esiste anche il numero plurale generale.\nEsempi.\nEsempi per i diversi numeri nei sostantivi italiani:\nIn italiano esistono parole il cui genere al plurale differisce dal genere al singolare, per esempio: il braccio - le braccia, l'orecchio - le orecchie, il ginocchio - le ginocchia."}
{"id": "119845", "revid": "1369234", "url": "https://it.wikipedia.org/wiki?curid=119845", "title": "Esternalit\u00e0", "text": "In economia unesternalit\u00e0 si manifesta quando l'attivit\u00e0 di produzione o di consumo di un soggetto influenza, negativamente o positivamente, il benessere di un altro soggetto, senza che chi ha subito tali conseguenze riceva una compensazione pari al costo sopportato (nel caso di impatto negativo) o paghi un prezzo pari al beneficio ricevuto (nel caso di impatto positivo). Gli effetti di un'attivit\u00e0 non si manifestano nella sola sfera giuridico-patrimoniale di chi la pone in essere, ma incidono anche sulla situazione di altri operatori, con la conseguenza di offuscare la percezione dei costi sociali connessi al compimento della stessa.\nL'esternalit\u00e0 indica dunque l'effetto di un'attivit\u00e0 che ricade verso soggetti che non hanno avuto alcun ruolo decisionale nell'attivit\u00e0 stessa. L'esternalit\u00e0 dipende da un'attivit\u00e0 economica individuale, ma non \u00e8 assimilata alle merci e pertanto \u00e8 priva di un prezzo di mercato.\nTipi di esternalit\u00e0.\nLe esternalit\u00e0 negative si hanno quando il soggetto responsabile di impatti \"negativi\" non corrisponde al danneggiato un prezzo pari al danno/costo subito (ad esempio un agricoltore che utilizza prodotti chimici che si diffondono nell'ambiente).\nLe esternalit\u00e0 positive si hanno quando i soggetti beneficiari di impatti \"positivi\" prodotti da un altro soggetto non corrispondono/pagano un prezzo pari ai benefici ricevuti (ad esempio un agricoltore che coltivando migliora il paesaggio agricolo).\nIn particolare esistono:\nNel caso di esternalit\u00e0 di tipo negativo, che quindi svantaggiano un operatore non interessato alla transazione, le loro cause possono essere di natura:\nGli effetti negativi spesso agiscono a pi\u00f9 livelli sul paesaggio, sulla qualit\u00e0 degli ecosistemi, sulla biodiversit\u00e0 e sulla salute dell'uomo, e ovviamente sugli altri operatori economici non coinvolti nella transazione. Il problema \u00e8 spesso di difficile soluzione in quanto l'attribuzione di responsabilit\u00e0 verso chi causa il danno ambientale non \u00e8 sempre di facile applicazione.\nLe esternalit\u00e0 possono essere anche di tipo politico, allorquando ci sia la fissazione di prezzi minimi o massimi (ad esempio il costo del lavoro, con la fissazione di salari minimi, diversi rispetto a quelli di mercato equivalenti al rapporto domanda-offerta). Tali esternalit\u00e0 causano il fenomeno noto come \"distorsione\", che alterando l'ottimo paretiano stanno alla base della disoccupazione. Altri ambiti in cui troviamo esternalit\u00e0 di tipo politico sono la fissazione del prezzo minimo dei biglietti aerei (oggi abbandonata ma usata fino ai primi anni 90), il cui abbandono ha determinato la nascita dei voli cosiddetti ancor oggi \"low cost\"; la fissazione dei canoni di affitto (\"equo canone\"); la fissazione delle tariffe dei taxi; le imposte e i dazi.\nUn tipo particolare di esternalit\u00e0: il \"traffico di una rete\".\nQuando un tratto di rete (stradale o anche rete informatica) \u00e8 saturo, ciascun utente che lo utilizza causa un rallentamento del servizio per tutti gli altri utenti. Impone agli altri un \"costo sociale\" o, per utilizzare la terminologia degli economisti, un'\"esternalit\u00e0\". Questo costo, nella migliore delle ipotesi, \u00e8 esprimibile in termini di tempo perso nell'attesa. In alcuni casi, inoltre, la congestione della rete rende non disponibile un determinato servizio. Per esempio, le applicazioni in tempo reale, o le applicazioni interattive, necessitano di tempi di comunicazione estremamente rapidi che non sono realizzabili in regime di congestione. Il problema dei costi sociali (qui, i costi di congestione) di un'azione individuale (in questo caso, la domanda per un servizio di rete) \u00e8 assai generale, e gli economisti lo hanno studiato da lungo tempo. La soluzione tariffaria, in grado in principio di arrecare vantaggio a tutti i soggetti coinvolti, consiste nel far pagare all'utente un prezzo per il servizio che tenga conto del costo imposto agli altri. Sempre nel gergo degli economisti, \u00e8 necessario far pagare le risorse utilizzate in modo da \"internalizzare le esternalit\u00e0\".\nPer Internet, che si paga per lo pi\u00f9 in modo forfettario, questo non avviene.\nL'utente non paga in funzione delle condizioni di congestione della rete, e quindi non tiene conto del \"costo sociale\" implicito nell'utilizzo dei servizi di rete, e inoltre il costo della connessione a Internet \u00e8 in larga misura svincolato dall'utilizzo che se ne fa."}
{"id": "119847", "revid": "287204", "url": "https://it.wikipedia.org/wiki?curid=119847", "title": "Nemrut Dagi", "text": ""}
{"id": "119848", "revid": "481349", "url": "https://it.wikipedia.org/wiki?curid=119848", "title": "Yiddish orientale", "text": ""}
{"id": "119849", "revid": "1318658", "url": "https://it.wikipedia.org/wiki?curid=119849", "title": "Area di conservazione di Ngorongoro", "text": "L'area di conservazione di Ngorongoro \u00e8 un'area naturale protetta della Tanzania che si estende nella zona della caldera di Ngorongoro situata nella pianura di Serengeti, a nord-ovest della citt\u00e0 di Arusha e ad est del parco del Serengeti, con il quale costituisce un territorio ininterrotto.\nL'area attorno al cratere costituisce la riserva naturale di Ngorongoro.\nIl cratere.\nIl cratere di Ngorongoro si trova a 2.200 metri sul livello del mare, misura oltre 16 chilometri di diametro e occupa in totale un'area di circa 265 chilometri quadrati.\nSi tratta della pi\u00f9 grande caldera intatta del mondo.\nSulla corona del cratere corre un'unica strada, sul versante meridionale.\nCi sono quattro strade che collegano la corona con l'interno del cratere; il percorso di discesa richiede circa 30 minuti in fuoristrada.\nLa riserva naturale.\nIl cratere appartiene all'area pi\u00f9 estesa (circa 8300 chilometri quadrati) della riserva naturale di Ngorongoro (Ngorongoro Conservation Area, o NCA). La NCA viene amministrata dalla Ngorongoro Conservation Area Authority, che \u00e8 un organismo indipendente dal sistema dei parchi nazionali della Tanzania e amministra l'area in modo diverso; per esempio, all'interno dell'NCA la popolazione dei Masai pu\u00f2 vivere e spostarsi liberamente (cosa che non avviene in nessun altro parco della Tanzania).\nOltre al cratere omonimo, la riserva di Ngorongoro include due altri crateri di dimensioni minori, Olmoti ed Empakaai, nonch\u00e9 l'importantissimo sito archeologico delle gole dell'Olduvai, conosciute come \u201cculla dell'umanit\u00e0\u201d. Qui vennero rinvenuti resti di uomini primitivi risalenti a circa 1.75 milioni di anni fa e svariati fossili di animali risalenti all'et\u00e0 della pietra.\nL'intera area della NCA \u00e8 stata dichiarata patrimonio dell'umanit\u00e0 dall'UNESCO.\nTerritorio.\nGrazie alla buona piovosit\u00e0, agli stagni e ai piccoli laghi e torrenti interni, alla nebbia notturna che circonda e alimenta le foreste dei pendii del vecchio vulcano, la zona \u00e8 divenuta un vero e proprio ecosistema.\nLa savana occupa la zona pi\u00f9 interna del cratere, alternandosi a tratti di palude, a macchie di acacia e a zone aride semi-desertiche; al centro del cratere si trova un lago.\nFauna.\nNel cratere la concentrazione di fauna \u00e8 impressionante: si calcola che sia abitato da oltre 25000 animali di grossa taglia. L'immagine pi\u00f9 tipica \u00e8 probabilmente quella degli enormi branchi di zebre e gnu, ma nel cratere abita la gran parte delle specie tipiche della savana: elefanti, leoni (un centinaio, questa \u00e8 la popolazione a maggiore densit\u00e0 di tutta l'Africa), bufali, iene, sciacalli, ippopotami, babbuini, ghepardi, nonch\u00e9 alcune piuttosto rare come i rinoceronti neri, ultimi superstiti di una specie che nel resto della Tanzania \u00e8 sull'orlo dell'estinzione, e i leopardi, che vivono sugli alberi della foresta pluviale che ricopre i pendii del cratere. \nInnumerevoli le specie di uccelli attratte dalla riserva, che con i suoi numerosi specchi d'acqua costituisce un richiamo per la fauna migratrice: tra essi meritano una segnalazione particolare i fenicotteri, che qui costituiscono una delle colonie pi\u00f9 numerose di tutta l'Africa.\nAssenti invece le giraffe e gli impala.\nLe locali trib\u00f9 masai hanno il diritto di pascolo in questa zona e pu\u00f2 capitare di incontrarle con il loro bestiame.\nStrutture ricettive.\nSui bordi del cratere ci sono numerosi \"lodge\" (Ngorongoro Wildlife Lodge, Ngorongoro Sopa Lodge and Ngorongoro Serena) e anche un campo tendato (Simba)."}
{"id": "119850", "revid": "155634", "url": "https://it.wikipedia.org/wiki?curid=119850", "title": "Palazzo dei Camerlenghi", "text": "Il Palazzo dei Camerlenghi \u00e8 un palazzo rinascimentale di Venezia ubicato nel sestiere di San Polo ed affacciato sul Canal Grande, ai piedi del ponte di Rialto.\nStoria.\nFu edificato tra il 1525 ed il 1528 su progetto di Guglielmo dei Grigi, ispiratosi al Codussi ed ai Lombardo. Era sede di magistrature finanziarie, tra le quali i Camerlenghi, i Consoli dei Mercanti ed i Sopraconsoli dei Mercanti. Data questa importante funzione economica, il piano terra del palazzo era destinato a prigione per i debitori insolventi, come testimoniato dal toponimo \"Fondamenta de la pres\u00f3n\". Questa esposizione dei prigionieri in piena Rialto serviva da severo avvertimento per quanti passavano.. Oggi \u00e8 tornato ad ospitare magistrature finanziarie, in quanto sede della sezione regionale della Corte dei Conti.\nDescrizione.\nIl palazzo si sviluppa con una pianta pentagonale per seguire la curva del Canal Grande e, in altezza, su tre piani. Presenta alte finestre centinate separate da lesene e coronate da interessanti fregi. In quanto \"forziere\" dello Stato era arricchito esternamente con marmi policromi e porfido, perduti col tempo.\nEra tradizione della Serenissima che un magistrato, terminando l'incarico, lasciasse in dono un dipinto a soggetto religioso con un suo ritratto o con il suo stemma. Il Palazzo dei Camerlenghi era quindi ricchissimo di opere d'arte, prima che sotto il Regno Italico andassero disperse per l'Europa; fortunatamente molte di esse sono ritornate a Venezia, anche se non in questo palazzo."}
{"id": "119852", "revid": "339392", "url": "https://it.wikipedia.org/wiki?curid=119852", "title": "Lingua basso-sassone", "text": ""}
{"id": "119860", "revid": "30610", "url": "https://it.wikipedia.org/wiki?curid=119860", "title": "Sottorete", "text": "In informatica e telecomunicazioni una sottorete, o subnet, \u00e8 una parte della suddivisione di una singola rete IP (Internet Protocol). Tale suddivisione \u00e8 realmente visibile solo dalla parte logica della rete, ci\u00f2 vuol dire che la differenza tra una rete e una sottorete sta nel tipo di configurazione di rete che si d\u00e0 al proprio computer.\nIl processo di subnetting \u00e8 la divisione di una singola rete in gruppi di computer che hanno in comune in ciascun indirizzo IP un determinato prefisso di routing.\nDescrizione.\nL'operazione di Subnetting rompe una rete in piccoli intervalli, che possono utilizzare lo spazio di indirizzi esistenti in modo pi\u00f9 efficiente, e, quando fisicamente separati, possono impedire eccessivi tassi di collisione dei pacchetti Ethernet in una rete pi\u00f9 ampia.\nLe sottoreti possono essere organizzate logicamente in un'architettura gerarchica, partizionando l'organizzazione dello spazio di indirizzi di rete (vedi anche Autonomous System) in una struttura ad albero di routing. I router sono utilizzati per lo scambio di traffico tra sottoreti e costituiscono i confini logici o fisici tra le subnet. Gestiscono il traffico tra le sottoreti basandosi sulla sequenza di bit di ordine-superiore (prefisso di routing) degli indirizzi.\nUn prefisso di routing \u00e8 la sequenza di bit pi\u00f9 significativi (leader) di un indirizzo IP. Essa precede la parte di indirizzo utilizzato come identificatore di host. I prefissi di routing sono espressi in notazione CIDR, la quale utilizza il primo indirizzo di una rete seguito dal numero di bit utilizzati dal prefisso e tali valori sono separati dalla barra di carattere (\"/\"). Per esempio, se codice_1 \u00e8 il prefisso della rete IPv4 di partenza, all'indirizzo indicato, significa che saranno assegnati 24 bit per il numero di rete, e il resto (8 bit) per l'indirizzamento dei singoli hosts. La specifica di indirizzo in IPv6 codice_2 \u00e8 una grande rete per 296 ospiti, con un prefisso di routing di 32 bit, per un totale di 2128 combinazioni differenti.\nNelle reti IPv4, il prefisso di routing \u00e8 tradizionalmente espresso con una maschera di sottorete, che \u00e8 la maschera di bit del prefisso. Tale maschera \u00e8 espressa in una rappresentazione decimale puntata di quattro byte. Per esempio, codice_3 \u00e8 la maschera di sottorete per il prefisso codice_1.\nTutti gli host in una sottorete possono essere raggiunti da un unico hop di routing, il che implica che tutti gli host di una sottorete sono collegati allo stesso link.\nDi solito una sottorete \u00e8 intesa come una rete fisica servita da un router e, probabilmente, costituita da uno o pi\u00f9 segmenti Ethernet, oppure da pi\u00f9 reti locali, collegate tra loro da switch di rete e bridge di rete o da una VLAN (\"Virtual Local Area Network\"). Tuttavia, l'operazione di subnetting consente alla rete di essere logicamente divisa indipendentemente dal layout fisico di una rete grazie alla possibilit\u00e0 di configurare i computer host di una sottorete in base al router collegato.\nMigliorando le prestazioni della rete, aumenta anche la complessit\u00e0 del subnetting routing, a causa del fatto che ogni sottorete connessa localmente deve essere rappresentata da una voce separata nella tabella di routing per ogni router connesso. Tuttavia, con un'attenta progettazione della rete, i percorsi verso gruppi di pi\u00f9 sottoreti distanti possono essere aggregati in singoli percorsi. L'esistenza di questa funzionalit\u00e0 delle sottoreti nei router ha permesso l'introduzione del Classless Inter-Domain Routing (CIDR).\nIndirizzamento di rete.\nComputer e dispositivi che stanno partecipando a una rete come Internet hanno ciascuno un indirizzo logico. Di solito, questo indirizzo \u00e8 unico per ogni dispositivo e pu\u00f2 essere configurato dinamicamente (da un server DHCP) oppure staticamente (da un amministratore). Un indirizzo svolge le funzioni di identificare l'host e localizzarlo sulla rete. Esso consente a un dispositivo di comunicare con altri dispositivi collegati alla rete. Lo schema di indirizzamento di rete pi\u00f9 comune \u00e8 l'Internet Protocol versione 4 (IPv4), mentre l'IPv6 (il suo successore) \u00e8 in fase iniziale di distribuzione. Un indirizzo IPv4 \u00e8 costituito da 32 bit e, per avere una chiara leggibilit\u00e0, \u00e8 stato scritto in una forma composta da quattro ottetti separati da punti (dot), chiamata 'notazione decimale-puntata'. Un indirizzo IPv6 \u00e8 costituito da 128 bit.\nAl fine di agevolare l'instradamento di un pacchetto di dati attraverso pi\u00f9 reti, l'indirizzo \u00e8 diviso in due parti:\nIl prefisso di rete pu\u00f2 essere scritto in una forma identica a quella dell'indirizzo stesso. In IPv4, questa si chiama maschera di sottorete dell'indirizzo. Ad esempio, per specificare i 18 bit pi\u00f9 significativi di un indirizzo, cio\u00e8 in formato binario, codice_5, si scrive questo codice_6.\nUna forma alternativa di specificazione del prefisso di routing \u00e8 quella di contare semplicemente il numero di bit del prefisso di routing e aggiungere quel numero all'indirizzo con uno \"slash\" (/) separatore:\nQuest'ultima notazione \u00e8 usata di preferenza in Classless Inter-Domain Routing e si chiama notazione CIDR. In IPv6 questa \u00e8 l'unica forma accettabile per indicare i prefissi di routing.\nL'operazione di subnetting.\nIl processo di subnetting porta alla separazione dell'indirizzo in una parte che indica la rete e una parte che indica l'host. Questo viene eseguito tramite un AND binario tra l'indirizzo IP e la maschera di sottorete. Il risultato di tale operazione \u00e8 l'identificatore di rete (Net_ID).\nL'esempio che segue si basa sulla creazione di reti IPv4. L'operazione pu\u00f2 essere visualizzata in una tabella utilizzando formati indirizzo binari.\nIn IPv4, la maschera di sottorete, composta da 32 bit, di solito ha una sequenza di \"1\" seguita da un blocco di \"0\". L'ultimo blocco di zeri designa la parte di identificatore di host.\nSubnetting \u00e8 un processo di assegnazione dei bit della porzione host al raggruppamento con la porzione di rete. Questo divide una rete in sottoreti pi\u00f9 piccole. Il diagramma seguente modifica l'esempio spostando due bit dalla porzione host per l'indirizzo di sottorete per formare una subnet pi\u00f9 piccola:\nSubnetting nelle reti IPv4.\nInternet Protocol versione 4 utilizza formati di indirizzo progettati per agevolare il riconoscimento della funzionalit\u00e0 dell'indirizzo. Il primo e l'ultimo indirizzo della sottorete ottenuta dalla subnetting hanno tradizionalmente una denominazione speciale. Inoltre, tutti gli host IPv4 utilizzano l'ultimo indirizzo all'interno di una rete, per la trasmissione in broadcast a tutti gli host sul link.\nSubnet zero e sottorete tutta a uno.\nIn precedenza scoraggiato (prima del 1995).\nLa prima sottorete ottenuta dal subnetting ha tutti i bit nel gruppo di bit subnet impostati su zero (0).\nL'ultima sottorete ottenuta dal subnetting ha tutti i bit nel gruppo di sottorete impostati su uno (1). \u00c8 quindi chiamato subnet-uno.\nLa confusione creata dall'avere una rete e una sottorete con lo stesso indirizzo portava ad un utilizzo di queste due sottoreti poco soddisfacente. Secondo la RFC 950, \"\u00c8 utile preservare ed estendere l'interpretazione di questi indirizzi speciali (di rete e broadcast) in reti subnetted. Ci\u00f2 significa che i valori di tutti gli zeri e di tutti gli uno in campo subnet non dovranno essere assegnati alle sottoreti reali\".\nNon pi\u00f9 scoraggiata (dopo l'RFC 1878 del 1995).\nLa prassi di evitare tutti gli zeri e tutti gli uno dalla sottorete divenne obsoleta con RFC 1878, pubblicata nel 1995. Essa afferma esplicitamente: \"Questa pratica \u00e8 obsoleta! Il software moderno sar\u00e0 in grado di utilizzare tutte le reti definibili\".\nSottorete e il numero di host.\nIl numero di sottoreti disponibili e il numero di host possibili in rete possono essere calcolati facilmente. Nell'esempio (sopra) due bit sono stati presi in prestito per creare delle sottoreti, creando cos\u00ec 4 (22) sottoreti possibili.\nLa specifica della RFC 950 raccomandava di riservare alla sottorete i valori costituiti da tutti zeri (vedi sopra) e tutti uno (broadcast), riducendo a due il numero di sottoreti disponibili. Tuttavia, causa le inefficienze istituite da questa Convenzione, \u00e8 stata abbandonata per l'uso su Internet, ed \u00e8 utilizzata solo quando si tratta di apparecchiature obsolete che non implementano la notazione CIDR. L'unico motivo per non utilizzare la subnet con tutti zeri \u00e8 che sarebbe ambiguo dal momento in cui la lunghezza del prefisso non \u00e8 disponibile. Tutti i protocolli di routing CIDR-compliant trasmettono sia la lunghezza che il suffisso. RFC 1878 fornisce una tabella di subnetting con esempi.\nI bit che rimangono dopo la subnet sono utilizzati per affrontare gli host all'interno della sottorete. Nell'esempio precedente la maschera di sottorete \u00e8 costituita da 26 bit, lasciando 6 bit per l'identificatore host. Ci\u00f2 consente 64 combinazioni (26), tuttavia i valori formati da tutti zeri e quelli composti da tutti 1 sono riservati rispettivamente per l'ID di rete e per l'indirizzo di broadcast, lasciando quindi 62 indirizzi disponibili.\nIn generale il numero di host disponibili in una subnet \u00e8 (2^n) - 2, dove n \u00e8 il numero di bit usati per la parte host dell'indirizzo.\nRFC 3021 specifica una eccezione a questa regola quando si tratta di maschere di sottorete a 31 bit (ovvero identificatori host a 1-bit). In tali reti, i collegamenti di solito punto-punto, solo due host (i punti finali) possono essere collegati, e l'ID di rete e l'indirizzo broadcast non sono necessari.\nSottoreti possibili all'interno di una / 24 (la tradizionale Classe C) per categoria sono:\n\"*applicabile solo nei collegamenti punto a punto\"\nCalcolo immediato dell'indirizzo di sottorete.\nData una rete (IPv4) di cui si conoscono i bit che compongono la maschera di sottorete (m) e si vuole conoscere l'indirizzo della \"n-esima\" sottorete, si pu\u00f2 utilizzare la formula:formula_1Dove h \u00e8 il numero di host calcolati come formula_2\nEsempio:Data la rete 138.81.0.0/25 trovare l'indirizzo della settima sottorete.formula_3Quindi l'indirizzo della settima sottorete \u00e8: 138.81.3.0.\nErrore: una /25 non ha una settima sottorete ne ha solo 2\nCalcoliamo ora l'indirizzo della sottorete 6.formula_4Moltiplichiamo la parte decimale (0.5) per 256:formula_5L'indirizzo della sesta sottorete, quindi, \u00e8: 138.81.2.128.\nSubnetting in reti IPv6.\nIl disegno dello spazio di indirizzamento IPv6 differisce significativamente da IPv4. Il motivo principale per il subnetting in IPv4 \u00e8 quello di migliorare l'efficienza nell'utilizzo dello spazio di indirizzi disponibili relativamente piccolo, in particolare per le imprese. Non esistono limitazioni in IPv6, in quanto lo spazio di indirizzamento disponibile anche agli utenti finali \u00e8 grande.\nUna subnet IPv6 \u00e8 sempre di 64 bit nella sua parte host. Ha quindi un / 64 prefisso di routing (i 64 bit pi\u00f9 significativi). Anche se \u00e8 tecnicamente possibile utilizzare sottoreti pi\u00f9 piccole, \u00e8 poco pratico per le reti locali, perch\u00e9 la configurazione automatica stateless address delle interfacce di rete (RFC 4862) richiede un / 64 indirizzi. IPv6 non implementa formati indirizzo speciale per il traffico broadcast o numeri di rete, e quindi tutti gli indirizzi in una sottorete sono indirizzi di host validi.\nLa dotazione consigliata per un sito del cliente IPv6 \u00e8 uno spazio di indirizzi a 80 bit di indirizzo (prefisso / 48), ma pu\u00f2 essere piccolo come 72 bit (/ 56 di allocazione) per una rete di clienti privati. Prevede 65.536 sottoreti per un sito, o un minimo di 256 sottoreti di una rete residenziale. La tecnica del Subnetting in IPv6 viene utilizzata per instradare il traffico tra gli spazi stanziamento globale e all'interno della rete di clienti tra sottoreti e Internet pi\u00f9 grande. Subnetting in IPv6 si basa anche sui concetti di Classless Inter-Domain Routing e la notazione CIDR standard \u00e8 usato con IPv6."}
{"id": "119863", "revid": "767487", "url": "https://it.wikipedia.org/wiki?curid=119863", "title": "Urban Legend 3", "text": "Urban Legend 3 (\"Urban Legends: Bloody Mary\") \u00e8 un film del 2005 diretto da Mary Lambert.\nIl film destinato al mercato home video \u00e8 il terzo capitolo di una trilogia, iniziata con \"Urban Legend\" e proseguita con \"Urban Legend - Final Cut\".\n\"Urban Legend 3\" non segue la trama dei due precedenti, abbandonandone quindi anche gli elementi slasher in favore di elementi soprannaturali.\nTrama.\nSalt Lake City, 1969. Tre giocatori di football cercano di drogare e violentare le ragazze che hanno invitato al ballo del liceo; mentre il loro piano funziona con due delle ragazze, la terza, Mary Banner, cerca di fuggire. Il capitano della squadra la insegue in un ripostiglio e la colpisce con un pugno, in seguito al quale la ragazza sviene facendogli credere di averla uccisa. Il giovane atleta entra cos\u00ec nel panico e nasconde il corpo della ragazza in un baule. Quando Mary si risveglia, scopre di essere stata chiusa nel baule e resta intrappolata l\u00ec dentro fino a morire di fame e sete.\nTrent'anni dopo, la storia viene rievocata da tre liceali durante un pigiama-party. Una di loro, Samantha Owens, ha scritto un articolo sul giornale scolastico, suscitando dubbi sulle abilit\u00e0 dei giocatori di football venendo per questa trattata da emarginata, assieme alle amiche e al fratello David, dall'intera scuola. Durante la festa le tre amiche evocano scherzosamente Bloody Mary, e la mattina successiva nessuno riesce a trovarle. Solo a fine giornata, le tre ricompaiono, dopo essersi svegliate in un vecchio mulino abbandonato, apparentemente drogate e senza sapere come ci sono arrivate. Mentre la maggior parte della gente sospetta un inganno da parte delle tre, Samantha e David iniziano ad avere dei dubbi sui membri della squadra di football.\nMentre Samantha \u00e8 perseguitata da visioni di una ragazza morta, con la faccia coperta di sangue, diversi studenti muoiono in circostanze misteriose che richiamano leggende metropolitane: il giocatore di football Roger Dalton muore bruciato in un lettino abbronzante; Heather Thompson, la fidanzata del capitano della squadra, Buck, si taglia la faccia con uno specchio dopo che innumerevoli ragni le sono spuntati da un brufolo sul viso; infine Tom Higgins, altro giocatore di football, muore per un elettro-shock mentre sta urinando su una vecchia recinzione elettrica. Buck incolpa delle morti i fratelli Owens. Prima di morire, Heather aveva cercato di raccontare a Samantha che quello che sta succedendo in citt\u00e0 \u00e8 gi\u00e0 accaduto prima; nei libri che gli ha lasciato, Samantha trova delle note di Heather sulla scomparsa di Mary Banner e sui rapimenti del 1969, oltre a quelle che si riferiscono agli omicidi avvenuti all'accademia cinematografica del film precedente. Cercando collegamenti negli archivi del giornale scolastico, Samantha e David scoprono che il corpo di Mary non \u00e8 mai stato trovato, che un'altra delle vittime si \u00e8 uccisa anni prima e che la terza, Grace Taylor, vive ancora in citt\u00e0.\nI due vanno cos\u00ec a trovare Grace, la quale sostiene che Mary, o meglio la sua \"forza vitale\", si sta vendicando sui figli delle cinque persone coinvolte nel suo rapimento, ma non pu\u00f2 (o non vuole) rivelarne i nomi. Mentre Samantha \u00e8 incline a crederle, David rimane scettico e pensa che Grace potrebbe essere l'assassino. Cos\u00ec inizia a perlustrare la roulotte dove Grace vive, e trova una collezione di quadri su leggende metropolitane prodotta da Grace stessa; scopre inoltre che \u00e8 stata Grace a inviare le note a Heather. I fratelli vanno cos\u00ec ad avvertire Buck, che ammette di essere il responsabile, assieme ai suoi compagni di squadra, del rapimento di Samantha e delle sue amiche, e per questo la incolpa della morte dei suoi amici. Egli rivela anche che suo padre, il coach, era uno dei rapitori del 1969, ma che non ha ferito Mary. Samantha comunque sospetta che sia stato proprio l'allenatore a uccidere Mary quando lo vede posare dei fiori sulla sua tomba. Il suo patrigno, Bill Owens che ha sentito i suoi sospetti, la invita a rivelargli ogni prova in suo possesso.\nIntanto, uno sconvolto Buck cerca di rilassarsi ubriacandosi e guardando un porno in un motel. Addormentatosi, si risveglia dopo aver sentito uno strano rumore e trova il cadavere del suo cane (che pensava avesse leccato le sue dita durante la notte) nell'armadio, con una scritta che dice \"Anche le persone sanno leccare\". \u00c8 poi attaccato da Mary, che sbuca da sotto il suo letto e lo massacra con una bottiglia rotta. La mattina dopo, quando non si presenta a scuola, inizia a spargersi la voce della sua morte.\nSamantha e David iniziano subito a indagare sull'identit\u00e0 del quinto rapitore, la prima attraverso vecchie fotografie, il secondo andando di nuovo a parlare con Grace. Questa continua a nascondere i nomi dei rapitori, ma gli suggerisce di cercare negli archivi della scuola. Attraverso di questi, egli scopre l'identit\u00e0 della quinta persona e corre subito a casa, ma scopre che la sorella \u00e8 uscita e viene soffocato da un uomo incappucciato. Samantha intanto continua ad avere visioni su Mary, scoprendo l'ubicazione del baule in cui Mary era stata rinchiusa viva. Va anche a trovare Grace, che le dice di trovare e seppellire il cadavere di Mary e, riluttante, l'accompagna a scuola. Mentre Grace l'aspetta in macchina, Samantha trova il ripostiglio e il baule con corpo; l'uomo incappucciato l'ha per\u00f2 seguita nel ripostiglio, ma Samantha riesce a rinchiudercelo dentro, portandosi dietro i resti di Mary.\nTrovando Grace addormentata, Samantha guida fino al cimitero, dove inizia a scavare una fossa per Mary sotto la sua pietra tombale. Arriva anche il suo patrigno, che Samantha stessa aveva chiamato, e l'aiuta a scavare, ma improvvisamente la colpisce con la pala. Seguendo la figliastra per il cimitero, il signor Owens confessa di essere stato lui a rinchiudere Mary nel baule e di aver anche ucciso il suo figliastro, David. Infine cattura Samantha e sta per decapitarla quando appare Mary nella sua forma umana. Sorridendo a Samantha, abbraccia il signor Owens, per poi tornare nella sua forma spettrale e trascinarlo nella fossa.\nQuando Samantha si risveglia, la tomba \u00e8 circondata dalla polizia e dal personale medico, che sta recuperando il corpo del suo patrigno. Il signor Owens \u00e8 dichiarato morto per un infarto mentre cercava di liberarsi dei resti di Mary Banner, e Grace ricorda a Samantha che adesso anche lei \u00e8 una leggenda metropolitana.\nColonna sonora.\nLe musiche del film sono eseguite da Niki Harris.\nDistribuzione.\nSi tratta del primo film della serie \"Urban Legend\" a essere distribuito direttamente per il mercato casalingo.\nDate di uscita.\nLe date di pubblicazione internazionali sono:\nAccoglienza.\nCritica.\nPer \"Dread Central\" si tratta di un proseguimento non ben riuscito della serie \"Urban Legend\", tanto che della sua esistenza non se ne accennerebbe nemmeno sul sito ufficiale della Sony. Con un occhio ai \u00absoliti\u00bb personaggi, viene messa pi\u00f9 o meno in risalto la trama secondaria che ruota attorno al conflitto \u00abfighetti vs. nerd\u00bb, la quale manca di realismo, \u00abma \u00e8 perdonabile semplicemente per il fatto che ci\u00f2 si \u00e8 visto milioni di volte\u00bb. Infine si sottolinea la buona premessa iniziale e la sceneggiatura intelligente, nata incrociando il genere horror anni '90 con quello pi\u00f9 recente, individuando delle similutidini tra il personaggio di Mary e quello di Samara in \"The Ring\".\n\"Splatter Container\" assegna al film un totale di 2 stelle e mezzo su 3, citando l'influenza e il riferimento diretto a film come \"Candyman\", \"The Ring\" e \"Le verit\u00e0 nascoste\" per la funzionalit\u00e0 della trama. Sebbene vengano elargite note positive ad alcune scene originali, il film \u00e8 in generale stroncato dalla critica del sito di cinema. Secondo \"MyMovies\", il film, specie con riguardo all'antagonista Mary Lambert, \u00e8 in debito coi j-horror dai quali vengono presi in prestito alcuni tratti, ma nonostante ci\u00f2 l'elemento soprannaturale (nuovo per la serie) non riesce a dare l'originalit\u00e0 sperata alla storia.\n\"Horror Movie\" approfondisce quanto accennato dai due precedenti siti cinematografici, considerando il film un generale fallimento, comprese le numerose citazioni a \"Candyman\" fatte \u00abper pararsi le spalle\u00bb da possibili accuse di plagio. Il film, che viene avvicinato al suo predecessore per il fatto di essersi rivelato una delusione, viene criticato in particolar modo per la trama in definitiva poco sostanziosa che quindi viene riempita di omaggi e riferimenti al cinema dell'orrore asiatico e ad altri titoli per non cadere nel vuoto. Tra le altre cose messe sotto una luce negativa, i personaggi stereotipati, le \u00abmorti fantasiose che molto richiamano quelle della saga \"Final Destination\"\u00bb (tra tutte la scena del ragazzo nel solarium), inoltre la \u00abtragica figura del fantasma in cerca di vendetta che vuole essere trovato e ricordato\u00bb ricorderebbe \"The Ring\" e \"The Call\". Un giudizio positivo, invece, agli effetti speciali e \u00able sequenze di morte, tutte costruite secondo famose leggende metropolitane e con gradevoli effetti gore/splatter dove richiesto\u00bb.\nLeggende urbane utilizzate.\nLe seguenti leggende metropolitane appaiono all'interno del film:\nRiprese.\nLe riprese sono state effettuate a Salt Lake City."}
{"id": "119864", "revid": "481349", "url": "https://it.wikipedia.org/wiki?curid=119864", "title": "Yiddish occidentale", "text": ""}
{"id": "119865", "revid": "8489", "url": "https://it.wikipedia.org/wiki?curid=119865", "title": "Balle Spaziali", "text": ""}
{"id": "119868", "revid": "180559", "url": "https://it.wikipedia.org/wiki?curid=119868", "title": "La luna di carta", "text": "La luna di carta \u00e8 un romanzo di Andrea Camilleri, pubblicato nel 2005 dalla casa editrice Sellerio editore. \u00c8 il nono romanzo della serie dedicata al Commissario Montalbano.\nTrama.\n\u00abQuann'era picciliddro, una volta s\u00f2 patre, per babbiarlo (per prenderlo in giro, per scherzare), gli aveva contato che la luna 'n cielu era fatta di carta. E lui, che aviva sempre fiducia in quello che il patre gli diciva, ci aviva criduto.\u00bb\nNon \u00e8 un caso che Montalbano faccia riaffiorare nei suoi pensieri i ricordi dell'infanzia, come quello del padre che per prenderlo in giro gli raccontava della luna di carta. Questi sono i ricordi della vecchiaia che \u00e8 anche il periodo dei rimorsi per non aver abbastanza amato chi c'era vicino e che ora non c'\u00e8 pi\u00f9 ed \u00e8 ormai troppo tardi per potergli dire tutto il nostro amore.\nContinua la crisi di Montalbano che sta invecchiando, romanzo dopo romanzo, che sta diventando sempre pi\u00f9 introverso e sgomento di fronte ai problemi dell'et\u00e0 che avanza con i suoi piccoli inconvenienti come i vuoti di memoria, a cui deve rimediare, vergognandosi, prendendo appunti, e con le grandi paure improvvise come quando al risveglio gli compare ossessivamente nel cervello \u00abnon un pinsero completo, ma un principio di pinsero, un pinsero che accomenzava con queste \u2018ntifiche parole: Quanno viene il jorno della t\u00f2 morti...\u00bb.\nMeglio non pensarci, anche perch\u00e9 se la frase dovesse completarsi, si dice superstiziosamente Montalbano, a quel punto si morirebbe davvero.\nMeglio dedicarsi al solito tran tran quotidiano come quando in commissariato arriva una bella donna a denunciare la scomparsa del fratello Angelo Pardo. Montalbano lo trover\u00e0 ucciso da un colpo di rivoltella in faccia, in una sorta di pied-\u00e0-terre costruito sul terrazzo della casa, in un atteggiamento oscenamente scomposto consono turpemente all'uomo noto \"femminaro\" a cui non bastava la sua attuale amante.\nIl commissario si trover\u00e0 preso in mezzo a queste due bellissime donne: Michela che aveva per il morto un amore morboso e l'amante Elena Sclafani, che stava per porre fine ad una relazione di cui era stanca.\nIntanto si manifesta una serie di morti di importanti personaggi e di politici che Montalbano scoprir\u00e0 essere dovute a dosi di cocaina tagliata male. La teoria del delitto passionale di Angelo Pardo comincia a traballare e sembra invece collegata a un traffico di droghe organizzato dalla malavita locale.\nIntanto il commissario subisce sempre pi\u00f9, fino a quasi tradire l'eterna fidanzata Livia, il fascino delle due donne forti e ingannatrici che a lui \u00abmaturo, sperto, omo di ciriveddro e d'intuito... avivano contato che la luna era fatta di carta\u00bb, nascondendogli parte di quella verit\u00e0 che alla fine, nonostante la vecchiaia, riuscir\u00e0 a scoprire."}
{"id": "119871", "revid": "697352", "url": "https://it.wikipedia.org/wiki?curid=119871", "title": "Gustav Robert Kirchhoff", "text": "Biografia.\nGustav Kirchhoff nacque il 12 marzo 1824 a K\u00f6nigsberg, nella Prussia orientale (oggi Kaliningrad, in Russia), figlio dell'avvocato Friedrich Kirchhoff e di Johanna Henriette Wittke. Si form\u00f2 presso la Albertus-Universit\u00e4t di K\u00f6nigsberg, dove ebbe l'opportunit\u00e0 di ascoltare le lezioni di Carl Gustav Jacob Jacobi, Franz Ernst Neumann e Friedrich Julius Richelot; dopo aver conseguito la laurea nel 1847, si trasfer\u00ec a Berlino, dove rimase fino a quando non ottenne una cattedra all'universit\u00e0 di Breslavia nel 1850. Successivamente, nel 1857, Kirchhoff si invagh\u00ec di Clara Richelot, la figlia del suo professore di matematica Richelot: il matrimonio, che si riveler\u00e0 molto felice e sar\u00e0 coronato dalla nascita di cinque figli, fu celebrato nel 1857. Rimasto vedovo nel 1869, Kirchhoff avrebbe poi sposato Luise Br\u00f6mmel nel 1875.\nAssai significative furono le ricerche condotte da Kirchhoff in tutti i settori delle scienze fisiche. Nel 1845, due anni prima del conseguimento della laurea, individu\u00f2 delle leggi per calcolare le correnti e le differenze di potenziale in un circuito elettrico, oggi per l'appunto dette \u00ableggi di Kirchhoff\u00bb; si interess\u00f2 di termodinamica ed entalpia, giungendo a formulare la cosiddetta \u00abequazione di Kirchhoff\u00bb ed i due principi fondamentali della termodinamica. Chiamato all'universit\u00e0 di Heidelberg nel 1854, qui cre\u00f2 con Robert Bunsen (gi\u00e0 conosciuto quattro anni prima a Breslavia) lo spettroscopio, dando cos\u00ec concretamente avvio alla branca della spettroscopia: sempre con Bunsen inoltre scopr\u00ec due nuovi elementi, il cesio (1860) e il rubidio (1861), con l'aiuto dell'analisi spettrale. Speciale menzione meritano anche le ricerche sulle linee di Fraunhofer (1859), la risoluzione completa (1882) delle equazioni di Maxwell dell'elettromagnetismo, la sua legge sui poteri emissivi (1860) e le sue ricerche sul principio di Huygens, e nel campo dell'elasticit\u00e0.\nGustav Kirchhoff mor\u00ec a Berlino il 17 ottobre 1887; fu sepolto nel cimitero di St Matth\u00e4us Kirchhoff a Sch\u00f6neberg, in un sepolcro collocato a pochi metri dalla tomba dei fratelli Grimm.\nProduzione scientifica.\nLeggi sui circuiti.\nRivelando come esprimere la conservazione della carica e dell'energia in un circuito chiuso, Kirchhoff elabor\u00f2 due leggi per misurare le correnti e le differenze di potenziale in un circuito elettrico qualsiasi. Le riportiamo di seguito:\nLeggi sulla spettroscopia.\nKirchhoff elabor\u00f2 anche tre \u00ableggi della spettroscopia\u00bb che spiegano le modalit\u00e0 di interazione tra la luce e la materia, le cosiddette \u00ableggi della spettroscopia\u00bb. Le riportiamo di seguito:\nQuando Kirchhoff stese queste leggi non era ancora a conoscenza dei livelli energetici presenti negli atomi, che verranno ipotizzati solo nel 1913 con il modello atomico di Bohr.\nOpere.\nGustav Kirchhoff \u00e8 l'autore dei \"Vorlesungen \u00fcber mathematische Physik\", una raccolta delle sue lezioni di fisica e matematica che ebbe vasta eco nella generazione di scienziati immediatamente successiva. I \"Vorlesungen\" sono composti da quattro volumi che riguardano rispettivamente la meccanica, l'ottica, il magnetismo e la teoria del calore, tutti fenomeni illustrati secondo il personale approccio didattico di Kirchhoff che mirava a spiegare la fisica matematica nel modo concettualmente pi\u00f9 semplice."}
{"id": "119873", "revid": "2519", "url": "https://it.wikipedia.org/wiki?curid=119873", "title": "Palazzo Madama (Torino)", "text": ""}
{"id": "119874", "revid": "287204", "url": "https://it.wikipedia.org/wiki?curid=119874", "title": "Chiesa del Domine quo vadis", "text": "La chiesa del \"Domine quo vadis\", o Santa Maria in Palmis, \u00e8 un piccolo luogo di culto cattolico che si trova a Roma, al bivio tra l'Appia Antica e la via Ardeatina, nel quartiere Appio-Latino.\nStoria.\nLa chiesa odierna \u00e8 il rifacimento seicentesco di una piccola cappella eretta nel IX secolo. La chiesa \u00e8 oggi gestita dai religiosi della Congregazione di San Michele Arcangelo, il cui convento, anch'esso del XVII secolo, \u00e8 annesso alla chiesa. Una lapide interna ricorda la visita che papa Giovanni Paolo II fece a questo tempio il 22 marzo 1982.\nLeggenda.\nLa chiesa \u00e8 eretta sul luogo dove, secondo un episodio narrato negli \"Atti di Pietro\", l'apostolo Pietro, che fuggiva da Roma per sottrarsi alle persecuzioni di Nerone, avrebbe incontrato in visione Ges\u00f9. Secondo questo racconto, Pietro pose a Ges\u00f9 la domanda \u00abDomine, quo vadis?\u00bb, ovvero \"Signore, dove vai?\", e alla risposta di Ges\u00f9, \u00abEo Romam iterum crucifigi\u00bb \"Venio Romam interum crucifigi\", \"Vado a Roma a farmi crocifiggere di nuovo\", Pietro cap\u00ec che doveva tornare indietro per affrontare il martirio.\nSu una piccola lastra di marmo al centro della chiesa si trovano, infatti, due impronte di piedi (copia di un rilievo conservato nella vicina basilica di San Sebastiano fuori le mura), che sarebbero le impronte lasciate da Ges\u00f9; si tratta, in realt\u00e0, di un \"ex voto\" pagano per il dio Redicolo, offerte da un viaggiatore prima di partire per garantirsi il buon esito di un viaggio (o al ritorno, in ringraziamento). Un esempio di \u00e8 visibile ai Musei capitolini.\nLa lunghezza delle impronte \u00e8 di 27,5\u00a0cm che corrisponde a un numero di calzatura pari a 44/45, misura notevole per l'epoca. La leggenda, che risale a fonti apocrife del II secolo, si diffuse nella tradizione popolare grazie alla scoperta delle due impronte.\nDescrizione.\nLa facciata \u00e8 scandita da due lesene laterali; sulla sommit\u00e0 un timpano e lo stemma dei Barberini. Un timpano ridotto \u00e8 collocato sopra la porta d'ingresso, sormontato a sua volta da una grande finestra.\nL'interno \u00e8 ad un'unica navata; sull'altare \u00e8 collocata l'immagine della \"Madonna del transito\", e ai lati due affreschi con la \"Crocifissione di Ges\u00f9\" e la \"Crocifissione di Pietro\". Sopra l'altare, in una lunetta, un affresco con l\"Incontro di Ges\u00f9 con Pietro\". Nelle pareti laterali altri due affreschi con gli stessi soggetti. Nell'unica cappella laterale vi \u00e8 un affresco con \"San Francesco e il panorama di Roma con le sue chiese\". Infine, nella chiesa vi \u00e8 un busto di bronzo di Henryk Sienkiewicz, lo scrittore polacco autore del famoso romanzo storico Quo vadis?."}
{"id": "119875", "revid": "13825", "url": "https://it.wikipedia.org/wiki?curid=119875", "title": "Sottoreti", "text": ""}
{"id": "119876", "revid": "124509488", "url": "https://it.wikipedia.org/wiki?curid=119876", "title": "Omaggio alla Catalogna", "text": "Omaggio alla Catalogna (\"Homage to Catalonia\") \u00e8 il resoconto di George Orwell delle proprie esperienze e osservazioni di combattente nelle milizie del POUM, parte dell'esercito repubblicano durante la guerra civile spagnola. Giunto in Spagna - il 26 dicembre 1936 a Barcellona, in Catalogna - per combattere il Fascismo, Orwell fu aggregato come soldato della milizia del partito di sinistra antistalinista, ma quando, nel giugno 1937, il POUM fu messo fuorilegge, egli fu costretto a fuggire. Le purghe degli anarchici da parte dei comunisti stalinisti, e la liquidazione del POUM, tacciato di trotzkismo, furono un momento decisivo per la sua maturit\u00e0 politica, spingendolo ad adottare una definitiva posizione contro il totalitarismo, aderendo al socialismo democratico.\nRiassunto dell'opera.\nSi deve tenere conto che il seguente riassunto \u00e8 quello della seconda edizione del libro, che ha subito alcune modifiche: due capitoli (precedentemente il quinto e l'undicesimo), che descrivevano i partiti spagnoli del Fronte Popolare e i loro contrasti, sono stati spostati in due appendici. Orwell riteneva che in questo modo il lettore avrebbe potuto ignorarli nel caso non fosse interessato alla scena politica spagnola; lo scrittore pensava che essi fossero fuori luogo tra capitoli narrativi.\nCapitolo uno.\nNel primo capitolo Orwell descrive l'atmosfera rivoluzionaria di Barcellona affermando che la citt\u00e0 appariva completamente nelle mani dei lavoratori. Un gran numero di attivit\u00e0 commerciali erano state collettivizzate e gli anarchici (rappresentati dal Confederaci\u00f3n Nacional del Trabajo o CNT e dalla Federaci\u00f3n Anarquista Ib\u00e9rica o FAI) avevano preso il controllo, l'uso di dare la mancia era stato proibito dai lavoratori stessi e forme servili come \"\"Se\u00f1or\" o \"Don\"\" non erano pi\u00f9 usate. Continua parlando del tempo trascorso nella caserma \"Lenin\", dove i miliziani ricevevano un addestramento, descritto dall'autore come inutile e quasi \"comico\" a causa della mancanza di disciplina, di equipaggiamenti, e di ufficiali preparati all'arte della guerra.\nNel resto del capitolo descrive i suoi problemi di comunicazione con gli altri membri della \"centuria\" di cui fa parte, descrive i difetti dei miliziani del POUM, lamentandosi della tendenza degli spagnoli a rimandare qualsiasi cosa a \"ma\u00f1ana\" (cio\u00e8 domani) e della loro mancanza di puntualit\u00e0, anche se nel contempo ne apprezza la benevolenza e la generosit\u00e0.\nCapitolo due.\nOrwell arriva ad Alcubierre (nel gennaio del 1937), dove \u00e8 testimone delle squallide condizioni aggravate dalla vicinanza del villaggio al fronte. Poi menziona l'arrivo di vari disertori fascisti e descrive con precisione le insufficienti, vecchie e difettose armi che ricevono al fronte. Il capitolo termina con l'arrivo della sua centuria alle trincee presso Saragozza.\nCapitolo tre.\nIl terzo capitolo inizia con la descrizione della banalit\u00e0 della guerra di trincea (\u201cc'era soltanto quel misto di noia e scomodit\u00e0\u201d) e delle esplorazioni del territorio tra le linee nemiche, compiute strisciando nascosti dalla nebbia o dall'oscurit\u00e0 notturna. Successivamente apprezza le milizie del POUM per la loro rivoluzionaria organizzazione: erano composte da volontari e quindi combattevano per loro stessi e per i loro comuni fini, la retribuzione, le condizioni di vita in guerra e le uniformi erano le stesse sia per i soldati semplici che per gli ufficiali, gli appartenenti a diversi gradi potevano interagire e discutere apertamente tra loro. Questo tipo di organizzazione, nonostante portasse a problemi di efficienza e perdite di tempo, garantiva comunque un notevole numero di volontari, una bassa percentuale di diserzioni e una sufficiente disciplina. Questo tipo di organizzazione rimase fino alla fine del 1937, quando venne sistematicamente eliminata dal governo controllato dai comunisti.\nNel resto del capitolo vengono descritti i vari problemi al fronte, quali la mancanza di legna, tabacco e munizioni decenti, cos\u00ec come i pericoli derivanti da incidenti dovuti alla insufficiente esercitazione e dalla pessima qualit\u00e0 delle armi.\nCapitolo quattro.\nNel quarto capitolo Orwell si unisce a un contingente di inglesi appartenenti all'Independent Labour Party (partito inglese corrispondente al catalano POUM; Orwell era un simpatizzante dell'ILP) a Monte Trazo presso Saragozza. In questa posizione Orwell nota le urla di propaganda tra le trincee fasciste e socialiste e viene a conoscenza della caduta di Malaga. A febbraio \u00e8 inviato con altri miliziani a Huesca; egli cita il motto \u201cDomani prenderemo un caff\u00e8 a Huesca\u201d, detto all'inizio da un generale del governo che tenter\u00e0 di compiere uno degli attacchi falliti alla citt\u00e0.\nCapitolo cinque.\nOrwell si lamenta che nella parte a est di Huesca, dove si trova, non sembra succedere mai niente, tranne l'inizio della primavera e, con questa, la conseguente infestazione di pidocchi e piattole. Viene ricoverato in un (\u201ccosiddetto\u201d) ospedale a Monflorite per dieci giorni alla fine di marzo per un ascesso alla mano. In seguito descrive dei ratti \u201cche erano davvero grossi come gatti, o poco ci mancava\u201d (nel suo famoso \u201c1984\u201d, il protagonista ha la fobia dei ratti che anche lo stesso Orwell condivideva). Lo scrittore fa anche riferimento alla mancanza di un vero sentimento religioso, dicendo che \u201cper gli spagnoli, almeno quelli in Catalogna e Aragona, la Chiesa era una vera e propria associazione a delinquere\u201d. Quindi pensa che il Cristianesimo sia stato sostituito dall'anarchismo. Nel resto del capitolo si racconta di diverse operazioni a cui prese parte Orwell: per esempio, avanzando silenziosamente verso le linee dei nazionalisti di notte.\nCapitolo sei.\nUna di queste operazioni, che nel capitolo cinque era stata posposta, \u00e8 l'attacco a Huesca, finalizzato ad allontanare le truppe fasciste dalla \"strada di Jaca\" dove avverr\u00e0 l'attacco degli anarchici. Orwell descrive l'attacco di quella notte in cui il suo gruppo di quindici uomini cattura una posizione fascista, ma poi ritorna alle proprie linee dopo essersi impossessato di fucili e munizioni e dopo essere riuscito a mobilitare le truppe fasciste.\nCapitolo sette.\nIn questo capitolo Orwell ci lascia alcuni ricordi dei 115 giorni trascorsi al fronte e riconosce che i suoi pensieri politici stanno lentamente cambiando: sta diventando un \u201cconvinto socialista democratico\u201d.\nCapitolo otto.\nNell'ottavo capitolo si descrive il cambiamento nell'atmosfera sociale e politica che Orwell avverte al ritorno a Barcellona dopo tre mesi al fronte. Egli descrive l'assenza della precedente atmosfera rivoluzionaria, la riaffermazione delle differenze tra classi ricche e povere e il ritorno del linguaggio servile. Orwell \u00e8 determinato a lasciare il POUM e afferma che gli piacerebbe unirsi agli anarchici, tuttavia cerca una raccomandazione per potere partecipare alla Colonna Internazionale comunista, per potere andare sul fronte di Madrid. La seconda met\u00e0 del capitolo \u00e8 spesa a descrivere i conflitti tra l'organizzazione sindacale anarchica CNT e la socialista Uni\u00f3n General de Trabajadores (UGT), la conseguente cancellazione della manifestazione del primo maggio e le premesse degli scontri cittadini di Barcellona.\nCapitolo nove.\nNel nono capitolo, Orwell ci racconta del suo coinvolgimento negli scontri di Barcellona che iniziano il 3 maggio, quando le Guardie d'Assalto (formazioni militari comuniste bolsceviche) del governo, governato da socialisti legati a Mosca, tentano di impossessarsi della centrale telefonica controllata dai lavoratori del CNT. Orwell si comporta da membro del POUM, controllando armato un'abitazione del partito. Sebbene si renda conto di stare combattendo per i lavoratori, ci descrive il suo sbigottimento per la situazione in citt\u00e0. Nella seconda appendice spiega le questioni politiche relative ai combattimenti di Barcellona, sia per come li vedeva allora, sia per come li consider\u00f2 in seguito.\nCapitolo dieci.\nIl capitolo inizia con delle riflessioni su come potrebbe finire la guerra: Orwell pensa che, anche se vincesse il Fronte Popolare, la tendenza del futuro governo dovr\u00e0 comunque essere pseudo-fascista. Egli ritorna al fronte, ma dopo pochi giorni viene colpito da una pallottola che gli attraversa la gola. Per questo deve abbandonare la guerra e dopo essere stato temporaneamente ricoverato all'ospedale di Lleida, viene trasferito a Tarragona dove la sua ferita viene finalmente esaminata pi\u00f9 di una settimana dopo aver lasciato il fronte.\nCapitolo undici.\nNel capitolo undicesimo, Orwell ci parla dei vari spostamenti tra gli ospedali di Si\u00e9tamo, Barbastro e Monz\u00f3n per ottenere i documenti per il congedo, dopo essere stato dichiarato non idoneo a combattere. Cos\u00ec ritorna a Barcellona, ma scopre che il POUM \u00e8 stato soppresso ed egli \u00e8 ricercato dai comunisti. Quindi passa la notte tra le rovine di una chiesa, dato che non pu\u00f2 ritornare in albergo per il pericolo di essere arrestato.\nCapitolo dodici.\nNel dodicesimo capitolo descrive le persecuzioni politiche e la paura di queste; Orwell e sua moglie visitano George Kopp, che si trova in una prigione improvvisata. Dopo aver fatto tutto ci\u00f2 che pu\u00f2 per liberare Kopp, molto poco ma a grande rischio personale, lascia la Spagna anche \u201cgrazie all'inefficienza della polizia\u201d.\nAppendice uno.\nQuesta sezione descrive i punti di vista dei partiti spagnoli pi\u00f9 influenti a Barcellona: il PSUC (partito socialista unificato catalano, che col proseguire della guerra diventa sempre pi\u00f9 legato al PCE, il Partito Comunista di Spagna), gli Anarchici del CNT-FAI, e il POUM. La fondamentale differenza tra il PSUC e gli Anarchici insieme al POUM \u00e8 che il primo era controrivoluzionario (sosteneva che prima di dar luogo a una rivoluzione sociale bisognava vincere la guerra contro il fascismo e quindi ci si doveva accontentare \u201ctemporaneamente\u201d di mantenere la repubblica democratica) mentre i secondi erano rivoluzionari (sostenevano che la guerra era inseparabile dalla rivoluzione e che per i lavoratori la repubblica democratica sarebbe equivalsa al fascismo).\nAppendice due.\nQuesto capitolo si pu\u00f2 considerare come un tentativo di sfatare i miti della stampa straniera (specialmente quella filosovietica) a proposito degli scontri di Barcellona del maggio 1937. Questi avvennero tra i membri del POUM e degli anarchici contro le forze comuniste/governative che li causarono quando la polizia locale occup\u00f2 la centrale telefonica, che dall'inizio della guerra civile era gestita dagli operai della CNT. Al contrario, secondo il governo spagnolo, influenzato dai comunisti, e quindi secondo la stampa estera, fu il POUM, accusato di complottare con i fascisti, a causare deliberatamente gli scontri di Barcellona.\nPubblicazione.\nOrwell pubblic\u00f2 la prima edizione nel 1938, mentre la guerra civile non era ancora terminata, dopo essere rimasto in Spagna dal dicembre 1936 al giugno 1937. La prima e unica traduzione pubblicata durante la vita di Orwell fu quella italiana, nel dicembre del 1948. Una traduzione francese, condotta da Yvonne Davet tra il 1938 e 1939, fu pubblicata soltanto cinque anni dopo la morte dell'autore.\nQuest'ultima si \u00e8 rivelata molto importante: infatti grazie allo scambio di lettere tra Orwell e la traduttrice francese Yvonne, sono emerse tutta una serie di note inerenti ad errori ed eventuali modifiche da apportare al testo nel caso di una ristampa. Con la seconda ristampa, quelli che erano inizialmente i capitoli V e XI (parti meno narrative riguardanti la politica) vennero fatti diventare rispettivamente \"Appendice I\" e \"II\".\nCinema.\nPur non avendone realizzato una trasposizione cinematografica letterale, il regista Ken Loach si \u00e8 largamente ispirato al testo di Orwell quando nel 1995 ha realizzato il film Terra e libert\u00e0, con Ian Hart e Rosana Pastor."}
{"id": "119877", "revid": "729019", "url": "https://it.wikipedia.org/wiki?curid=119877", "title": "Ganglio", "text": "Il ganglio () \u00e8 una struttura nervosa appartenente al sistema nervoso periferico, con l'aspetto di un piccolo rigonfiamento rotondo, dato da un ammasso di pirenofori neuronali e posto lungo il decorso dei nervi (nell'uomo e negli altri mammiferi). Si distinguono i gangli del sistema neurovegetativo o viscerali e quelli sensitivi o encefalospinali.\nI primi fungono da stazione intermedia nella trasmissione degli impulsi e contengono neuroni che trasmettono gli impulsi ad altri elementi nervosi (neuroni postgangliari). I gangli sensitivi, invece, si trovano lungo il decorso delle radici dorsali, nei nervi spinali e lungo il primo tratto di alcuni dei nervi cranici; in essi non avviene la ripetizione ma soltanto il transito degli impulsi nervosi, data la natura unipolare dei neuroni contenuti in essi.\nUlteriori utilizzi del termine.\nLa parola \u00e8 utilizzata anche in senso figurato per esprimere la funzione centrale di un elemento in un sistema. Un tempo i nuclei della base, ossia quegli ammassi di sostanza grigia posti alla base della struttura telencefalica coinvolti nei circuiti interni delle vie extrapiramidali, erano chiamati gangli della base, ma oggigiorno questa denominazione \u00e8 ritenuta scorretta, riferendosi alla definizione data di ganglio (vedi sopra), per cui si preferisce utilizzare l'espressione \"nuclei della base\"."}
{"id": "119878", "revid": "1627355", "url": "https://it.wikipedia.org/wiki?curid=119878", "title": "1. SS-Panzer-Division &quot;Leibstandarte SS Adolf Hitler&quot;", "text": "La 1. SS-Panzer-Division \"Leibstandarte SS Adolf Hitler\" (1\u00aa Divisione Panzer SS \"Leibstandarte SS Adolf Hitler\") fu la pi\u00f9 importante divisione delle Waffen-SS nel corso della seconda guerra mondiale, impegnata fin dal 1939 in tutti i fronti nei quali fu dispiegata. Fu creata ufficialmente il 9 novembre 1933 e ebbe un ruolo chiave nell'ascesa al potere del F\u00fchrer. L'unit\u00e0 assunse diversi ruoli che furono modificati negli anni fino a quando nel 1943 divenne infine una Panzer-Division.\nSi distinse per gli innumerevoli crimini di guerra di cui si macchiarono i componenti della divisione, che perpetrarono numerose atrocit\u00e0 gi\u00e0 in Polonia e successivamente in Russia come l'uccisione di prigionieri di guerra ed ebrei. La radicalizzazione e la violenza dei suoi membri, soprattutto nella lotta antipartigiana, venne poi \"esportata\" dai membri di questa unit\u00e0 sul fronte italiano e su quello occidentale, con gli eccidi di Boves e Malm\u00e9dy.\nI primi anni.\nQuando, il 30 gennaio 1933, assunse la carica di Cancelliere, Adolf Hitler era consapevole di non poter fare completo affidamento sugli elementi tradizionali della Reichswehr e della polizia per proteggerlo. Di conseguenza, eman\u00f2 assai presto istruzioni per la formazione di una nuova unit\u00e0 armata delle SS in servizio a tempo pieno, la cui unica funzione doveva essere quella di scortarlo in ogni occasione. L'incarico di formare questa unit\u00e0 fu affidato a \"Sepp\" Dietrich.\nAl 17 marzo 1933 Dietrich aveva selezionato uno per uno 120 fedeli volontari delle SS perch\u00e9 divenissero il nucleo di una nuova guardia, chiamata \"SS Stabswache Berlin\". In maggio la \"Stabswache\" venne ampliata e riformata, prendendo il nome di \"SS Sonderkommando Zossen\", con compiti di sorveglianza e di polizia armata. Il mese successivo vennero reclutate tre nuove compagnie, denominate \"SS Sonderkommando J\u00fcterbog\", e in occasione del congresso del Partito nazista del settembre 1933 entrambe le unit\u00e0 vennero fuse in una singola formazione ricevendo la nuova denominazione di \"Adolf Hitler Standarte\". Il 9 novembre, nel decimo anniversario del fallito Putsch di Monaco, la \"Standarte\" prest\u00f2 giuramento di fedelt\u00e0 al \"F\u00fchrer\" ed ebbe il nuovo nome di \"Leibstandarte-SS Adolf Hitler\" o LAH (Guardia del corpo Adolf Hitler).\nIl 30 giugno 1934, la \"Leibstandarte\", e l'unit\u00e0 del \"Landespolizeigruppe \"General G\u00f6ring\"\", presero parte alla prima attivit\u00e0 degna di nota partecipando alla eliminazione delle SA nella \"Notte dei lunghi coltelli\". Il 2 luglio le fucilazioni terminarono, e il primo compito della \"Leibstandarte\" ebbe fine: gli ordini di Hitler erano stati eseguiti alla lettera e questo valse un innalzamento di grado a tutti i membri della \"Leibstandarte\" che avevano giocato un ruolo attivo nell'affare R\u00f6hm.\nAll'inizio di ottobre del 1934 fu deciso che la \"Leibstandarte\" dovesse essere motorizzata: un privilegio raro in un'epoca in cui quasi tutte le divisioni della Reichswehr si spostavano ancora a piedi, con le armi pesanti ippotrainate. All'inizio del 1935 il numero di effettivi della LAH aveva raggiunto i 2.551 uomini, divenendo un vero reggimento, e trasformandosi cos\u00ec in un corpo militare a tutti gli effetti. Il 1\u00ba marzo 1935 la 5. Compagnia, comandata dall\"SS-Hauptsturmf\u00fchrer\" Wilhelm Mohnke, invase Saarbr\u00fccken per ottenere la restituzione alla Germania della regione della Saar. Tre anni dopo, nel 1938, la \"Leibstandarte\" ebbe un ruolo di primo piano nell'annessione dell'Austria: dopo aver occupato Linz, raggiunse Vienna dove prese parte alle celebrazioni della riunione dei due paesi. In ottobre prese parte anche all'occupazione dei Sudeti.\nLa Leibstandarte in guerra.\nL'invasione della Polonia (1939).\nIn seguito all'invasione della Polonia, nel settembre 1939, la \"Leibstandarte\" fu aggregata alla \"17.Infanterie-Division\" e assegnata all'8\u00aa Armata del generale Johannes Blaskowitz. Venne coinvolta in diversi scontri con la cavalleria polacca: a Pabianice si trov\u00f2 a combattere con elementi della \"28\u00aa Divisione di Fanteria polacca\" e con la \"Brigata di Cavalleria Wo\u0142y\u0144ska\". Dopo la guerra, i polacchi accusarono gli uomini delle SS di aver commesso atrocit\u00e0.\nVenne in seguito trasferita nella zona di Varsavia, aggregata alla \"4.Panzer-Division\" del \"Generaloberst\" Georg-Hans Reinhardt, ma non partecip\u00f2 alla capitolazione finale della capitale polacca perch\u00e9 inviata ad est con lo scopo di sostenere un contrattacco tedesco nei pressi del fiume Bzura (battaglia del fiume Bzura).\nAl termine della campagna polacca, la \"Leibstandarte\" si era dimostrata una forza pronta e combattiva, ma proprio questa temerariet\u00e0 aveva causato gravi perdite che vennero duramente criticate dall'esercito.\nIl fronte occidentale (1940-1941).\nAll'inizio del 1940 la LAH venne rinforzata come un reggimento di fanteria completamente motorizzato e dotata di una batteria di \"Sturmgesch\u00fctz\". Quando a maggio ebbe inizio la Campagna di Francia, la \"Leibstandarte\" non ebbe difficolt\u00e0 ad attraversare la regione olandese dei Paesi Bassi fino a Rotterdam, congiungendosi con i \"Fallschirmj\u00e4ger\" del \"Generaloberst\" Kurt Student della \"7. Flieger-Division\" e della \"22. Luftlande-Infanterie-Division\".\nNei primi giorni dell'offensiva la \"Leibstandarte\" percorse 75 chilometri, assicurandosi, nell'avanzata, il controllo di molti importanti ponti - in particolare, quello vitale sopra il fiume IJssel presso Zutphen - e nei quattro giorni consecutivi, altri 215 chilometri, fino a raggiungere, come detto, Rotterdam. Dopo la capitolazione olandese, il 15 maggio, il reggimento venne posto nella riserva del Gruppo d'armate B.\nDopo il contrattacco della \"Frankforce\" britannica contro il fianco destro dell'esercito tedesco, ormai lanciato verso le coste della Manica, ad Arras, la LAH e la \"SS-Verf\u00fcgungs-Division\" vennero spostate nei pressi di Dunkerque per ridurre il perimetro della sacca, e accerchiare le forze del BEF e francesi. Nei pressi di Wormhoudt, i soldati delle SS ignorarono l'ordine di Hitler di sospendere gli attacchi e conquistarono delle postazioni di artiglieria inglese sulle colline di Wattenberg.\nDopo l'attacco i soldati del \"II.Batallion\", sotto il comando dell\"SS-Hauptsturmf\u00fchrer\" Wilhelm Mohnke, furono erroneamente informati che il loro comandante di divisione, Sepp Dietrich, era stato ucciso nel corso dei combattimenti. In quello che \u00e8 passato alla storia come il massacro di Wormhoudt, circa 80 prigionieri di guerra britannici del 2\u00ba Battaglione del Royal Warwickshire Regiment furono uccisi.\nAl termine della campagna francese, la LAH rimase in Francia, nei pressi di Metz, per preparare l'imminente invasione dell'Inghilterra, raggiungendo lo status di brigata ( soldati), con l'aggiunta di un battaglione antiaereo e una batteria di StuG.\nL'invasione della Jugoslavia e della Grecia (1941).\nNel febbraio del 1941 la \"Leibstandarte\" venne trasferita in Bulgaria per prendere parte all'invasione di Jugoslavia e Grecia. L'invasione lanciata il 6 aprile contro la Jugoslavia, duramente voluta da Hitler per il rifiuto del suo nuovo governo di accettare l'ingresso delle truppe germaniche, si svolse prevalentemente mediante bombardamenti aerei in special modo su Belgrado che fecero enormi distruzioni, migliaia di morti e di feriti. Aggregata alla 9. Panzer-Division, all'interno del XL Panzer Corps del \"General der Panzertruppen\" Georg Stumme, una parte della \"Leibstandarte\" entr\u00f2 il 12 aprile nella capitale jugoslava, mentre una seconda parte mosse dalla Bulgaria e, attraversato il confine nei pressi di Bitola, entr\u00f2 in territorio greco.\nGli uomini della LAH conquistarono Vevi il 10 aprile. Sotto la guida dell\"SS-Sturmbannf\u00fchrer\" Kurt Meyer, dopo aver subito pesanti perdite al passo di Klivi, il battaglione ricognitori della LAH prese il passo di Klisura, di cruciale importanza strategica facendo circa prigionieri tra truppe greche, britanniche e neozelandesi.\nNel contempo gli uomini del \"I. Batallion\" sotto il comando dell\"SS-Sturmbannf\u00fchrer\" Fritz Witt furono impegnate per due giorni nella battaglia di Vevi contro le forze del Commonwealth, e grazie all'arrivo della 9. Panzer-Division, comandata dal generale Alfred von Hubicki, riuscirono a sfondare la linea difensiva facendo arretrare le truppe Alleate sulla linea precedentemente raggiunta dal grosso del contingente comandato del generale Wilson. L'occupazione della citt\u00e0 di Vevi consent\u00ec ai tedeschi di conseguire l'obiettivo di isolare le due armate greche impegnate contro gli Italiani. Il 20 aprile il generale Tsolakoglou si arrese a \"Sepp\" Dietrich.\nIl 26 aprile i soldati delle SS raggiunsero il Golfo di Patrasso, e l'Oberkommando der Wehrmacht, allo scopo di tagliare la ritirata del contingente Alleato, predispose velocemente un piano per bloccare il canale di Corinto ed intrappolare le unit\u00e0 che dovevano ancora attraversare il ponte: molti dei soldati Alleati che lo avevano gi\u00e0 attraversato e che non riuscirono a fare in tempo ad imbarcarsi furono fatti prigionieri dai reparti della \"Leibstandarte\" che stavano velocemente occupando tutto il Peloponneso.\nAlla parata di Atene per celebrare la vittoria, gli uomini della LAH occuparono un posto d'onore a riconoscimento del ruolo rivestito nell'operazione.\nLe campagne sul Fronte orientale (1941-1943).\nOperazione Barbarossa (1941-1942).\nRaggiunto il rango di divisione, e rinforzata con nuovi mezzi e uomini, la LAH venne trasferita dapprima nel Protettorato di Boemia e Moravia e, poi in Polonia, aggregata al Gruppo d'armate Sud di Gerd von Rundstedt nell'imminente Operazione Barbarossa. Inizialmente parte della riserva del XIV. Panzerkorps della 1. Panzerarmee del \"Generalfeldmarschall\" Ewald von Kleist, l'unit\u00e0 a luglio venne trasferita al III. Panzerkorps, e ad agosto al XLVIII Panzerkorps. Durante quel periodo la divisione partecip\u00f2 alla chiusura della sacca di Uman' e alla sua liquidazione dal 16 luglio al 6 agosto. Terminati gli scontri a Uman' la divisione (sempre come parte del 1. Panzergruppe) venne convogliata da Hitler nella grande manovra di accerchiamento su Kiev assieme al 2. Panzergruppe di Guderian, distaccato momentaneamente dal Gruppo d'Armate Centro. La sacca venne chiusa il 15 settembre e Kiev cadde il 26, consegnando ai tedeschi prigionieri.\nAll'inizio di settembre la LAH venne trasferita alla 11. Armee sotto Eugen Ritter von Schobert, che aveva il compito di invadere e occupare la penisola di Crimea, di fondamentale importanza visto che da essa i bombardieri sovietici potevano raggiungere gli strategici campi petroliferi di Ploie\u0219ti in Romania; le forze tedesche iniziarono a muoversi da una testa di ponte stabilita oltre il Dnepr presso Berislav puntando sull'istmo di Perekop, partecipando poi alla battaglia del Mar d'Azov (26 settembre - 7 ottobre 1941), e ad occupare Rostov sul Don il 21 novembre. Tuttavia le linee di approvvigionamento erano troppe lunghe e questo rendeva i fianchi delle forze tedesche esposte ad una forte pressione da parte dei russi. Il 27 novembre la 37. Armata Sovietica, comandata da Anton Lopatin inizi\u00f2 a contrattaccare la testa di ponte costituita dalle forze tedesche, riuscendo a respingerli fuori dalla citt\u00e0.\nDopo aver superato il terribile inverno russo, la divisione venne inizialmente inclusa nel piano di battaglia dell'Operazione Blu, la grande offensiva estiva del 1942 sul fronte orientale; ma a maggio la \"Leibstandarte\" venne ritirata dal fronte e trasferita in Francia per essere riorganizzata e trasformata in divisione \"Panzergrenadier\", sebbene l'equipaggiamento fosse uguale, se non addirittura superiore a quello di vere e proprie divisioni corazzate dell'esercito. Fu inoltre tra le prime divisioni a ricevere 9 carri Tiger. Sempre in Francia prese parte, in novembre all'occupazione della Francia di Vichy e alla presa di Tolone.\nChar'kov (1943).\nNel gennaio 1943 fece ritorno sul fronte orientale dove era in corso la fase culminante della battaglia di Stalingrado; era inizialmente previsto che la divisione partecipasse insieme alle altre due divisioni scelte Waffen-SS \"Das Reich\" e \"Totenkopf\" ad un nuovo tentativo di controffensiva per sbloccare in extremis la 6. Armee accerchiata a Stalingrado. La cosiddetta \"operazione Dietrich\" non divenne mai realt\u00e0: la situazione strategica dell'esercito tedesco era molto critica e non c'era pi\u00f9 alcuna speranza di salvare le truppe a Stalingrado; la \"Leibstandarte\" invece dovette subito impegnarsi in un duro compito difensivo per frenare l'avanzata dell'Armata Rossa verso il Donec e Char'kov. Dal 2 febbraio l'Armata Rossa sferr\u00f2 l'operazione Stella e attacc\u00f2 da tre direzioni la grande citt\u00e0 ucraina difesa dalla \"Leibstandarte\" e dalla \"Das Reich\"; dopo duri combattimenti le truppe Waffen-SS furono sconfitte dalle formazioni corazzate del generale Pavel Rybalko e dovettero ripiegare verso ovest per evitare il rischio di essere a loro volta accerchiate. Char'kov venne liberata dai sovietici il 15 febbraio 1943.\nDal 5 marzo la \"Leibstandarte\" partecip\u00f2 con successo alla riconquista di Char'kov e alla difesa della linea sul fiume Donec. Inquadrata all'interno dell'SS-Panzerkorps del \"SS-Obergruppenf\u00fchrer und General der Waffen-SS\" Paul Hausser - con le divisioni \"Das Reich\" e \"Totenkopf\" - la divisione rimase inizialmente in riserva, ma ben presto venne impiegata con le altre divisioni delle Waffen-SS che manovrarono rapidamente (contando su una schiacciante superiorit\u00e0 di mezzi) per aggirare Char'kov da nord e accerchiare dentro la citt\u00e0 i resti della 3.Armata corazzata: mentre la \"Das Reich\" avanzava lungo la strada maestra da sud, la \"Leibstandarte\" e la \"Totenkopf\" proseguirono a nord per poi piegare nuovamente a sud-est per raggiungere il Donec e isolare completamente la citt\u00e0.\nIl 10 marzo 1943 iniziava la battaglia per la conquista della citt\u00e0 ucraina; la \"Totenkopf\" il 13 marzo raggiungeva \u010cuhu\u00efv sul Donec, respingendo il 1\u00ba Corpo di cavalleria della Guardia e completando la manovra di accerchiamento; la \"Leibstandarte\" marci\u00f2 su R\u00f3\u017can, mentre la \"Das Reich\" entrava nell'abitato da sud, impegnando in duri combattimenti stradali le cospicue forze della 3.Armata corazzata (rinforzate con alcune brigate di riserva) rimaste bloccate dentro l'agglomerato urbano e decise a battersi fino all'ultimo.\nAlla \"Leibstandarte\" tocc\u00f2 il compito di conquistare concretamente Char'kov combattendo strada per strada contro le truppe sovietiche, asserragliate dentro il nucleo cittadino. Furono tre giorni di furiosi combattimenti urbani che costarono gravi perdite alle due parti e che terminarono il 15 marzo 1943 con la definitiva vittoria delle Waffen-SS; le forze russe rimaste bloccate vennero distrutte, solo alcuni gruppi residui della 3.Armata corazzata, guidate dal generale Rybalko, riuscirono, nei giorni successivi, a sfuggire a est del Donec.\nLe Waffen-SS si erano prese la loro sanguinosa rivincita (pagata a caro prezzo: il Panzerkorps-SS sub\u00ec quasi perdite tra morti e feriti durante la controffensiva). dopo la umiliante ritirata da quella stessa citt\u00e0 in febbraio. La propaganda nazista avrebbe naturalmente esaltato la vittoria delle truppe scelte del Terzo Reich, magnificando l'indiscutibile valore dei comandanti e delle truppe e proclamando la ritrovata invincibilit\u00e0 della Germania (dopo le catastrofi invernali). La gigantesca Piazza principale di Char'kov sarebbe stata ufficiosamente ribattezzata \"Leibstandartenplatz\".\nKursk (1943).\nCon il mantenimento della citt\u00e0 di Or\u00ebl a nord e la riconquista di Char'kov e di Belgorod a sud, avevano determinato la formazione di un ampio saliente, esteso per circa 180 chilometri e profondo circa 100, nella zona circostante la citt\u00e0 di Kursk, e tale saliente si collocava tra l'Heeresgruppe Mitte, comandato dal feldmaresciallo G\u00fcnther von Kluge, e l'Heeresgruppe S\u00fcd, comandato dal feldmaresciallo Erich von Manstein; ai due vertici del saliente si trovavano la citt\u00e0 di Or\u00ebl a nord e la citt\u00e0 di Char'kov a sud, distanti rispettivamente 130 e 200 chilometri da Kursk.\nLa \"Leibstandarte\" poteva contare su 12 Tiger I, 72 Panzer IV, 16 Panzer III e Panzer II, e su 31 StuG III, e venne posta all'interno del II SS-Panzerkorps, comandato dal \"SS-Obergruppenf\u00fchrer\" Paul Hausser, sempre insieme alla \"Das Reich\", comandata dal \"SS-Obergruppenf\u00fchrer\" Walter Kr\u00fcger, e la \"Totenkopf\", comandata dal \"SS-Gruppenf\u00fchrer\" Max Simon, come parte della 4. Panzerarmee del \"Generaloberst\" Hermann Hoth, partendo da Belgorod avrebbe avanzato verso nord. Secondo i piani tedeschi entrambe le forze dovevano puntare su Kursk per ricongiungersi dopo pochi giorni alle spalle delle forze sovietiche nel frattempo rimaste intrappolate; le forze di terra sarebbero inoltre state appoggiate dall'aria, con l'utilizzo di circa aerei.\nPoco prima dell'inizio della battaglia,l'\"SS-Brigadef\u00fchrer\" Theodor Wisch assunse il comando della divisione, in sostituzione di Sepp Dietrich che era stato nominato comandante del I SS-Panzerkorps.\nIl 5 luglio il II SS-Panzerkorps, con le altre forze tedesche, inizi\u00f2 ad avanzare preceduto dall'azione di alcuni reparti dotati di lanciafiamme, incaricati di neutralizzare gli avamposti sovietici, nonostante lo sbarramento e la profondit\u00e0 dei campi minati, riusc\u00ec a raggiungere e a superare Beresov, mentre il III Armeekorps, la punta avanzata del distaccamento d'armata Kempf, riusc\u00ec, a dispetto di forti perdite subite ad opera della 7\u00aa Armata della Guardia, comandata dal generale Michail \u0160umilov, a raggiungere il Donec e a stabilirvi una piccola testa di ponte, ma lo sfondamento della linea Belgorod-Kursk non venne realizzato; il primo giorno dell'offensiva si chiuse con la conquista di Korovino e un progresso di soli 10 chilometri, con la perdita di morti e 350 carri armati distrutti.\nIl giorno successivo il II SS-Panzerkorps respinse un contrattacco sferrato dalla 1\u00aa Armata corazzata sovietica, comandata dal generale Michail Efimovi\u010d Katukov, e grazie all'azione delle punte avanzate del II SS-Panzerkorps, coadiuvato dall'azione dei bombardieri in picchiata, riusc\u00ec a sfondare il fronte tenuto dalla 6\u00aa Armata della Guardia, comandata dal generale Ivan \u010cistjakov, avanzando di circa 30 chilometri in direzione di Prochorovka, mentre, sul fianco destro della 4\u00aa Armata corazzata tedesca, il distaccamento Kempf si mosse dalla testa di ponte sul Donec verso nord, puntando verso R\u017eavec'.\nIl 7 luglio le SS di Hausser vennero a contatto con le forze corazzate sovietiche, le quali erano appoggiate anche da treni blindati e integrate dall'azione degli aerei da attacco al suolo \u0160turmovik, e, pur non riuscendo a realizzare una significativa avanzata verso nord est, ottennero comunque il previsto risultato di impedire un eventuale contrattacco sovietico sul fianco del XLVIII Armeekorps che proseguiva verso nord, destando la preoccupazione sia di Vatutin, che diram\u00f2 un ordine perentorio nel quale si disponeva che i tedeschi in nessun caso avrebbero dovuto superare Obojan', che del membro del Consiglio Militare Rivoluzionario Nikita Sergeevi\u010d Chru\u0161\u010d\u0451v, il quale, allarmato per la situazione che si stava creando, sostenne \"o resistiamo o i tedeschi prenderanno Kursk\".\nNei tre giorni successivi le unit\u00e0 del II SS-Panzerkorps riuscirono a fare arretrare il fronte sovietico, tenuto dalla 1\u00aa Armata corazzata e dalla 5\u00aa e 6\u00aa Armata della Guardia, nonostante, gi\u00e0 dal giorno 8, il comando tedesco avesse ricevuto rapporti di grandi concentrazioni di mezzi corazzati a nord e a nord est. Il 9 luglio, a dispetto della minaccia che si stava venendo a creare, il comando della 4\u00aa Armata corazzata dette ordine al II SS-Panzerkorps di dirigersi a nord est di Beregovoj e di raggiungere la sponda orientale del fiume Salotinka: la divisione \"Das Reich\", una volta conquistata la posizione, si sarebbe posta in assetto difensivo mentre la \"Leibstandarte\" e la \"Totenkopf\" dovevano puntare verso Prochorovka e il fiume Psel.\nIl mattino del 12 luglio le unit\u00e0 corazzate tedesche ripresero l'avanzata verso Prochorovka, ma, inaspettatamente, si trovarono di fronte la 5\u00aa Armata corazzata della Guardia e, mentre nei cieli si svolgeva la battaglia per il controllo dell'aria, la battaglia di terra si svolse senza uno schema tattico preciso: le due masse di mezzi corazzati si confusero tra loro, ingaggiando uno scontro che sarebbe durato pi\u00f9 di otto ore; il generale Rotmistrov ordin\u00f2 ai suoi reparti di avvicinarsi quanto pi\u00f9 era possibile ai carri pesanti tedeschi, in modo che i T-34 potessero annullare il vantaggio che il cannone da 88mm conferiva ai Tiger nei combattimenti a distanza e al termine della battaglia entrambe le parti avevano patito la perdita di circa 300 carri armati.\nMentre si stava svolgendo lo scontro tra le unit\u00e0 corazzate il distaccamento Kempf, il quale disponeva di 300 tra carri armati e cannoni d'assalto, si stava muovendo verso Prochorovka, trovandosi ad una distanza di soli 20 chilometri, ma, contemporaneamente, era giunta la notizia del contrattacco sovietico nel settore di Or\u00ebl e il 13 luglio Hitler convoc\u00f2 Manstein e von Kluge per ordinare loro di sospendere l\"Unternehmen Zitadelle\" a causa della necessit\u00e0 di trasferire truppe in Italia e nei Balcani, per fronteggiare la crisi generata dallo sbarco degli Alleati in Sicilia e dalla caduta di Mussolini.\nIn Italia (1943).\nIn Italia, dopo un riequipaggiamento con poco avanzati mezzi corazzati (il vulnerabile cacciacarri Marder a cielo aperto) e un iniziale dispiegamento nell'area Trento-Verona, l\"SS-Brigadef\u00fchrer\" Theodor Wisch pose il comando generale a Salsomaggiore. Divulgata via radio la notizia dell'armistizio fra Regno d'Italia e Alleati, dopo la mezzanotte dell'8 settembre il I battaglione del 1. reggimento Grenadier, un gruppo del reggimento corazzato e un reparto del battaglione cacciacarri mossero all'occupazione di Parma partendo dagli acquartieramenti di Felino e della Val Taro. Dopo cruenti combattimenti durati quasi otto ore in numerosi punti della citt\u00e0, la \"Leibstandarte\" ebbe ragione della resistenza dei militari italiani.\nSempre alle prime ore del 9 settembre trecento effettivi del 1. reggimento Grenadier, del battaglione cacciacarri e del reggimento d'artiglieria furono incaricati di occupare Cremona, riuscendovi dopo ripetuti sanguinosi scontri a fuoco tutto attorno alla citt\u00e0 e infine nel suo centro antico con reparti italiani di varie armi (che causarono 31 morti tra militari e civili, e 7 tra le SS), e la conseguente resa del comando di presidio tenuto dal generale Domenico Florio. Analogo successo ottenne nella missione di occupare Reggio Emilia (dove parte della divisione si era acquartierata all'inizio di agosto) con la perdita di cinque militari italiani. Nel pomeriggio del medesimo giorno un altro suo contingente complet\u00f2 la conquista di Piacenza, condotta fino ad allora con duri combattimenti da unit\u00e0 della Wehrmacht; nel frattempo altre sue unit\u00e0 da Modena si diressero verso Vicenza, dove assaltarono caserme, presidi e aeroporto e li costrinsero alla resa.\nA Milano il comandante della piazza, generale Vittorio Ruggero, tergivers\u00f2 per 48 ore prima di concludere un accordo: l'alto ufficiale italiano il 10 settembre sciolse quasi senza combattere la divisione Cosseria, mentre gi\u00e0 il giorno dopo i reparti della \"Leibstandarte\" ruppero l'accordo, occuparono Milano, e arrestarono il generale Ruggero che fu deportato in Germania insieme ai suoi soldati. Dopo una breve resistenza anche la guarnigione di Verona e il suo comandante, generale Guglielmo Orengo, furono disarmati e deportati dalle forze tedesche.\nContemporaneamente il III battaglione del 2. reggimento Grenadier, al comando del maggiore Joachim Peiper, mosse lungo il tratto settentrionale della via Emilia, entr\u00f2 nell'Oltrep\u00f2 pavese occupando Voghera e si posizion\u00f2 in Piemonte. Qui il 19 dello stesso mese, a Boves (Cuneo), oper\u00f2 la prima rappresaglia anti-partigiana in Italia, facendo 24 vittime civili e dando alle fiamme 350 case. Fra il 14 e il 24 settembre il I battaglione dello stesso reggimento, comandato \"pro tempore\" dal capitano Hans Roehwer, installatosi in localit\u00e0 della sponda piemontese del Lago Maggiore tra cui Meina e Baveno, attu\u00f2 il primo eccidio in Italia di 16 cittadini di religione ebraica. L'11 ottobre a Verbania-Intra un reparto dello stesso battaglione, al comando del tenente austriaco Gottfried Meir assassin\u00f2 tutti i membri della famiglia del banchiere ebreo Ettore Ovazza dopo averli catturati a Gressoney-Saint-Jean. Tra il settembre e l'ottobre del 1943 la divisione fu inoltre impegnata in Istria in operazioni anti-partigiane.\nDi nuovo sul fronte orientale (1943-1944).\nRiequipaggiata e riorganizzata a Milano il 22 ottobre 1943 in una vera e propria divisione corazzata, ridenominata \"1. SS Panzer Division \"Leibstandarte SS Adolf Hitler\"\", venne trasferita nuovamente sul Fronte orientale, nell'area di \u017dytomyr. nel novembre 1943, per prendere parte alla controffensiva tedesca.\nInquadrata all'interno del XXXXVIII. Panzerkorps della 4. Panzerarmee, la divisione marci\u00f2 lungo il corso del fiume Teteriv e fece buoni progressi nonostante la crescente resistenza sovietica della 38\u00aa Armata e della 1\u00aa Armata della Guardia; dopo il 10 dicembre l'avanzata tedesca divenne pi\u00f9 difficile e solo il 16 dicembre il \"General der Panzertruppe\" Balck, comandante del XXXXVIII. Panzerkorps riusc\u00ec a conquistare Radomy\u0161l. A questo punto il \"Feldmarschall\" von Manstein tent\u00f2 di organizzare una vasta manovra aggirante facendo risalire una parte del 48\u00ba \"Panzerkorps\" verso nord per puntare da settentrione su \u010cepovi\u010di e Malin ed accerchiare la 60\u00aa Armata sovietica che fronteggiava il 59\u00ba Corpo d'armata. La 1. Panzer-Division e la \"Leibstandarte\" marciarono a nord seguiti dalla 7. Panzer-Division, ma in pochi giorni la manovra si concluse con un fallimento: l'avanzata si svilupp\u00f2 lentamente per il forte contrasto nemico, \u010cepovi\u010di e Malyn non vennero conquistate e le divisioni corazzate, ormai indebolite dopo un oltre un mese di scontri, si trovarono di fronte ad una serie di formazioni sovietiche di riserva, tra cui il 25\u00ba Corpo carri, in fase di raggruppamento per sferrare la nuova offensiva prevista da \u017dukov e Vatutin.\nIl 21 dicembre il feldmaresciallo von Manstein di fronte al potente concentramento avversario, sospese la sua controffensiva ed ordin\u00f2 di passare sulla difensiva, mentre pi\u00f9 a sud il generale Vatutin stava completando il suo schieramento e gi\u00e0 il 24 dicembre avrebbe sferrato la sua offensiva generale in direzione di Brusilov, Kozjatin e \u017dytomyr.\nLa divisione venne quindi suddivisa in una serie di \"Kampfgruppe\", per meglio operare, e combatt\u00e9 successivamente nelle zone di Kiev e Krasnopol, venendo poi trasferita a gennaio 1944 nell'area di \u010cerkasy, parte del III. Panzerkorps della 1. Panzerarmee.\nQuando circa uomini del \"Gruppe\" Stemmermann si trovarano intrappolati nella sacca di Korsun', come tutto il III. Panzerkorps, insieme ai resti del XXXXVII. Panzerkorps, vennero inviati nell'area per evitare una nuova Stalingrado. L'arrivo del grosso della \"Leibstandarte \" e dei primi reparti della 1. Panzer-Division permise al III. Panzerkorps di riprendere l'avanzata e l'8 febbraio il \"Kampfgruppeo B\u00e4ke\" ed elementi della 16. Panzer-Division e della \"Leibstandarte\" raggiunsero il fiume Gnylyj-Tiky\u010d che doveva essere superato per raggiungere la sacca, distante circa 30 chilometri. La colonna corazzata venne nuovamente fermata, nonostante ripetuti tentativi, sulle sponde del fiume dalla crescente resistenza sovietica.\nAlla fine di queste operazioni, nel marzo 1944, la divisione vebbe trasferita dal fronte orientale per essere inviata in Belgio, dove venne nuovamente riorganizzata.\nIl fronte occidentale (1944).\nInquadrata all'interno del I SS-Panzerkorps, composto, oltre che dalla \"Leibstandarte\", dalla \"Hitlerjugend\", dalla \"G\u00f6tz von Berlichingen\", dalla Panzer-Lehr-Division e dallo schwere SS-Panzerabteilung 101, la divisione venne dislocata a nord della Senna, in vista dell'invasione Alleata ritenuta pi\u00f9 probabile nella zona del Passo di Calais; dopo lo sbarco in Normandia del 6 giugno 1944 i primi reparti della divisione raggiunsero la zona del fronte solamente tra il 7-8 giugno, e l'intera divisione una settimana dopo.\nLo sbarco in Normandia, e la ritirata verso la Germania.\nPur non riuscendo a respingere gli Alleati fino alla Manica il I SS-Panzerkorps form\u00f2 un forte dispositivo difensivo intorno a Caen, con gli uomini delle SS impegnati nella difesa del villaggio di Carpiquet, e del suo aeroporto, che erano uno degli obiettivi Alleati con l'Operazione Windsor, fermando l'avanzata della 7\u00aa divisione corazzata britannica, comandata dal generale George Erskine, nella battaglia di Villers-Bocage, dove l\"SS-Hauptsturmf\u00fchrer\" Michael Wittmann distrusse con il suo panzer Tiger 21 carri armati pi\u00f9 altri 28 veicoli corazzati, e riuscendo a tenere Caen per pi\u00f9 di un mese, continuando a mantenere intatta la linea del fronte fino ai primi giorni di agosto, nonostante l'avanzata della 1\u00aa armata americana, comandata dal generale Omar Bradley, nel settore ovest della Normandia.\nIl completo successo dell'Operazione Cobra aveva permesso agli Alleati di sfondare le fragili linee difensive tedesche e di allargare la testa di ponte in Normandia. Alla fine di luglio del 1944, la I Armata americana aveva liberato Avranches, conquistando una posizione assai utile a minacciare il fianco sinistro del dispositivo di difesa tedesco.\nProprio dal corridoio attorno ad Avranches, nei primi giorni di agosto, entr\u00f2 in azione la III Armata americana del generale George Patton; la linea meridionale del fronte tedesco collass\u00f2 sotto i colpi degli attaccanti: in pochi giorni, le truppe di Patton si aprirono la strada verso sud-est. Il Comandante del XII Gruppo d'armate alleato (generale Omar Bradley) ordin\u00f2 a Patton di sfruttare il successo spingendosi cos\u00ec con rapidit\u00e0 attraverso le linee tedesche: in pochi giorni la III Armata avanz\u00f2 per pi\u00f9 di arrivando a conquistare il 7 agosto i porti di Brest e Lorient, nonch\u00e9 la citt\u00e0 di Le Mans.\nIl 2 agosto Hitler ordin\u00f2 al feldmaresciallo von Kluge di predisporre un immediato contrattacco tra Mortain e Avranches con l'impiego di tutte le Panzer-Division disponibili. Il peso principale dell'attacco sarebbe stato sulle spalle del XLVII Panzer Korps, al comando del generale Hans \"Freiherr\" von Funck; delle otto divisioni programmate da Hitler per l'attacco, solo quattro erano effettivamente utilizzabili in battaglia e di queste solo una era a ranghi completi. Le unit\u00e0 che avrebbero preso parte alla battaglia erano la 2. Panzer-Division, la 116. Panzer-Division, e due delle migliori divisioni corazzate delle Waffen-SS (la \"Das Reich\" e appunto la \"Leibstandarte\"). A supporto delle unit\u00e0 corazzate avrebbero operato due divisioni di fanteria e cinque \"Kampfgruppe\", formati da reduci della Panzer-Lehr-Division. Le divisioni corazzate in realt\u00e0 erano gravemente indebolite, con gli equipaggi esausti e pochissimi carri armati disponibili; la \"Leibstandarte\" aveva ancora 30 mezzi corazzati, la 116. Panzer-Division solo 15 e la 2. Panzer-Division altri 25-30. L'attacco tedesco si sarebbe dovuto sviluppare inizialmente con una manovra a tenaglia attorno alla citt\u00e0 di Mortain, con le divisioni corazzate delle SS che avrebbero dovuto muovere da sud, mentre la 2. Panzer-Division e la 116. Panzer-Division avrebbero attaccato da nord.\nNonostante i successi iniziali, per\u00f2, i tedeschi non riuscirono a sfondare la linea difensiva riorganizzata dagli americani a est della citt\u00e0 e ad occupare le cruciali alture attorno a Mortain: alcune unit\u00e0 della 30\u00aa Divisione americana, infatti, riuscirono a prendere possesso di queste posizioni, occupando cos\u00ec una posizione tatticamente dominante sul campo di battaglia. Quando le nebbie del mattino si furono diradate, le forze aeree alleate poterono riprendere il volo a supporto delle operazioni difensive. In breve tempo, gli aerei americani e britannici conquistarono una schiacciante superiorit\u00e0 aerea, grazie alla quale iniziarono a colpire le unit\u00e0 corazzate tedesche impegnate in battaglia. Le divisioni tedesche subirono gravi perdite a causa delle sortite dell'aviazione alleata, riducendo cos\u00ec in modo significativo il loro potenziale offensivo.\nLa situazione in cui vennero a trovarsi le forze tedesche dopo il fallimento dell'operazione L\u00fcttich rappresent\u00f2 la premessa per la successiva disfatta della \"Wehrmacht\" nella Sacca di Falaise: difatti, mentre l'esercito tedesco si ostinava ad attaccare il fianco sinistro della testa di ponte, il resto delle unit\u00e0 alleate manovrava senza interruzioni da nord e da sud-ovest per circondare la VII Armata e la V Armata corazzata, che ancora cercavano di tenere le loro posizioni in Normandia.\nLa situazione dei tedeschi nella sacca era drammatica; il 18 agosto, i resti di quindici divisioni con oltre soldati erano ammassati in uno spazio di trenta chilometri di larghezza e diciotto di lunghezza sotto la crescente pressione alleata lungo tutti i lati del perimetro. Si profilava il rischio di una resa generale e di una \"Stalingrado in Normandia\". La ritirata divenne una lotta disperata contro quella che venne chiamata dai tedeschi \"la strada della morte\" (\"Todesgang\") tra i villaggi di Chambois, Saint-Lambert, Trun e Tournai-sur-Dive. Il 21 agosto, alle restanti truppe tedesche venne ordinato di arrendersi. La gran parte della \"Leibstandarte\" riuscirono a fuggire dalla sacca il giorno seguente, lasciando per\u00f2 dietro di loro tutti i carri armati e tutta l'artiglieria. Durante i combattimenti in Normandia la divisione aveva perso uomini.\nIl 24 agosto 1944 i soldati americani della 4\u00aa Divisione fanteria e le truppe francesi della 2\u00aa Divisione blindata raggiunsero la capitale francese, Parigi, concludendo vittoriosamente la campagna di Normandia.\nL'Offensiva delle Ardenne.\nDopo la liberazione di Parigi da parte delle forze della Francia Libera nel tardo luglio 1944, gli Alleati fermarono l'avanzata per raggrupparsi e riorganizzarsi prima di avanzare verso il Reno. La pausa permise anche alla Germania di rinforzare le proprie difese e di attestarsi lungo la Linea Sigfrido, e, date le forti perdite umane subite, circa unit\u00e0 della \"Luftwaffe\" vennero spostati nell'esercito; le truppe incapaci di continuare a combattere furono ritirate dal fronte e vennero create nuove unit\u00e0 \"Volkssturm\" addestrando dei civili. Nel contempo lo stato maggiore tedesco si erano preparato a lanciare un massiccio contrattacco ad ovest: il piano, chiamato \"Wacht am Rhein (\"Guardia sul Reno\")\", prevedeva un attacco attraverso le Ardenne, squarciando a met\u00e0 lo schieramento Alleato, per poi raggiungere in pochissimi giorni la Mosa, attraversarla, e quindi progredire rapidamente verso nord per raggiungere e conquistare il fondamentale porto di Anversa, centro logistico principale per l'afflusso dei rinforzi e dei mezzi e materiali Alleati.. Esso inizi\u00f2 il 16 dicembre in quella che divenne nota come offensiva delle Ardenne.\nPer l'offensiva il comando tedesco del gruppo d'armate B del feldmaresciallo Model concentr\u00f2 tre armate: la 6. Panzerarmee del generale Sepp Dietrich avrebbe svolto il compito principale avanzando nella valle dell'Ambleve in direzione di Liegi e poi di Anversa, con una massa (circa 640 mezzi corazzati), di quattro divisioni corazzate delle Waffen-SS, tra cui appunto anche la \"Leibstandarte\", la 5. Panzerarmee del generale Manteuffel avrebbe protetto, con tre divisioni corazzate dell'esercito, il fianco sinistro di Dietrich, marciando verso Bastogne e la Mosa di Dinant per poi procedere verso Bruxelles; la 7\u00aa armata del generale Erich Brandenberger, con tre divisioni di fanteria ed una divisione paracadutisti, avrebbe attaccato ancora pi\u00f9 a sud per sostenere il fianco sinistro di Manteuffel e bloccare eventuali controffensive statunitensi da sud.\nIl 15 gennaio il comando tedesco decise di ritirare dalla prima linea tutte e quattro le divisioni corazzate delle Waffen-SS, ormai molto indebolite dopo i ripetuti fallimenti, per riorganizzarle in vista di un trasferimento all'est.\nIn Ungheria (1945).\nIl 18 gennaio 1945, la LAH, cos\u00ec come tutta la 6\u00aa armata corazzata SS venne trasferita in Ungheria allo scopo di alleggerire la pressione dell'Armata Rossa che aveva gi\u00e0 stabilito alcune teste di ponte lungo il fiume Gran, e con l'obiettivo di riconquistare la capitale Budapest, occupata dai sovietici il 13 febbraio, oltre che di mantenere il controllo sugli impianti petroliferi di Nagykanizsa, ultima risorsa della Germania per evitare di rimanere totalmente senza rifornimenti di carburante non sintetico.\nL'attacco prese il via il 6 marzo e i tedeschi avanzarono nel settore tenuto dal 3\u00b0 Fronte Ucraino, comandato dal generale F\u00ebdor Ivanovi\u010d Tolbuchin, ma l'avanzata tedesca venne dapprima rallentata dal fango, dovuto al disgelo primaverile, e successivamente bloccata dalla resistenza della 27\u00aa armata sovietica che consent\u00ec all'Armata Rossa di contrattaccare infliggendo ai tedeschi gravi perdite in termini di uomini e di mezzi. Le linee tedesche furono sfondate il 17 marzo, costringendo sia la 6\u00aa armata SS che la 6\u00aa armata, comandata dal generale Hermann Balck, a ripiegare verso l'Austria, contravvenendo agli ordini del \"F\u00fchrer\", il quale aveva preteso la difesa ad oltranza, ed anche l'ordine impartito alla 6\u00aa armata SS di difendere Vienna si rivel\u00f2 impossibile da attuare per la totale mancanza di mezzi disponibili: lo scontro inizi\u00f2 il 2 aprile 1945 e si concluse pochi giorni dopo (il 13 aprile) con la sconfitta tedesca e la conquista sovietica della capitale dell'Ostmark.\nUltimi giorni.\nParte della LAH fin\u00ec i suoi giorni nei duri combattimenti per la difesa di Berlino. Il 23 aprile 1945, Hitler nomin\u00f2 l\"SS-Brigadef\u00fchrer\" Wilhelm Mohnke comandante del settore \"Zitadelle\", ovvero il quartiere della capitale tedesca che ospitava la Cancelleria del Reich e il \"F\u00fchrerbunker\". Il posto di comando di Mohnke era in un bunker sotto la Cancelleria del Reich, e il suo \"Kampfgruppe\" venne suddiviso in due deboli reggimenti per un totale di circa uomini. Il nucleo principale delle sue truppe era costituito dagli 800 uomini della Leibstandarte destinati come guardia del corpo di Hitler.\nDopo il suicidio del dittatore nazista Mohnke ordin\u00f2 di riunire tutta la benzina e gli esplosivi rimasti, e di dare fuoco al bunker. Il 1\u00ba maggio, a piccoli gruppi, gli ultimi occupanti del \"F\u00fchrerbunker\" cercano di scampare all'accerchiamento; non andarono lontano: scoperti dai russi durante la fuga, alcuni di loro si suicidarono, gli altri furono tutti presi prigionieri; tra questi ultimi, il \"Brigadef\u00fchrer\" Mohnke e lo \"Sturmbannf\u00fchrer\" Otto G\u00fcnsche, aiutante personale di Hitler.\nIl Generale Helmuth Weidling, comandante di fresca nomina, ordin\u00f2 il \"cessate il fuoco\" il 2 maggio alle 07:00, mentre una fredda pioggerella cadeva su Berlino. Ma nei pressi della Cancelleria i combattimenti proseguirono ancora fino alle 13:00, ad opera di alcuni reparti sbandati di SS del battaglione di Mohnke che, ignari di tutto, seguitavano a combattere.\nNel frattempo, dopo la caduta di Vienna, il grosso della LAH si arrese alle forze americane nella zona di Steyr l'8 maggio 1945.\nDecorati con la Croce di Cavaliere.\nIn totale furono 58 gli uomini decorati con la Croce di Cavaliere della Croce di Ferro.\nL'insegna divisionale.\nL'insegna divisionale \u00e8 caratterizzata da uno scudo appuntato, che presenta un intaglio al cantone sinistro del capo, di nero alla bordura d'argento a un grimaldello d'argento posto in sbarra.\nL'insegna venne realizzata da August-Wilhelm Trabandt nel 1940 dopo la campagna di Francia. Il motivo del simbolo, un grimaldello che apre tutte le porte, trova la sua origine nel ruolo \"chiave\" del reparto nella disarticolazione di importanti difese francesi. Un altro motivo, non attestato, \u00e8 quello della dedica all'allora comandante della Divisione, l'SS-Oberstgruppenf\u00fchrer Josef \"Sepp\" Dietrich, il cui cognome significa infatti, in tedesco, \"grimaldello\"."}
{"id": "119879", "revid": "125427386", "url": "https://it.wikipedia.org/wiki?curid=119879", "title": "VLAN", "text": "In telecomunicazioni e informatica il termine VLAN (Virtual Local Area Network) indica un insieme di tecnologie che permettono di segmentare il dominio di broadcast, che si crea in una rete locale (tipicamente IEEE 802.3) basata su switch, in pi\u00f9 reti locali logicamente non comunicanti tra loro, ma che condividono globalmente la stessa infrastruttura fisica di rete locale. Le applicazioni di questa tecnologia sono tipicamente legate ad esigenze di separare il traffico di gruppi di lavoro o dipartimenti di un'azienda, per applicare diverse politiche di sicurezza informatica.\nDescrizione.\nLe prime versioni proprietarie permettevano di realizzare su un singolo switch diverse reti \"virtuali\" (VLAN), assegnando ciascuna porta ad una di queste reti. Gli host collegati ad una rete VLAN potevano comunicare solo tra di loro e non con quelli collegati alle altre reti VLAN, se non per mezzo di un router connesso ad entrambe le VLAN, cio\u00e8 tramite un indirizzamento a livello 3 di \"internetworking\".\nAd esempio, ipotizziamo di avere un solo switch, e di avere la necessit\u00e0 di incrementare la sicurezza affinch\u00e9 utenti di un gruppo di lavoro non interagiscano con utenti di un altro gruppo. Attivando, via software, la gestione delle VLAN sullo switch, si pu\u00f2 impostare ad esempio che su 24 porte ethernet disponibili, le prime 12 facciano parte del gruppo 1 e le seconde 12 facciano invece parte del gruppo 2. Il risultato \u00e8 lo stesso che si otterrebbe utilizzando due diversi switch \"tradizionali\", uno per ciascuna rete, ma con alcuni vantaggi:\nIn seguito la tecnologia \u00e8 stata sviluppata, aggiungendo la possibilit\u00e0 di collegare tra loro due switch unendo le VLAN presenti su di essi (VLAN trunking), permettendo cos\u00ec la realizzazione di VLAN che si estendono nelle diverse parti di una rete aziendale, anche su scala geografica.\nQuesta tecnologia \u00e8 poi stata standardizzata come IEEE 802.1Q in modo che apparati di rete di diversi fornitori possano essere collegati tra loro in maniera interoperabile.\nRealizzazione e terminologia in IEEE 802.1Q.\nCiascuna VLAN \u00e8 identificata da un numero, detto VID (Vlan ID), che va da 1 a 4094 (0 e 4095 sono riservati).\nPer realizzare il trunking di VLAN presenti su switch diversi, \u00e8 necessario che sui collegamenti tra switch si possa identificare a quale VLAN appartiene ciascun pacchetto. Per fare questo, nel frame ethernet IEEE 802.3 viene aggiunto un campo di 12 Bit posto tra il destination address e il campo type/length, questo tag, detto VLAN TAG oppure DOT1Q TAG, contiene il VID relativo a quel pacchetto. Lo switch che riceve questo pacchetto deve quindi sapere che deve interpretare questi 12 Bit come VLAN TAG, ed il resto del pacchetto come un normale pacchetto 802.3.\nUna porta di uno switch su cui viaggiano pacchetti con il VLAN TAG \u00e8 detta \"tagged\" o \"trunk port\". Viceversa, una su cui viaggiano pacchetti senza VLAN TAG \u00e8 detta \"access port\". Alcuni switch accettano anche un traffico misto di pacchetti tagged e non tagged, e una porta configurata in questo modo \u00e8 detta \"hybrid port\".\nPi\u00f9 in generale l'appartenenza di un host ad una VLAN pu\u00f2 essere definita secondo diversi criteri:\nTagged e Untagged Port e VLAN con porte in comune.\nNel caso in cui si voglia implementare una situazione in cui si devono creare due VLAN distinte (VLAN1 e VLAN2) dove per\u00f2 devono essere presenti alcune macchine visibili su entrambe le VLAN bisogna configurare lo switch come segue:\nCome si pu\u00f2 notare, la porta 1 \u00e8 presente in entrambe le VLAN (tagged) ed \u00e8 l'unica che sar\u00e0 visibile su tutte e due le sottoreti.\nNaturalmente la scheda di rete collegata a quella porta deve poter riconoscere il protocollo IEEE 802.1q ed avere il software necessario per poter configurare entrambe le VLAN.\nL'unica cosa importante da tenere presente \u00e8 che il VID (VLAN ID) deve essere lo stesso inserito nella configurazione dello switch.\nNon tutte le schede di rete hanno la possibilit\u00e0 di configurare le VLAN ed \u00e8 buona norma scaricare i driver e il software ufficiale del produttore in quanto, se la scheda di rete viene riconosciuta dal sistema, \u00e8 molto probabile che abbia caricati i driver necessari per un funzionamento di basso livello."}
{"id": "119880", "revid": "1924342", "url": "https://it.wikipedia.org/wiki?curid=119880", "title": "The Smashing Pumpkins", "text": "The Smashing Pumpkins sono un gruppo musicale alternative rock statunitense formatosi a Chicago nel 1988.\nLa band nasce dall'idea di Billy Corgan (voce e chitarra) e James Iha (chitarra), all'epoca due ragazzi appassionati principalmente di musica hard rock, new-wave e psichedelica. A una prima formazione chitarra elettrica/batteria, si aggiunge poi la bassista D'arcy Wretzky e successivamente il batterista Jimmy Chamberlin, dopo gli inizi con batteria elettronica.\nSono considerati una delle band pi\u00f9 importanti degli anni novanta Il gruppo ha raggiunto il picco della popolarit\u00e0 internazionale tra il 1995 e il 1997 in seguito alla realizzazione del doppio concept album \"Mellon Collie and the Infinite Sadness\"..\nStoria del gruppo.\nDalle origini a \"Gish\" (1988-1992).\nLa band si fa conoscere agli inizi degli anni novanta nei locali underground di Chicago, proponendo una musica tendenzialmente affine al metal e al grunge, caratterizzata per\u00f2 da influenze dream pop, gothic rock e psichedeliche che li rendono allo stesso tempo diversi e unici.\nI testi delle canzoni richiamano sempre una sorta di dolore (gi\u00e0 da \"Gish\", loro primo lavoro), quasi un malessere o una vena malinconica, che accompagner\u00e0 gli Smashing Pumpkins in tutta la loro carriera.\n\"Siamese Dream\", \"Pisces Iscariot\" e i primi conflitti (1993-1994).\nIl secondo album in studio, \"Siamese Dream\", prosegue sulla linea di \"Gish\", alleggerendo la vena metal e spingendo verso un hard rock pi\u00f9 melodico. Viene dato spazio a chitarre acustiche e tastiere, in special modo su lente ballate come \"Spaceboy\". Il tono dei brani \u00e8 sempre malinconico, ma la voce di Corgan \u00e8 meno arrabbiata. Il disco \u00e8 un successo mondiale da oltre 6 milioni di copie, sostenuto dai singoli \"Cherub Rock\", \"Today\" e la morriconiana \"Disarm\".\nDiscorso simile per \"Pisces Iscariot\", album composto da B-side uscito nell'anno seguente, nel quale c'\u00e8 spazio per una cover di \"Landslide\" ballata dei Fleetwood Mac. Il pubblico degli Smashing Pumpkins cresce e la band raccoglie consensi in America e oltre, grazie anche ai concerti.\nContemporaneamente a questo buon riscontro di pubblico, si vengono a creare i primi conflitti. Durante la registrazione di \"Siamese Dream\", per alterni motivi, i membri del gruppo disertano la sala prove, inducendo Corgan a realizzare gran parte delle tracce da solo, suonando anche basso e seconda chitarra. Questa sar\u00e0 la causa del primo di una serie di scontri interni al gruppo, che vedranno in particolare Corgan imporsi come unico traino della band.\n\"Mellon Collie and the Infinite Sadness\" (1995-1997).\nL'uscita di \"Mellon Collie and the Infinite Sadness\" segna un nuovo capitolo nella storia della band. Il disco \u00e8 un doppio album, diviso in due sezioni differenti, fortemente voluto da Billy Corgan che \u00e8 autore di tutti i pezzi esclusi un paio composti da James Iha. Il disco \u00e8 una raccolta che spazia ancora di pi\u00f9 nell'universo rock, proponendo brani in tono con le origini (\"Zero\"), ballate che guardano al mondo pop (\"1979\") e pezzi inaspettatamente romantici rispetto alla ruvida impostazione precedente (\"Tonight, Tonight\").\nIl tour seguente al disco segner\u00e0 un nuovo cambiamento di rotta nella band. Il 12 luglio del 1996 in un albergo di New York, il tastierista turnista dei Pumpkins, Jonathan Melvoin, viene stroncato da una overdose di eroina; con lui si trova il batterista Jimmy Chamberlin, anch'egli tossicodipendente. La situazione era nota al resto del gruppo gi\u00e0 da tempo e Chamberlin, dati gli infruttuosi tentativi del resto della band di farlo smettere, viene estromesso. Il tour prosegue con tale formazione \"troncata\".\n\"Adore\" e i cambi di formazione (1998-1999).\nL'album \"Adore\" del 1998 cambia nuovamente lo stile della band. Alla base ritmica offerta da Chamberlin si sopperisce con un forte uso di basi ritmiche e batterie elettroniche, sulla quale si muovono chitarre e basso, con in aggiunta alcuni inserti di pianoforte. Le canzoni abbracciano ancora di pi\u00f9 la melodia, rallentando nella velocit\u00e0; i temi, sempre intimisti, abbandonano quasi totalmente l'autolesionismo per permearsi di disillusione e amarezza: non a caso, la stesura del disco avviene in concomitanza con la morte della madre di Billy Corgan, fattore che influenza non poco testi e arrangiamenti..\nI rapporti interni alla band si fanno sempre pi\u00f9 difficili. Il 1999 segna il ritorno di Chamberlin, disintossicato e pronto per entrare in studio. Ma proprio durante la registrazione del nuovo disco, si annuncia l'uscita di D'arcy per dedicarsi alla carriera di attrice, ma solo pi\u00f9 tardi Corgan stesso ammetter\u00e0 che i motivi reali erano ancora di tossicodipendenza. Prende il suo posto Melissa Auf der Maur, ex bassista delle Hole e amica dello stesso Billy Corgan.\n\"Machina I\" e \"II\", il primo scioglimento (2000-2005).\nIl 2000 vede l'uscita di \"Machina/The Machines of God\". In questo concept-album si riversano tutte le esperienze musicali di Corgan applicate ai precedenti lavori. Alle chitarre distorte e risonanti in primo piano vengono affiancate le tastiere, e le une si alternano alle altre a seconda dei brani; il basso cerca un nuovo spazio tentando di uscire dal semplice schema seguito finora, sbilanciandosi in arrangiamenti lievemente pi\u00f9 elaborati. In \"Machina I\" si fondono il nuovo amore per l'elettronica (\"Raindrops + Sunshowers\"), la ballata romantica (\"With Every Light\", \"Try, Try, Try\"), fino all'hard rock (\"Glass and the Ghost Children\"), anch'esso contaminato dall'elettronica.\nNonostante la commistione di generi, che a un primo ascolto sembra cercare l'approvazione di un mercato molto pi\u00f9 pop e commerciale, non sembra deludere le aspettative del pubblico . Nei testi di \"Machina\" prevale ora l'amore e i rapporti tra l'Io, la donna amata e Dio, triangolo ideale e indissolubile rappresentato sin dalla copertina (due amanti in un calice, cullati dalle mani di Dio); in altri brani viene ripreso il tema malinconico della morte, ma questa volta, diversamente dalle altre, non c'\u00e8 molta rassegnazione, quanto una sorta di ottimismo e speranza che si fa strada tra le note a volte struggenti e dolorose.\nLa leadership di Corgan \u00e8 ormai incontrastata, tanto da far passare in secondo piano tutti i componenti della band; e proprio all'apice del successo del singolo si contrappone la fine del gruppo, annunciata da una emittente radiofonica, che verr\u00e0 ufficializzata al termine del tour che si concluder\u00e0 al Metropolitan di Chicago con uno show di oltre quattro ore.\nDopo lo scioglimento del gruppo, Corgan decide di far pubblicare il seguito dell'ultimo album, \"Machina II/The Friends and Enemies of Modern Music\", registrato durante le session di \"Machina I\". Il progetto, che doveva essere un doppio album, non convince l'etichetta Virgin Records, che mette il suo veto. Corgan ne fa stampare 25 copie su vinile, distribuendole a conoscenti e amici con disposizione di incoraggiarne la diffusione tramite Internet.\nIn \"Machina II\" si ritrovano nuovi spunti. Di nuovo la chitarra distorta affiancata dalla batteria di Chamberlin. Diversi brani presentano canzoni gi\u00e0 ascoltate in forme pi\u00f9 crude, con un impatto pi\u00f9 violento all'ascolto. Le tracce si susseguono senza apparente soluzione di continuit\u00e0. Compiuto l'ultimo atto, della band rimane solo una raccolta, edita questa volta dalla Virgin e supportata dalla band probabilmente per obblighi contrattuali, che niente di nuovo aggiunge a quanto \u00e8 stato fatto finora.\nTerminata l'era dei Pumpkins, non terminano i battibecchi tra i componenti della band. Allo scioglimento della band, Billy Corgan ha chiamato in causa il pop, dichiarandosi \"stanco di combattere le Britneys\" . Al termine del fallito progetto Zwan, attraverso il suo sito ufficiale, ha deciso di rivelare quelli che secondo lui sarebbero stati i veri motivi dello scioglimento dei Pumpkins, ovvero l'ingratitudine di James Iha e la tossicodipendeza di D'arcy:\nIn un successivo momento poi, sempre dallo stesso sito, cerca il riappacificamento con Iha:\nIl ritorno e \"Zeitgeist\" (2006-2008).\nDopo l'uscita del suo disco da solista \"TheFutureEmbrace\", Corgan ritorna ancora una volta sui suoi passi, affermando di voler riportare in vita i The Smashing Pumpkins, quando, neanche un anno prima, aveva dichiarato di essere pronto per una carriera solista.\nDurante l'autunno 2006 gli Smashing Pumpkins entrano in studio per registrare un nuovo album. Billy Corgan, attraverso un MySpace Bulletin, annuncia il titolo dell'album, \"Zeitgeist\", poi uscito il 10 luglio 2007. Corgan e Chamberlin sono gli unici a prendere parte alla \"reunion\", lasciando fuori James Iha e Melissa Auf der Maur. La band si esibisce, per la prima volta dal 2000, il 22 maggio 2007 a Parigi dove vengono presentati i nuovi musicisti: Jeff Schroeder, Ginger Reyes e Lisa Harriton, rispettivamente secondo chitarrista, bassista e tastierista.\nIl 2 gennaio 2008, via iTunes, viene commercializzato \"American Gothic\", un EP di quattro canzoni acustiche. Le canzoni (\"\"The Rose March\", \"Pox\", \"Again, Again, Again (The Crux)\" e \"Sunkissed\"\") sono state registrate dalla band nel Pass Studio di Los Angeles, nel periodo di pausa tra il tour statunitense e quello europeo. L'artwork dell'EP \u00e8 invece scaricabile dal sito ufficiale. Il 23 aprile 2008 Billy Corgan e Jimmy Chamberlin hanno introdotto i The Smashing Pumpkins nella RockWalk di Hollywood. Durante il mese di novembre dello stesso anno gli Smashing Pumpkins hanno celebrato i loro vent'anni di attivit\u00e0 con un minitour negli States, suonando dopo vari anni a Chicago. La loro canzone \"Today\" tratta da \"Siamese Dream\" viene inserita nella colonna sonora del videogioco di Activision \"Guitar Hero World Tour\". Inoltre il nuovo singolo della band, \"G.L.O.W.\", \u00e8 stato inserito in esclusiva nel gioco, dando cos\u00ec ai fan di \"Guitar Hero\" accesso alla musica degli Smashing Pumpkins prima di chiunque altro. Il nuovo brano, unitamente ad altri due pezzi della band, \"1979\" e \"The Everlasting Gaze\", \u00e8 stato reso disponibile dopo il lancio del gioco come pacchetto aggiuntivo scaricabile.\n\"Teargarden by Kaleidyscope\" e \"Oceania\" (2009-2013).\nNel 2009 il batterista Jimmy Chamberlin ha lasciato il gruppo, che si \u00e8 messo subito alla ricerca di un nuovo batterista con un appello online. Viene sostituito dal diciannovenne Mike Byrne, scelto da Corgan, che ha battuto nelle audizioni batteristi come Jeff Lenz (The Lassie Foundation) e John Dolmayan (System of a Down) .\nIl 16 settembre 2009 Billy Corgan ha annunciato il titolo di un nuovo progetto, \"Teargarden by Kaleidyscope\". Si tratta di un progetto musicale innovativo, costituito secondo Corgan da quarantaquattro canzoni che avrebbero dovuto essere rese disponibili, una per volta, gratuitamente su Internet. Il 7 dicembre 2009 la prima canzone, \"A Song for a Son\", viene messa a disposizione per il download sul sito ufficiale della band. A dispetto dei propositi il progetto \u00e8 terminato con la decima canzone ed il gruppo si \u00e8 concentrato per la registrazione di un album tradizionale. Otto dei dieci brani sono stati raccolti in due EP da quattro brani intitolati \"Vol. 1: Songs for a Sailor\" e \"Vol. 2: The Solstice Bare\".\nIl 22 dicembre il sito \"Spinner\" ha pubblicato due video esclusivi nei quali Billy Corgan ha parlato della band e dei progetti futuri. Facendo riferimento al passato ha ammesso come \"rompere\" la band sia stato un errore.\nNel mese di marzo 2010 viene annunciato che anche la bassista Ginger Reyes e la tastierista Lisa Harriton hanno lasciato il gruppo. Nel frattempo il gruppo ha continuato le registrazioni e il tour con Mark Tulin come bassista provvisorio . Il 9 maggio 2010 viene annunciato tramite il Twitter del gruppo che la nuova bassista \u00e8 Nicole Fiorentino. Per mezzo della pagina Facebook del gruppo, invece, il 26 aprile 2011 viene annunciata l'uscita dell'album \"Oceania\", prevista verso settembre dello stesso anno. L'uscita dell'album fu poi rinviata a marzo 2012 e, successivamente, al 19 giugno 2012, data di effettiva pubblicazione. \"My Love Is Winter\", brano contenuto nel nuovo disco, viene successivamente inserito nella colonna sonora del videogioco del 2014 \"Watch Dogs\", della Ubisoft Montreal.\nDa \"Monuments to an Elegy\" a \"Shiny and Oh So Bright, Vol. 1 / LP: No Past. No Future. No Sun.\" (2014-presente).\nIl 5 febbraio 2014 Billy Corgan conferma di essere al lavoro su del nuovo materiale per la sua band. Il 25 marzo successivo il cantante annuncia che i The Smashing Pumpkins hanno firmato un contratto con la BMG per pubblicare due album entro la fine del 2015. I due album si intitoleranno \"Monuments to an Elegy\" e \"Day for Night\". L'8 maggio Corgan comunica che Tommy Lee, dei M\u00f6tley Cr\u00fce, suoner\u00e0 la batteria in \"Monuments to an Elegy\" al posto di Mike Byrne. Successivamente, a giugno, viene confermata l'uscita dalla band sia di quest'ultimo che della bassista Nicole Fiorentino. L'11 settembre viene annunciato che \"Monuments to an Elegy\" verr\u00e0 pubblicato il 9 dicembre 2014.\nA inizio 2015 Corgan annuncia che il nuovo album non si chiamer\u00e0 pi\u00f9 \"Day for Night\", ma del nuovo titolo rivela solo l'acronimo \"SFTMITHOTS\".\nSuccessivamente viene annunciata una breve serie di concerti tra Europa e Stati Uniti, nei quali la formazione viene completata dal bassista Mark Stoermer (dei The Killers) e dal batterista Brad Wilk (dei Rage Against the Machine).\nNel giugno 2015 Corgan e Schroeder vengono affiancati da Katie Cole per il tour \"In Plainsong: An Acoustic-Electro Evening\".\nIn occasione del \"The End Times Tour\" insieme a Marilyn Manson, Jimmy Chamberlin, riconciliatosi con Billy Corgan, fa il suo ritorno alla batteria. Jack Bates \u00e8 il bassista.\nNel successivo tour \"In Plainsong\" del 2016, anche James Iha torna a suonare con Corgan e Chamberlin in alcune date, a distanza di 16 anni dall'ultimo concerto con questa formazione. Per questo tour fanno parte della formazione anche Katie Cole e Sierra Swan.\nNel mese di Febbraio 2018, tramite il sito ufficiale, la band annuncia il ritorno con un tour negli Stati Uniti denominato \u201cShiny and Oh So Bright Tour\u201d e pubblica un video di presentazione su YouTube. La band sar\u00e0 composta da Billy Corgan, James Iha, Jeff Schroeder e Jimmy Chamberlin; non ci sar\u00e0, invece, la storica bassista D'Arcy Wretzky. Nel tour verranno suonate principalmente le canzoni dei loro primi 5 album. L'8 giugno 2018 viene pubblicato il nuovo singolo \"Solara\" insieme al relativo video su YouTube, seguito il 13 settembre dal singolo \"Silvery Sometimes (Ghosts)\", il cui video viene pubblicato il mese successivo su YouTube.\nIl 16 novembre 2018 esce infine l'album \"\".\nNel mese di Agosto 2020, la band rilascia su YouTube i singoli \"Cyr\" e \"The Colour Of Love\", con i quali vira decisamente verso un inedito synth pop che, come tipico, divider\u00e0 l'opinione dei fan. In particolare, nel videoclip di \"Cyr\" i commenti si soffermano sia sul sound (che per molti richiama la musica Anni '80 dei Depeche Mode, pi\u00f9 volte riproposti in cover durante precedenti concerti) che sulle movenze \"dance\" di Jimmy Chamberlin. Questi brani faranno parte dell'imminente album \"Cyr\" che sar\u00e0 pubblicato il 27 novembre 2020 dalla loro nuova etichetta Sumerian Records, che \u00e8 stato stabilito come seconda parte della serie \"Shiny and Oh So Bright\".\nTra Ottobre 2020 e Gennaio 2021 la band ha annunciato il seguito di \"Mellon Collin and Infinite Sadness\" e \"Machina/The Machine of God\", oltre alla conclusione delle registrazione della riedizione di \"Machina II/The Friends and Enemies of Modern Music\".\nStile musicale e influenze.\nGli Smashing Pumpkins sono considerati uno dei gruppi pi\u00f9 rappresentativi del rock alternativo degli anni novanta.\nControversa \u00e8 l'appartenenza del gruppo al movimento grunge: alcuni critici musicali vi inseriscono parte della produzione del gruppo (in particolare i primi due album, \"Gish\" e \"Siamese Dream\" e il singolo \"Bullet with Butterfly Wings\"), mentre diversi altri sottolineano le differenze stilistiche e le diverse influenze degli Smashing Pumpkins rispetto ai contemporanei gruppi grunge (tesi avvalorata anche dalla differente provenienza geografica del quartetto, decisamente lontana dalla scena di Seattle). Nel corso degli anni la band ha sperimentato diversi generi come gothic rock, heavy metal, dream pop, shoegaze, rock psichedelico, rock progressivo ed elettronica.\nIl frontman Billy Corgan ha dichiarato influenze per gli Smashing Pumpkins: il rock gotico/post-punk di The Cure e Bauhaus, l'heavy metal dei Black Sabbath, Jimi Hendrix per quanto riguarda l'abilit\u00e0 chitarristica e Cheap Trick per la voce. Ha inoltre dichiarato che il metal dei Pantera (che Corgan ritiene una delle band migliori di sempre) ha influenzato il loro album Mellon Collie and the Infinite Sadness. Altre influenze sono Led Zeppelin e Beatles.\nLa band stessa ha influenzato vari gruppi musicali ed artisti, tra i quali: Chino Moreno (Deftones), Panic! At the disco, Weezer, Marilyn Manson e My Chemical Romance. Il cantante di quest'ultima band, Gerard Way, ha dichiarato che il gruppo musicale ha preso a modello gli Smashing Pumpkins durante la loro carriera."}
{"id": "119881", "revid": "9", "url": "https://it.wikipedia.org/wiki?curid=119881", "title": "Subnet", "text": ""}
{"id": "119883", "revid": "1718925", "url": "https://it.wikipedia.org/wiki?curid=119883", "title": "Orbita polare", "text": "Un'orbita polare \u00e8 un'orbita che permette al satellite che la percorre di passare sopra entrambi i poli del corpo celeste su cui ruota (ad esempio un pianeta). Quindi l'orbita polare \u00e8 un caso particolare di orbita inclinata rispetto al piano equatoriale con un'inclinazione molto vicina ai 90\u00b0 rispetto all'equatore. Un particolare tipo di orbite polari sono le orbite eliosincrone, che hanno la propriet\u00e0 di passare sopra ogni punto a terra sempre alla stessa ora locale. In questo caso si parla anche di \"morning orbit\" o \"afternoon orbit\", in base all'ora in cui il satellite attraversa l'equatore, o anche di \"dawn-dusk\" o \"early morning orbit\". L'orbita eliosincrona \u00e8 ottenuta scegliendo un particolare abbinamento dei parametri di altezza e inclinazione. Questa propriet\u00e0 offre alcuni vantaggi: da un lato mantiene un lato del satellite sempre in ombra (facilitando la dissipazione del calore da parte di alcune apparecchiature di bordo), dall'altro permette di effettuare osservazioni della Terra sempre alle stesse condizioni di illuminazione solare. La maggior parte delle orbite terrestri polari sono di questo tipo. \nUna volta fissato il piano orbitale, quasi perpendicolare alla rotazione del corpo centrale, il satellite passer\u00e0 sopra il pianeta con diverse longitudini, quindi passer\u00e0 sopra ogni regione del corpo centrale. Per questa caratteristica, l'orbita polare \u00e8 spesso utilizzata per missioni di mappatura e osservazione terrestre ovvero telerilevamento e satelliti meteorologici. \nPoich\u00e9 non esistono orbite geostazionarie polari, per ottenere un'esposizione su un solo polo per lungo tempo, bench\u00e9 a grande distanza, vengono utilizzate delle orbite ellittiche con grandi eccentricit\u00e0 e con apogeo sopra la zona da osservare: queste orbite, molto utilizzate dall'Unione Sovietica durante la Guerra Fredda, sono definite orbite Molniya."}
{"id": "119885", "revid": "2225", "url": "https://it.wikipedia.org/wiki?curid=119885", "title": "MAC Address", "text": ""}
{"id": "119888", "revid": "599013", "url": "https://it.wikipedia.org/wiki?curid=119888", "title": "Scheda audio", "text": "Una scheda audio (o scheda sonora), in elettronica, \u00e8 una scheda di espansione di un computer che si occupa di elaborare un flusso audio digitale in ingresso (da una memoria o trasferito attraverso una rete) in un segnale analogico o digitale da inviare in uscita a una periferica audio per essere riprodotto/trasdotto in un segnale sonoro percepibile dall'utente. \nLa maggior parte delle schede audio attuali \u00e8 anche in grado di operare in maniera inversa, ovvero ricevere segnali audio in input (da microfoni o strumenti musicali) e inviarli all'unit\u00e0 di elaborazione della scheda per l'elaborazione e successiva memorizzazione in output su vari possibili supporti.\nStoria.\nNei primi anni di commercializzazione dei PC IBM e compatibili, visto anche l'iniziale orientamento per l'uso in ufficio, non erano disponibili schede audio. In questi computer era previsto unicamente un piccolo altoparlante interno deputato alla riproduzione di semplici \"beep\" di avvertimento.\nUna delle prime schede di espansione per generare suoni pi\u00f9 complessi \u00e8 stata, nel 1987, la AdLib, basata sul chip Yamaha YM3812. Nello stesso periodo venne immessa sul mercato la \"Creative Music System\" della Creative Technology basata sul Philips SAA1099, cui segu\u00ec dopo un paio di anni la scheda Sound Blaster, che affiancava al chip Philips quello della Yamaha, diventando compatibile con il software sviluppato per la scheda AdLib.\nQueste schede furono per alcuni anni lo standard di fatto per quanto riguardava le schede audio per PC, tanto che gli altri produttori realizzarono schede che, pur avendo caratteristiche spesso superiori, rimanevano ad esse compatibili.\nA partire dalla Sound Blaster, ai circuiti che generavano i suoni per sintesi, ovvero generando e miscelando varie forme d'onda elementari, si affianc\u00f2 la possibilit\u00e0 di riprodurre audio campionato digitalmente, inizialmente con frequenze di campionamento basse (23 kHz) e campioni a 8 bit, per poi crescere nei vari modelli fino a raggiungere dapprima la qualit\u00e0 audio dei Compact disc (16 bit e 44 kHz) e successivamente superarla\nCaratteristiche generali.\nUna scheda audio tipica include un chip sonoro solitamente equipaggiato con un convertitore digitale-analogico che converte onde sonore registrate o generate in digitale in un segnale analogico. Questo segnale \u00e8 indirizzato a un connettore al quale pu\u00f2 essere connesso un amplificatore o un'apparecchiatura simile.\nLe architetture pi\u00f9 avanzate solitamente includono pi\u00f9 di un chip sonoro, e dividono fra sintetizzatore di suoni (solitamente usato per generare suoni in tempo reale con poco uso della CPU) e riproduzione digitale di suoni.\nLe schede audio pi\u00f9 avanzate possiedono anche un processore (CPU) proprio per migliorare l'elaborazione del suono.\nNei PC di fascia medio-bassa la scheda audio \u00e8 di solito integrata in un chip della scheda madre, per contenere i costi e i consumi. Queste schede audio, pur non avendo funzionalit\u00e0 di elaborazione avanzate, sono in grado di riprodurre suoni ad alta qualit\u00e0 e dispongono di uscite per sistemi di altoparlanti surround fino a 9.1.\nConnessioni.\nLa maggior parte delle schede audio in commercio (integrate o no) a partire dal 1999 segue lo standard Microsoft PC 99 per la colorazione delle uscite:\nCanali e polifonia.\nDue importanti caratteristiche di una scheda audio sono:\nSpesso i termini vengono utilizzati entrambi per indicare il grado di polifonia, non la configurazione delle uscite.\nLe schede pi\u00f9 datate avevano una polifonia di 3 voci, ma un solo canale audio in cui venivano mixate le voci.\nPer diversi anni, le schede per PC avevano da 9 a 18 voci, per lo pi\u00f9 usate per la riproduzione di musica MIDI, ma solo una (\"mono\") o due (\"stereo\") voci e canali per la riproduzione di suoni digitali. Quando dovevano essere riprodotti due o pi\u00f9 suoni, essi erano mixati a livello software. Gran parte delle schede audio integrate ed economiche, pur avendo diversi canali audio (5.1, 7.1), non hanno nessuna polifonia a livello hardware.\nOggi, una scheda che fornisce una polifonia hardware viene definita un \"acceleratore audio\" e include funzioni avanzate per il calcolo del suono 3D o effetti DSP in tempo reale.\nAccelerazione audio.\nAlcune schede riescono ad elaborare i segnali audio secondo l'ostruzione e l'occlusione, sgravando questo compito che altrimenti andrebbe a gravare sulla CPU, uno dei tanti nomi per questi metodi d'accelerazione \u00e8 \"Environmental Audio\" (le prime schede audio per il grande pubblico che permisero questa funzione vennero commercializzate nel '98), inizialmente sfruttabili dalle API EAX (in ambito Windows e proprietarie della Creative Technology) e successivamente dalle pi\u00f9 recentementi librerie OpenAL, questo permette una maggiore immersivit\u00e0, rendendo di fatto l'audio 3D.\nAltre funzioni possono essere l'alterazione di segnali audio in modo da simularne l'effetto in un determinato ambiente, cos\u00ec come la regolazione precisa sull'equalizzazione e la distribuzione del suono (regolazione del volume per ogni altoparlante), oppure la rimozione della voce umana (funzione karaoke).\nAudio per schermi.\nUn PC dotato di porta HDMI richiede un driver specifico per l'uscita audio del flusso Hdmi (driver distinto da quello della scheda installata per la sezione audio ordinaria). Questo driver solitamente prende il nome di Display Audio (Audio per schermi). Ad esempio i PC con scheda audio Realtek e scheda grafica Intel richiedono, per il funzionamento audio della porta Hdmi, il driver Audio Intel per schermi."}
{"id": "119890", "revid": "1305772", "url": "https://it.wikipedia.org/wiki?curid=119890", "title": "Sant'Apollonio", "text": ""}
{"id": "119891", "revid": "15756", "url": "https://it.wikipedia.org/wiki?curid=119891", "title": "Mytilus galloprovincialis", "text": "Il mitilo o muscolo (\"Mytilus galloprovincialis\" ), Regolamento (CE) N. 1638/2001 e Regolamento (CE) N. 216/2009), \u00e8 un mollusco bivalve ed equivalve. I mitili vengono chiamati comunemente in Italiano regionale anche cozze, muscoli, peoci, pedoli, m\u00f3scioli, a seconda della zona geografica. Quando \u00e8 necessario distinguere questa specie dalle altre del genere \"Mytilus\", essa viene indicata con l'espressione mitilo mediterraneo.\nMorfologia.\n\u00c8 un mollusco lamellibranco, dotato cio\u00e8 di branchie a lamelle che assorbono l'ossigeno per la respirazione e che trattengono contemporaneamente il cibo per l'alimentazione, costituita soprattutto da plancton e particellato organico in sospensione.\nLa valva, composta principalmente da carbonato di calcio, si presenta esternamente di colore nero o nero-viola, con sottili cerchi d'accrescimento radiali e concentrici verso la parte appuntita; internamente si presenta invece di colore madreperla, ma con una superficie liscia. Le due valve sono tenute insieme da una cerniera con tre o quattro dentelli.\nLa forma \u00e8 grossolanamente a goccia, con il margine valvare arrotondato da un lato e appuntito e leggermente incurvato dall'altro.\nUna volta aperto, il mollusco mostra il mantello che contiene tutti gli organi interni, tra cui quelli riproduttivi.\nLa distinzione tra i due sessi \u00e8 possibile grazie all'osservazione del colore del mantello stesso, il quale, una volta raggiunta la piena maturit\u00e0 sessuale, si presenta di colore giallo crema nei maschi e di colore rosso arancio nelle femmine.\nL'animale si lega al supporto attraverso il bisso, che contiene da fibre composte da L-3,4-diidrossifenilalanina (DOPA), sostanza studiata per la sua straordinaria resistenza alla trazione: per la parte prossimale della fibra la resistenza \u00e8 di 35 megapascal e per la parte distale di 75 megapascal. La parte prossimale del bisso pu\u00f2 essere allungato a tre volte la sua lunghezza e quindi ha una relativamente elevata estensibilit\u00e0, che viene superato solo dalla seta di ragno, tra fibre naturali di origine animale. La parte distale, pi\u00f9 resistente allo strappo, pu\u00f2 essere allungata fino al doppio della sua lunghezza. Rispetto ai capelli, i fili di bisso hanno una superficie della fibra liscia e senza squame; la sezione trasversale ellittica permette di distinguerla dalle fibre della seta. Il diametro delle fibre di bisso \u00e8 compreso tra 10 e 45 micrometri, il che significa che sono tra le fibre animali naturali pi\u00f9 fini.\nDistribuzione.\nLa distribuzione naturale del mitilo mediterraneo comprende tutte zone ove vi siano scogli, emersi o sommersi, in tutto il Mediterraneo, il Mar Nero e la fascia costiera dell'Atlantico orientale, dal Marocco alle Isole Britanniche.\nIl mitilo si \u00e8 naturalizzato in diverse regioni del mondo: in Giappone, California, Sudafrica, Australia meridionale e Nuova Zelanda. In queste localit\u00e0 il mitilo mediterraneo compete con la fauna locale ed \u00e8 perci\u00f2 considerata specie invasiva, dannosa per gli ecosistemi. Per questo motivo esso compare nella lista delle cento specie invasive pi\u00f9 dannose.\nUtilizzo per l'alimentazione.\nI mitili sono frutti di mare molto apprezzati. Per questo motivo essi sono allevati in vivai distribuiti in tutto il Mediterraneo e in alcune zone, particolarmente vocate, si pratica la pesca dei mitili selvatici.\nNella parte edibile del mitilo si ha una media di 58 calorie ogni . I mitili sono caratterizzati dalla presenza di sostanze importanti dal punto di vista nutrizionale: il ferro ammonta a ogni di parte edibile e significativa \u00e8 l'alta percentuale di acidi grassi polinsaturi, tra cui l'acido eicosapentaenoico e l'acido docosaesaenoico, come anche \u00e8 rilevante la presenza di pochi acidi grassi saturi, rispetto ad altri cibi di origine animale. Altrettanto importante \u00e8 la presenza nei mitili di sostanze antiossidanti, come il selenio e la vitamina E.\nMolte sono le ricette gastronomiche che vedono i mitili come protagonisti; se ne segnalano alcune: \nCautele.\nIl mitilo mediterraneo \u00e8 edule, ma il suo consumo richiede molte precauzioni poich\u00e9 esso, se cresciuto in zone marine prossime a scarichi urbani od in zone ove le correnti marine trascinano elementi provenienti da acque reflue, pu\u00f2 essere facilmente ricettacolo di batteri e/o virus molto pericolosi. Infatti i mitili, come d'altro canto tutti i lamellibranchi, filtrano attraverso le loro branchie una gran quantit\u00e0 di acqua trattenendone particelle e microorganismi in essa sospesi.. \nI mitili potrebbero essere utilizzati per la depurazione delle acque, in quanto possono filtrare fino a litri di acqua al giorno.\nPer i motivi suddetti \u00e8 sconsigliabile l'uso comune di mangiarli crudi, conditi con succo di limone. In alcune zone del meridione d'Italia questo modo di cibarsene \u00e8 considerato, erroneamente, apportatore di effetti afrodisiaci. La credenza poi, che succo di limone spruzzato sul mollusco uccida i batteri \u00e8 assolutamente infondata, dato che per eliminare tutti i batteri il succo di limone impiegherebbe diverse ore, o addirittura giorni.\nLe patologie pi\u00f9 comuni che possono insorgere a seguito di ingestione di mitili crudi cresciuti in acque non perfettamente sane sono: tifo, paratifo, colera, Norovirus ed epatite virale. Le tossine algali DSP e PSP rispettivamente causa di sindromi gastroenteriche e neurologiche di cui i mitili sono accumulatori qualora presenti nell'acqua, sono termoresistenti.\nIn ogni caso nella cottura i mitili devono necessariamente aprirsi in modo tale da far fluire il calore al centro del mollusco uccidendo tutti i batteri, il che richiede idoneo tempo.\nDenominazioni e tradizioni nelle regioni italiane.\nCozze:\nMuscoli:\nM\u00f3scioli\nPeoci e Pedoli\nMitilicoltura.\nLa mitilicoltura \u00e8 un tipo particolare di acquacoltura; quella italiana, nonostante l'incremento della produzione degli ultimi decenni, non riesce a coprire il fabbisogno nazionale di mitili: nel 2006 l\u2019importazione di questi molluschi in Italia \u00e8 stata di circa 25700 tonnellate, di cui pi\u00f9 della met\u00e0 \u00e8 costituita dai mitili della Galizia (Spagna).\nIn Italia si utilizzano tre diversi sistemi di allevamento:\nGli addetti alla mitilicoltura in Italia sono circa .\nLe zone in cui la mitilicoltura \u00e8 di pi\u00f9 antica tradizione sono il golfo di Taranto (cozza tarantina), il golfo della Spezia, la Laguna Veneta, il litorale Flegreo. Furono i pescatori tarantini che emigrarono nel 1800 ad esportare a La Spezia il modo di allevare i mitili.\nZone di mitilicultura pi\u00f9 recenti sono il litorale Triestino (Friuli-Venezia Giulia), il golfo di Olbia (Sardegna), l'Emilia-Romagna, che \u00e8 oggi il primo produttore nazionale con circa all'anno, l\u2019Abruzzo e il litorale adriatico della Puglia, specie nel territorio di Cagnano Varano, nel Gargano.\nNelle Marche la mitilicoltura \u00e8 recente e di sviluppo limitato, in quanto in questa regione prevale la pesca subacquea in banchi di mitili selvatici, praticata nella zona di Ancona, Portonovo e in genere in tutto il Promontorio del Conero.\nMitili della Galizia.\nI mitili della Galizia (Spagna), della specie \"Mytilus galloprovincialis\", sono il primo prodotto marino ad aver ottenuto la denominazione di origine protetta dell'Unione Europea, il 1 gennaio 2007, con il nome di \"Mexill\u00f3n de Galicia\".\nI mitili galiziani sono allevati in acquacoltura da diverse generazioni. Gli allevamenti sono concentrati in cinque grandi estuari simili a fiordi: le R\u00edas Baixas. La raccolta in queste acquacolture quasi naturali avviene senza alcuna compromissione significativa della fauna marina. La Galizia \u00e8 oggi il pi\u00f9 grande produttore di mitili d'allevamento in Europa e il secondo produttore al mondo, dopo la Cina. Con circa 250.000 tonnellate all'anno (a partire dal 2004), la produzione galiziana di mitili rappresenta il 95% di quella spagnola, il 45% di quella europea e il 21% della produzione mondiale.\nL'ambiente delle R\u00edas Baixas \u00e8 particolarmente adatto all'allevamento dei mitili: in questa zona l'Atlantico ha un forte movimento di marea, un'acqua ricca di ossigeno e, per la sua vicinanza alla Corrente del Golfo, una grande ricchezza di fitoplancton, la principale fonte alimentare dei mitili.\nLa base dell'allevamento \u00e8 la \"batea\", una zattera in legno di eucalipto con una lunghezza laterale di 25 metri che pu\u00f2 trasportare fino a 500 corde, su cui crescono i mitili, lunghe fino a 15 metri. Alla fine della fase di crescita, ogni corda ha da 200 a 220 kg di mitili."}
{"id": "119892", "revid": "438678", "url": "https://it.wikipedia.org/wiki?curid=119892", "title": "Il tagliaerbe", "text": "Il tagliaerbe (\"The Lawnmower Man\") \u00e8 un film del 1992 diretto da Brett Leonard e interpretato da Jeff Fahey e Pierce Brosnan.\nTrae vaga ispirazione da un racconto omonimo di Stephen King, anche se quest'ultimo intent\u00f2 una causa per essere rimosso dai crediti, visto che il tema trattato era completamente differente. Il film tratta il tema della realt\u00e0 virtuale.\nNel 1996 ne usc\u00ec il seguito \"Il tagliaerbe 2 - The Cyberspace\" (\"Lawnmower Man 2: Beyond Cyberspace\"), diretto da Farhad Mann.\nTrama.\nIl dottor Lawrence Angelo \u00e8 impegnato per la Virtual Space Industries nel \"Progetto 5\", una serie di esperimenti per aumentare le capacit\u00e0 cerebrali tramite l'uso di droghe neurotrope ed immersioni nella realt\u00e0 virtuale. Dopo la morte dello scimpanz\u00e9 Roscoe 1138, che aveva manifestato istinti violenti durante la sperimentazione del progetto, Angelo \u00e8 costretto a prendersi una vacanza. La frustrazione per l'esperimento fallito lo rende ancora pi\u00f9 dipendente dalla sua passione per la realt\u00e0 virtuale, al punto da suscitare il malcontento della sua compagna Caroline che, trascurata da lui, lo lascia.\nMesso sotto pressione, decide di sperimentare le sue nuove tecniche su Jobe Smith, un giardiniere ritardato che abita nel suo quartiere e che subisce continui insulti, soprusi e violenze da parte di alcune persone. Tra esse vi sono il prete Francis McKeen, che raccolse Jobe da piccolo e che, dopo averlo visto crescere, non \u00e8 pi\u00f9 capace di controllare i propri istinti, il muratore Harold Parkette, padre del suo piccolo amico Peter, ritenuto dalla moglie meno attraente del dottor Angelo e che per questo malmena la famiglia ed il benzinaio Jake Simpson, invidioso del bell'aspetto di Jobe.\nGrazie all'esperimento, Jobe aumenta il proprio quoziente intellettivo giorno dopo giorno, diventa un campione nei videogiochi, sviluppa un'elevata capacit\u00e0 di apprendimento al punto da imparare il latino in due ore ed acquista perfino nuovi poteri come telepatia e telecinesi. Per continuare la sperimentazione, Angelo necessita dell'appoggio finanziario dei suoi superiori, i quali per\u00f2 non hanno i suoi obbiettivi di pura ricerca, il \"Progetto 5\" \u00e8 stato infatti ideato per scopi militari. Unitamente ai poteri di Jobe, aumenta cos\u00ec anche la sua aggressivit\u00e0. Jobe diventa allora un autentico genio del male dai poteri elevatissimi, che decide di sistemare i conti con coloro che in passato hanno abusato della sua innocenza. Inizialmente rende involontariamente pazza la sua fidanzata Marnie Burke, durante un tentativo di amplesso nella realt\u00e0 virtuale. Poi uccide Padre McKeen e Harold Parkette, bruciando vivo il primo e facendo a pezzi il secondo con la sua falciatrice. Infine trasforma Jake in un ritardato mentale \"entrando\" nel suo cervello e compromettendone le capacit\u00e0.\nL'acquisizione oltre ogni limite di poteri psichici genera una sensazione di onnipotenza in Jobe, che intende controllare tutte le reti mondiali e governare il globo terrestre. Dopo aver fermato e legato Angelo che cercava di farlo ragionare, Jobe sfugge a due guardie della Virtual Space Industries, disintegrandole, poi si dirige verso il laboratorio della VSI distruggendo ogni persona e cosa sulla sua strada, per assumere il controllo di tutte le reti di comunicazione mondiali sotto forma di \"pura energia\". Angelo riesce a liberarsi e raggiunge il giardiniere nella sala di sperimentazione della realt\u00e0 virtuale, dove trova solo il cadavere di Jobe, che ha abbandonato la sua forma umana ed \u00e8 diventato un vero e proprio programma all'interno del mainframe, con limitati poteri verso l'esterno. Angelo riesce a intrappolare Jobe nel sistema, avendo criptato le porte verso il mondo esterno e, dopo un breve dialogo, scappa dal laboratorio, che a breve salter\u00e0 in aria, in seguito alla detonazione di alcune bombe innescate dallo scienziato. Proprio durante l'esplosione Jobe trova per\u00f2 un'uscita libera, con cui raggiungere le reti mondiali. Quando la situazione si \u00e8 apparentemente calmata, Angelo, Peter e sua madre stanno per partire, quando sentono il loro telefono squillare, seguito da tutti quelli del vicinato e del resto del mondo.\nProduzione.\nLa sceneggiatura originale fu scritta dal regista e dalla moglie e produttrice Gimel Everett, e il film doveva intitolarsi \"Cyber God\", senza riferimenti ad opere di Stephen King. La casa di distribuzione New Line Cinema decise per\u00f2 di combinare la trama di \"Cyber God\" con elementi di un'opera minore di King, appunto \"Il tagliaerbe\". Inoltre un tentativo di adattare il racconto ci fu gi\u00e0 nel 1987, con un cortometraggio diretto da Jim Gonis e pi\u00f9 fedele all'opera originale.\nGli otto minuti di effetti speciali furono disegnati in otto mesi da sette persone, con un budget di 500.000 dollari, e per il film fu appositamente costruito un tagliaerbe teleguidato. I capelli di Jobe dovevano essere rossi, ma la tinta non sembrava realistica sui capelli di Jeff Fahey.\nAccoglienza.\nAlla sua prima uscita negli Stati Uniti, il film debutt\u00f2 al secondo posto al botteghino, ma venne accolto da recensioni generalmente negative, registrando un 35% di gradimento su Rotten Tomatoes basato su 37 recensioni professionali.\nVideogiochi.\nA meno di un anno di distanza dall'uscita al cinema, usc\u00ec il videogioco \"The Lawnmower Man\", un videogioco d'azione pubblicato dalla Coconuts Japan per Sega Genesis, Mega Drive, Sega CD, PC, Game Boy e Super Nintendo. Il videogioco \u00e8 basato sulla storia del film. Il giocatore potr\u00e0 scegliere di controllare il personaggio del Dr. Angelo o quello di Carla Parkette, madre del migliore amico di Jobe nel film. Il videogioco alterna livelli strutturati come uno sparatutto a scorrimento orizzontale, ad altri di simulazione virtuale, dentro il modulo di realt\u00e0 virtuale nella sua missione di fermare Jobe (il tagliaerbe). Al film \u00e8 ispirato anche il gioco \"Cyberwar\" del 1994."}
{"id": "119893", "revid": "37401", "url": "https://it.wikipedia.org/wiki?curid=119893", "title": "Vox clamantis in deserto", "text": "Vox clamantis in deserto (letteralmente 'la voce di colui che grida nel deserto') \u00e8 una locuzione latina riferibile a 'persona i cui consigli rimangono inascoltati' .\nLa frase \u00e8 nota dai Vangeli come rivolta a san Giovanni Battista, il quale nel deserto presso il Giordano predicava il battesimo di conversione. Il \"Vangelo secondo Marco\" comincia con queste parole:\nProprio in virt\u00f9 di tale affermazione, Marco evangelista viene rappresentato nel tetramorfo come un leone che ruggisce.\nNel \"Vangelo secondo Giovanni\" \u00e8 il Battista stesso a definirsi cos\u00ec:\n\u00c8 interessante notare come la frase del profeta abbia un significato diverso, legato alla sua punteggiatura :\nInfluenza culturale.\nNell'uso comune il significato si \u00e8 spostato dal senso letterale: forse per influsso del Vangelo stesso di Giovanni (che alcuni versetti sopra afferma che Ges\u00f9 Cristo non venne riconosciuto), o forse perch\u00e9 nel deserto non c'\u00e8 nessuno che possa ascoltare. Quindi oggi la locuzione viene usata per una persona che parla ma non viene ascoltata; in particolare, \u00e8 riferita a chi d\u00e0 consigli (oppure avvisa di un pericolo) e viene ignorato .\nQuesta frase \u00e8 anche il motto dell'Universit\u00e0 di Dartmouth (USA)."}
{"id": "119894", "revid": "22989", "url": "https://it.wikipedia.org/wiki?curid=119894", "title": "Mitilo", "text": ""}
{"id": "119895", "revid": "725642", "url": "https://it.wikipedia.org/wiki?curid=119895", "title": "Scheda di rete", "text": "In informatica ed elettronica la scheda di rete (in inglese: \"network interface controller\", in acronimo NIC, oppure \"network interface card\", \"network adapter\", \"LAN adapter\" o \"physical network interface\") \u00e8 un'interfaccia digitale, costituita da una scheda elettronica, che svolge tutte le funzionalit\u00e0 logiche di elaborazione necessarie a consentire la connessione del dispositivo ad una rete informatica e la conseguente trasmissione e ricezione di dati.\nDescrizione.\nScheda di rete cablata.\nEsistono diverse tecnologie di rete con relative interfacce/schede di rete cablate, tra cui le pi\u00f9 diffuse sono:\nScheda di rete wireless.\nUna scheda di rete wireless \u00e8 una scheda che permette la connessione ad una rete tramite collegamento senza fili a mezzo di onde radio. Appartengono a questo tipo di scheda la scheda Wi-Fi e la scheda Bluetooth e ne sono dotati tutti i PC portatili (laptop), i tablet e gli smartphone moderni, mentre non \u00e8 una dotazione tipica di base per i PC fissi, per i quali risulta per\u00f2 installabile a posteriori. La scheda di rete e l'antenna ad essa associata comunicano con il punto di accesso della rete wireless o direttamente con gli altri terminali in maniera bidirezionale."}
{"id": "119897", "revid": "599013", "url": "https://it.wikipedia.org/wiki?curid=119897", "title": "Nic", "text": ""}
{"id": "119903", "revid": "3535", "url": "https://it.wikipedia.org/wiki?curid=119903", "title": "Mollusco", "text": ""}
{"id": "119904", "revid": "74801", "url": "https://it.wikipedia.org/wiki?curid=119904", "title": "Hydrozoa", "text": "Gli Idrozoi (Hydrozoa ) sono una classe del phylum degli Cnidari, e per molti aspetti sono da considerarsi gli Cnidari pi\u00f9 primitivi. La classe comprende circa specie conosciute, tutte marine all'eccezione dell'ordine Hydroida che vive in acqua dolce.\nDescrizione.\nSono caratterizzati dalla presenza di cnidociti solo sull'epiderma, gonadi anch'esse solo sull'epiderma (nei rappresentanti pi\u00f9 primitivi sono singole cellule epidermiche a produrre i gameti), mesoglea non cellularizzata e di norma poco spessa, celenteron semplice che non d\u00e0 luogo ad invaginazioni-evaginazioni, dimensioni quasi sempre ridotte dei singoli individui.\nPossono essere animali solitari o coloniali, di solito sono in forma di polipo o medusa. Hanno cavit\u00e0 gastro-ventricolari tipiche dei polipi.\nL'idropolipo ha mesoglea assai sottile e celenteron semplice sacciforme, e la bocca si apre all'apice di un conetto detto ipostoma.\nL'idromedusa \u00e8 caratterizzata da mesoglea poco pi\u00f9 spessa, velum (una plica di epiderma che parte dalla subombrella quasi a livello del margine dell'ombrella e si porta verso il manubrio) e celenteron costituito da una camera centrale detta \"stomaco\" da cui si dipartono quattro canali radiali che confluiscono in un grande canale anulare che decorre in prossimit\u00e0 del margine dell'ombrella; questa organizzazione del celenteron non \u00e8 data da evaginazioni che formerebbero i canali radiali ed il canale anulare, bens\u00ec da un \"crollo\" della parete superiore dello stesso, che si accolla a quella inferiore, fra i canali radiali, lasciando pervi soltanto questi ultimi ed il canale anulare; infatti negli spazi interradiali si trova un doppio strato di gastroderma.\nUn tipico rappresentante di questa classe \u00e8 l'idra d'acqua dolce (\"Chlorohydra viridissima\").\nCiclo vitale.\nIl ciclo vitale degli idrozoi ha in generale i due stadi: polipo (asessuati e bentonici) e medusa (sessuati e liberamente natanti), con una prevalenza dello stadio polipoide dato che in alcuni taxa, il ciclo vitale si riduce alla sola forma polipoide.\nL'idrozoo nasce da un uovo che, dopo la fecondazione, si divide per segmentazione radiale in una planula, larva ciliata e planctonica che si fissa al fondo marino. La planula si metamorfosa quindi in polipo dal quale, per riproduzione asessuata, nascono giovani meduse dette efire che crescono poi fino a raggiungere lo stadio di medusa adulta. Le meduse, provviste di ammassi di gameti, si riproducono sessualmente, dando di nuovo inizio al ciclo.\nAlcuni gruppi fra gli Hydrozoa non possiedono tutte le fasi. In alcune specie (come l'Idra ad esempio) la fase medusoide \u00e8 molto ridotta oppure manca totalmente e sono i polipi a produrre i gameti. In altri casi (come per le Trachymedusae) \u00e8 la fase polipoide ad essere assente e, a partire da una planula, si forma una larva \"actinula\", la quale subir\u00e0 la metamorfosi fino a convertirsi in una medusa adulta.\nColonie.\nGli idropolipi sono coloniali, con alcune eccezioni fra cui l'Idra d'acqua dolce. Le colonie di polipi si costituiscono per gemmazione attorno ad un polipo fondatore, dove ogni polipo cresce con una bocca ed una corona di tentacoli. In una colonia di idrozoi, l'ectoderma, la mesoglea, il gastroderma e la cavit\u00e0 gastrovascolare di ogni polipo sono tutte interconnesse con gli altri elementi della colonia.\nTutte le colonie di idrozoi sono almeno dimorfiche e molte sono polimorfiche, il che vuol dire che sono costituite da due o pi\u00f9 tipi diversi di individui, con funzioni e morfologie distinte. I tipi principali sono:\nTassonomia.\nLa classificazione tassonomica degli \"Hydrozoa\" \u00e8 ancora in evoluzione e molto variabile in funzione dei vari autori.\nBasato su due sottoclassi principali, l'ordinamento World Register of Marine Species e Integrated Taxonomic Information System separa le Leptolinae (Hydroidolina), con una fase polipoide preponderante ed una medusoide, dalle Trachylinae, con una fase polipoide quasi del tutto assente:\nAlcune specie.\nGli Idrozoi hanno generalmente forma di polipo. Le specie pi\u00f9 conosciute sono:"}
{"id": "119905", "revid": "1451528", "url": "https://it.wikipedia.org/wiki?curid=119905", "title": "AutoCAD", "text": "AutoCAD \u00e8 un programma di disegno tecnico assistito dal computer ideato nel 1982 dalla software house statunitense Autodesk.\nSi tratta del primo prodotto CAD per personal computer, nonch\u00e9 uno dei pi\u00f9 longevi marchi di software al ancora in commercio; a tale data \u00e8 giunto inoltre alla sua trentaquattresima versione in 37 anni di presenza sul mercato.\nDestinazione d'uso.\nAutoCAD trova la sua massima utilizzazione come supporto alla produzione di disegni bi- e tridimensionali in ambito ingegneristico, architettonico, meccanico ed elettrotecnico.\nOutput.\nIl documento prodotto \u00e8 vettoriale, il che ne permette la scalabilit\u00e0 senza perdita di risoluzione.\nI documenti prodotti con AutoCAD sono nativi in formato proprietario DWG (contrazione di \"drawing\", \"disegno\"); ne \u00e8 permessa tuttavia l'esportazione in formati di interscambio quali il DXF (acronimo di \"Drawing eXchange Format\", \"formato di interscambio disegni\"), WMF (Windows Metafile), DWF (Design Web Format) e, attraverso una stampa virtuale, il PLT (linguaggio interno dei plotter Hewlett-Packard).\nGli strumenti.\nAutoCAD viene visualizzato in una finestra con le barre degli strumenti ai lati le quali offrono scorciatoie per l'esecuzione di comandi che altrimenti possono essere digitati nello spazio testuale (normalmente sotto la finestra in cui si disegna). La finestra del disegno pu\u00f2 essere divisa in pi\u00f9 parti a seconda delle preferenze dell'utente, in ciascuna pu\u00f2 essere visualizzata una parte diversa del disegno. Nella versione completa di AutoCAD (non in AutoCAD LT) \u00e8 possibile realizzare disegni anche in tre dimensioni e visualizzarli con punti di vista specificabili dall'utente.\nLe entit\u00e0 creabili possono essere sia dei solidi (ovvero entit\u00e0 3d \"piene\") che delle superfici, aperte o chiuse, oltre ad altre entit\u00e0 tridimensionali pi\u00f9 semplici come linee 3d e singole facce definite da 4 vertici; con l'uscita della versione 2007, AutoCAD ha decisamente migliorato questa sezione, storicamente considerata uno dei suoi punti deboli, anche se nel frattempo si sono sviluppati, sia da parte di Autodesk che di altre societ\u00e0, CAD specifici per la progettazione 3D.\nLa versione completa permette di utilizzare un linguaggio di programmazione per creare nuovi comandi o applicativi completi. Nelle prime versioni l'unico linguaggio utilizzabile era AutoLISP, una versione adattata ad Autocad del linguaggio Lisp. Successivamente la scelta si \u00e8 ampliata, \u00e8 possibile personalizzare AutoCAD anche utilizzando il Visual Basic e Active X.\nCome altri software di grafica vettoriale il programma consente il rendering (o fotorealismo). \u00c8 possibile creare oggetti arbitrariamente complicati con accanto pi\u00f9 sorgenti luminose e, assegnando dei materiali alle diverse superfici, il motore di rendering calcola le ombre, le riflessioni e le trasparenze degli oggetti disegnati generando immagini atte a simulare l'aspetto reale degli oggetti e delle scene progettate.\nVersioni.\nAutodesk, dalla versione 2000 di AutoCAD, distribuisce le nuove versioni a cadenza annuale e il formato DWG viene variato mediamente ogni 3 versioni, rendendolo incompatibile verso l'alto, ma non verso il basso: ci\u00f2 significa che le versioni pi\u00f9 recenti possono aprire i file delle versioni precedenti, ma non viceversa.\nLa versione pi\u00f9 recente \u00e8 AutoCAD 2022.\nEsistono anche versioni dedicate, ad esempio AutoCAD Architecture per la progettazione architettonica, AutoCAD Mechanical per la progettazione meccanica e AutoCAD Map 3D per la progettazione territoriale, e i relativi software indicati per i diversi tipi di progettazione in 3D. \u00c8 importante sottolineare che, dal sito della \"Autodesk Education Community\", \u00e8 possibile scaricare gratuitamente l'ultima versione di AutoCAD, con licenza studente e quindi gratuita, ma non utilizzabile per scopi commerciali."}
{"id": "119906", "revid": "123483259", "url": "https://it.wikipedia.org/wiki?curid=119906", "title": "Valva", "text": ""}
{"id": "119910", "revid": "1906976", "url": "https://it.wikipedia.org/wiki?curid=119910", "title": "Anthozoa", "text": "Gli Antozoi (Anthozoa ) sono una classe di animali (invertebrati marini) del phylum degli Cnidaria. Con oltre seimila specie, solitarie e coloniali, \u00e8 il pi\u00f9 grande taxon degli Cnidaria.\nConsistono di piccoli polipi singoli o radunati tipicamente in colonie di molti individui simili. Il gruppo include gli organismi comunemente noti come coralli, costruttori delle barriere coralline tropicali, che, producendo carbonato di calcio sotto forma di calcite, formano il tipico scheletro calcareo. \nInoltre comprendono gli anemoni di mare (o attinie), le pennatule, i coralli molli, zoantidi, ceriantidi.\nEtimologia.\nIl nome \"Anthozoa\" significa letteralmente \"fiori animali\" (dal greco \u03ac\u03bd\u03b8\u03bf\u03c2 (\"\u00e1nthos\"; \"fiore\") e \u03b6\u03ce\u03b1 (\"z\u00f3a\"; \"animali\") un riferimento all'aspetto floreale che assumono i polipi.\nDescrizione.\nIl corallo, percepito comunemente come un singolo organismo, in realt\u00e0 \u00e8 formato da migliaia d'individui identici geneticamente detti polipi, ognuno grande solo pochi millimetri.\nDi forma e di dimensione variabili (da piccoli individui di meno di mezzo centimetro a grandi colonie di un metro o pi\u00f9 di diametro), sono sparsi nelle acque costiere tropicali in cui formano \"trottoir\" (come nel Mar Rosso), atolli (come nelle isole polinesiane) o barriere (come nel caso dell'Australia, con la Grande Barriera Corallina). Queste colonie, generalmente, sono tipiche di acque molto luminose e calde, pur sopportando poco sia le alte temperature sia l'inquinamento che porta, infatti, alla loro morte e, quindi, alla loro sedimentazione.\nPresentano la cavit\u00e0 gastrovascolare con setti longitudinali radiali alternati a tentacoli.\nBiologia.\nSi distinguono in:\nAlimentazione.\nGli Antozoi sono carnivori, cacciano le prede con i loro tentacoli. \nGli anemoni attendono che pesci o altri animali marini finiscano tra i loro tentacoli urticanti, per poterli immobilizzare e mangiare. Alcuni animali tuttavia, come il pesce pagliaccio, sono immuni a tali tentacoli e riescono a vivere fra di essi.\nMolte specie inoltre completano il loro fabbisogno energetico stabilendo una simbiosi con alghe unicellulari fotosintetiche (zooxantelle) che vivono all'interno dei loro tessuti. Queste specie vivono in acque poco profonde, perch\u00e9 possano essere raggiunte dalla luce necessaria alle alghe, e molte sono costruttrici di barriere coralline. Altre specie mancano delle zooxantelle e, non avendo bisogno di aree ben illuminate, vivono tipicamente in acque profonde.\nRiproduzione.\nIl corallo, percepito comunemente come un singolo organismo, in realt\u00e0 \u00e8 formato da migliaia d'individui identici geneticamente, ognuno grande solo pochi millimetri. \nLa parte terminale del corallo si sviluppa tramite riproduzione asessuata dei polipi attraverso la formazione di gemme o la fratturazione del polipo. In acque ricche di nutrienti, gli anthozoi possono andare incontro a lacerazione pedale (si staccano dal piede un gruppo di cellule). Dalle cellule staccate si sviluppano nuovi individui. \nSi riproducono anche sessualmente. A differenza di altri membri di questo phylum, gli antozoi non presentano, durante il loro sviluppo, uno stadio di medusa. Invece, rilasciano sperma e uova nell'acqua. Dopo la fecondazione, le larve fanno parte del plancton. Quando sono completamente sviluppate, le larve si depositano sul fondo del mare e si attaccano al substrato, subendo la metamorfosi in polipi. \nLongevit\u00e0.\nLe colonie coralline costituiscono i pi\u00f9 vecchi organismi animali al mondo, superando lo squalo della Groenlandia, a cui ad un esemplare hanno attribuito un'et\u00e0 di 512 anni o di alcune specie di vongola che possono vivere oltre 405 anni. Secondo gli esperti del NOAA alcune colonie avrebbero anche molte centinaia, se non addirittura migliaia di anni.\nDistribuzione e habitat.\nNelle fasce tropicali degli oceani i coralli, stanziatisi da millenni, hanno formato delle grandi bio-costruzioni calcaree con i loro scheletri, creando un nuovo ambiente naturale (la barriera corallina) che ha addirittura modificato la geografia dei mari e degli oceani in quelle zone formando scogliere e permettendo lo sviluppo di tipici ambienti di piattaforma carbonatica e atollo.\nLe principali barriere coralline si trovano nelle acque dell'oceano Atlantico occidentale e nell'Indo-Pacifico, tra le latitudini di 30\u00b0N e 30\u00b0S.\nIl Triangolo dei coralli, tra oceano Pacifico e oceano Indiano, ha la massima biodiversit\u00e0 per ci\u00f2 che riguarda le barriere coralline; si estende tra il Mediterraneo Australasiatico e la zona di mare a nord e a est della Nuova Guinea. \n\u00c8 tuttavia un errore credere che il corallo possa svilupparsi soltanto nei mari caldi, infatti i mari freddi (quello della Scandinavia, della Gran Bretagna e della penisola iberica) ospitano scogliere coralline e piattaforme carbonatiche (cosiddette barriere coralline di acque profonde). \nUn esempio di formazioni coralline di profondit\u00e0 sono i Darwin Mounds, situati a oltre metri di profondit\u00e0 in prossimit\u00e0 di Cape Wrath, in Scozia.\nNumerose specie, come per esempio \"Epiactis georgiana\" (Actiniidae) o \"Capnea georgiana\" (Capneidae) sono presenti anche nei mari dell'Antartide. La famiglia Halcampulactidae \u00e8 l'unica endemica dei mari antartici.\nAnche se i coralli possono catturare il plancton usando gli cnidoblasti presenti sui loro tentacoli, la maggior parte di questi animali nei mari caldi ottiene il sostentamento tramite le zooxanthellae, delle alghe unicellulari endosimbiotiche. Di conseguenza la maggior parte dei coralli dipende dalla luce solare e si sviluppa in acqua luminosa e poco profonda. Questi coralli sono quelli tipici dei \"reef\" tropicali e subtropicali, come la Grande Barriera Corallina australiana. Altri coralli non sono invece in simbiosi con le zooxantelle e possono vivere in acque pi\u00f9 profonde, come nell'oceano Atlantico, dove il genere \"Desmophyllum\" (sin. \"Lophelia\") vive fino a metri.\nTassonomia.\nI coralli appartengono tutti alla classe Anthozoa e sono divisi in tre sottoclassi monofiletiche (Octocorallia, Hexacorallia e Ceriantharia) a seconda del numero di tentacoli, della linea di simmetria, del loro esoscheletro, del tipo di nematocisti o dell'analisi genetica. I coralli con otto tentacoli sono chiamati Octocorallia (o Alcyonaria), quelli con pi\u00f9 di otto tentacoli in multipli di sei sono chiamati Hexacorallia (in passato detti anche Zoantharia, denominazione oggi circoscritta a un ordine).\nStoricamente, si pensava che i \"Ceriantipatharia\" fossero una sottoclasse separata ma oggi i due ordini che comprendeva sono stati redistribuiti: Antipatharia \u00e8 ora considerata parte di Hexacorallia e Ceriantharia \u00e8 ora considerata una sottoclasse indipendente. \nGli esacoralli comprendono le specie costruttrici di barriere coralline: i coralli pietrosi (Scleractinia), gli anemoni di mare (Actiniaria) e gli zoantidi (Zoantharia). Studi genetici sul DNA ribosomiale hanno dimostrato che Ceriantharia \u00e8 un gruppo monofiletico ed \u00e8 il pi\u00f9 antico, o basale, tra questi.\nConservazione.\nIl riscaldamento globale colpisce duramente i coralli mettendone a dura prova la sopravvivenza.\nQuando la temperatura marina si incrementa (anche di solo 2 gradi Celsius), l'intera struttura entra in una sorta di \"febbre\" e i microorganismi non sono pi\u00f9 in grado di produrre nutrimento, pertanto dopo pochi giorni i polipi del corallo espellono le zooxantelle simbiotiche, facendo assumere alla struttura calcarea una colorazione pi\u00f9 pallida o lasciandola completamente bianca. In assenza della principale fonte di nutrimento, i polipi sono destinati a morire.\nPer salvaguardare queste creature alcuni ricercatori hanno fondato la \"Banca dei coralli\", una struttura in grado di mantenere intatto per secoli lo sperma del corallo."}
{"id": "119911", "revid": "124290719", "url": "https://it.wikipedia.org/wiki?curid=119911", "title": "Path\u00e9", "text": "La Path\u00e9 (o Path\u00e9 Fr\u00e8res) \u00e8 una societ\u00e0 cinematografica fondata a Vincennes nel 1896.\nStoria.\nLa Path\u00e9 Fr\u00e8res venne fondata a Vincennes nel 1896 da Charles Path\u00e9, insieme ai fratelli \u00c9mile e Th\u00e9ophile, che fu il primo ad accorgersi del potenziale insito in questa nuova forma di divertimento.\nLa Path\u00e9 fu effettivamente la prima societ\u00e0 cinematografica e controllava tutto il processo produttivo della realizzazione di film: dalla fabbricazione della pellicola fino alla produzione e infine la distribuzione nelle sale.\nNei primi anni del 1900 essa apre filiali in tutto il mondo e riesce a vendere agli Stati Uniti un metraggio di pellicole due volte superiore a tutta la produzione americana.\nNel 1907, quando cominciavano a sorgere altre societ\u00e0 di produzione, la Path\u00e9 fu ancora la prima ad intuire le regole di mercato, decidendo di non vendere i film ma di noleggiarli creando il Consorzio Path\u00e9, e ponendo cos\u00ec le basi del commercio cinematografico che prosegue ancor oggi.\nNel 1918 i fratelli decisero di separare la parte di azienda legata alla produzione di dischi, dando vita alla casa discografica Path\u00e9 divenuta, dopo l'accordo con Guglielmo Marconi del 1924, Path\u00e9 Marconi.\nLa filiale italiana era a Milano nel palazzo Path\u00e9 sito in via Luigi Settembrini, 11, e via Ruggero Boscovich, 30. In via Ruggero Boscovich, 32, \u00e8 ancora visibile il mosaico di Galileo Chini del primo logo aziendale.\nDistribuzione Internazionale.\nAl di fuori della Francia, i film Path\u00e9 sono solitamente distribuiti dalla 20th Century Fox Home Entertainment. Dal 2010 anche la Warner Bros. distribuisce i film della ditta francese.\nSettori.\nI settori in cui opera Path\u00e8 oggi sono:\nIl Conseil Sup\u00e9rieur de l'Audiovisuel ha mantenuto tre dei progetti del gruppo per la televisione digitale terrestre: TMC, Com\u00e9die! e cuisine.tv."}
{"id": "119912", "revid": "933835", "url": "https://it.wikipedia.org/wiki?curid=119912", "title": "Cleopatra V", "text": ""}
{"id": "119913", "revid": "3535", "url": "https://it.wikipedia.org/wiki?curid=119913", "title": "Punto di domanda", "text": ""}
{"id": "119914", "revid": "295921", "url": "https://it.wikipedia.org/wiki?curid=119914", "title": "Numero (disambigua)", "text": ""}
{"id": "119916", "revid": "1762097", "url": "https://it.wikipedia.org/wiki?curid=119916", "title": "Scyphozoa", "text": "Gli Scifozoi sono una classe del phylum dei Celenterati (o Cnidari) a cui appartengono le grandi e variabili meduse, pi\u00f9 propriamente dette scifomeduse. Le specie di Scyphozoa sono presenti sulla Terra dal Cambriano fino ai giorni nostri.\nAnatomia.\nIl nome viene dal greco \"skyphos\" (\u03c3\u03ba\u03cd\u03c6\u03bf\u03c2), che indica un calice che ricorda la forma di questi organismi. La classe delle scifomeduse conta circa 200 specie con una notevole variazione fra di esse, sia per dimensioni che morfologia. \nGli scifozoi generalmente presentano una simmetria tetramera (o tetraradiale, cio\u00e8 a 2 assi) e hanno un materiale gelatinoso interno chiamato mesoglea, che separa ectoderma ed endoderma, e che fornisce alla medusa la stessa integrit\u00e0 strutturale di uno scheletro. La mesoglea comprende cellule amoeboidi mobili provenienti dall'epidermide.\nLe meduse marine possono essere composte fino al 98% di acqua, quindi raramente si trovano in forma fossile.\nA differenza degli idrozoi, le scifomeduse mancano di un craspedo, un lembo di tessuto vascolarizzato che si estende della parte inferiore della campana che aiuta a sospingere le piccole idromeduse attraverso l'acqua. Tuttavia, un anello di fibre muscolari \u00e8 presente all'interno della mesoglea intorno al bordo della campana, per cui la medusa nuota contraendosi e rilassando alternativamente questi muscoli. La periodica contrazione e rilassamento di questi muscoli spinge la medusa attraverso l'acqua, permettendogli di sfuggire alla predazione o di catturare la sua preda; gli scifozoi sono infatti o predatori o filtratori pelagici.\nAltro carattere fondamentale dello scifopolipo \u00e8 la presenza di un \"celenteron\", diviso in quattro tasche separate da altrettanti rilievi gastrici carnosi (sarcosetti), collegati superiormente all'imbuto esofageo ed inferiormente liberi. quattro canali interradiali che in alcuni casi possono essere ramificati.\nCome per i Cubozoi e gli Antozoi, la muscolatura appare subepiteliale cio\u00e8 separata dall'epidermide. \nLa bocca si apre in uno stomaco, dal quale si irradiano verso l'esterno quattro diverticoli interconnessi. In molte specie, i diverticoli si sviluppano in un sistema di canali radiali, con o senza la presenza di un ulteriore canale ad anello verso il bordo della campana. Alcuni generi, come \"Cassiopea\", hanno anche delle pi\u00f9 piccole bocche aggiuntive nelle braccia orali. Il rivestimento del sistema digestivo, la gastrodermide, \u00e8 dotata di cnidociti al cui interno troviamo le nematocisti, e tra le altre, cellule ghiandolari che secernono gli enzimi digestivi.\nIl sistema nervoso \u00e8 generalmente costituito da una rete distribuita di cellule, anche se alcune specie possiedono degli anelli nervosi. Nelle specie prive di questi anelli nervosi, le cellule nervose sono invece concentrate in piccole strutture chiamate ropali. Nelle specie di Scyfozoa si trovano da quattro a sedici ropali disposti attorno al bordo dell'ombrello, da dove coordinano l'azione muscolare che permette all'animale di muoversi. Ogni ropalio \u00e8 tipicamente associato ad una coppia di fosse sensoriali, una statocisti e talvolta un ocello pigmentato.\nRiproduzione e sviluppo.\nLa maggior parte delle specie sembrano avere individui maschi e femmine separati. \nLa riproduzione \u00e8 sessuale ed avviene secondo un ciclo metagenetico. Le gonadi si trovano nella mucosa dello stomaco e i gameti maturi vengono espulsi nell'acqua attraverso la bocca (in alcune specie l'inseminazione avviene internamente e le uova sono incubate in speciali tasche). L'uovo fecondato produce una larva planula che, nella maggior parte delle specie, si fissa rapidamente sul fondale marino. La larva si sviluppa nello stadio idroide, ossia un piccolo polipo sessile bentonico chiamato scyphistoma. Lo scyphistoma si riproduce asessualmente, producendo polipi simili per gemmazione, per poi trasformarsi in una medusa, oppure gemmare diverse efire da una serie di divisioni trasversali del corpo dalla sua zona apicale attraverso un processo chiamato strobilazione. Le meduse, alla nascita, sono inizialmente microscopiche e possono richiedere anni per raggiungere la maturit\u00e0 sessuale.\nNella fase di polipo vengono chiamati scifopolipi o scifostomi (talora, scifistomi), mentre la denominazione \"scifomedusa\" riguarda la loro fase adulta.\nSistematica.\nLa classe degli Scifozoi ha storicamente incluso 5 ordini, colloquialmente noti come coronate, cubomeduse, rhizostomee, semeostomee e stauromeduse. Pi\u00f9 recenti analisi, sia morfologiche che molecolari hanno portato al riconoscimento di tre raggruppamenti monofiletici: Coronatae, Rhizostomeae e Semaeostomeae. Le cubomeduse e le stauromeduse sono state erette a classi separate: Cubozoa e Staurozoa. \nAnalisi molecolari hanno portato alla seguente classificazione:"}
{"id": "119917", "revid": "642594", "url": "https://it.wikipedia.org/wiki?curid=119917", "title": "Orbita bassa", "text": ""}
{"id": "119919", "revid": "1610933", "url": "https://it.wikipedia.org/wiki?curid=119919", "title": "Mustelidi", "text": ""}
{"id": "119920", "revid": "124361149", "url": "https://it.wikipedia.org/wiki?curid=119920", "title": "Bison", "text": "I bisonti (Bison ) sono dei mammiferi artiodattili della famiglia dei Bovidi. Il genere comprende sei specie, delle quali soltanto due sono sopravvissute: il bisonte americano ed il bisonte europeo. \nDescrizione.\nStudi genetici compiuti sui bisonti hanno dimostrato che le due specie oggi esistenti sono in realt\u00e0 forme diverse della stessa specie. Gli zoologi odierni concordano inoltre sul fatto che il genere andrebbe probabilmente considerato come un sottogenere di \"Bos\", comprendente i bovini domestici.\nA livello morfologico, \"Bison\" si distingue da \"Bos\" principalmente per avere 14 paia di costole anzich\u00e9 13 e per la colonna vertebrale che nell'animale in piedi \u00e8 parallela al suolo nel tratto lombare e fortemente inclinata verso il basso nel tratto toracico, anzich\u00e9 avere un andamento rettilineo. Questa caratteristica, unitamente all'enorme sviluppo delle apofisi spinose delle vertebre toraciche, fa s\u00ec che la porzione anteriore del tronco appaia pi\u00f9 alta e pi\u00f9 sviluppata della posteriore, conferendo all'animale il tipico aspetto gobbo. Anche la voce dei bisonti \u00e8 differente da quella dei bovini addomesticati; l'emissione sonora pi\u00f9 frequente consiste in un profondo grugnito, molto simile a quello del maiale.\nI bisonti vengono spesso erroneamente chiamati \"bufali\", ma in realt\u00e0 con questo termine si indicano pi\u00f9 correttamente alcuni bovidi del genere \"Bubalus\" ed il bufalo africano \"(Syncerus caffer)\". Da alcuni anni, dal vello del Bison bison \u00e8 ricavato un filato per maglieria e aguglieria di particolare pregio."}
{"id": "119921", "revid": "496876", "url": "https://it.wikipedia.org/wiki?curid=119921", "title": "Archianellidi", "text": "Gli archianellidi sono una classe del phylum degli Anellidi.\nCome suggerisce il loro nome (dal greco \"arcai\u00f2s\", antico) sono un gruppo di animali piuttosto primitivi che comprende 15 generi e circa 200 specie. \nIl loro tessuto nervoso non \u00e8 del tutto separato dall'epidermide, non hanno uno strato sottoepiteliale di fibre muscolari circolari, hanno entrambi i mesenteri e fossette nucali ciliate. Il loro intestino e privo di differenziazioni regionali. Di solito presentano nefridi con nefrostoma. Il loro apparato circolatorio \u00e8 poco sviluppato.\nQuesta classe \u00e8 divisa in quattro ordini: \"poligordiomorfi\", \"protodiloformi\", \"oweniomorfi\" e gli \"aelostomatidi\". I rappresentanti del primo ordine sono i pi\u00f9 grandi: possono arrivare anche a 12 centimetri, mentre i pi\u00f9 piccoli sono gli aeolostomatidi, che vanno da 1 a 5 millimetri."}
{"id": "119923", "revid": "767487", "url": "https://it.wikipedia.org/wiki?curid=119923", "title": "Nanxiong", "text": "Nanxiong (\u5357\u96c4) \u00e8 una citt\u00e0 della Cina, situata provincia cinese di Guangdong con circa 100.000 abitanti.\nSi trova in un'area montuosa nella parte settentrionale della provincia ed \u00e8 sede dell'omonimo distretto di Nanxiong."}
{"id": "119925", "revid": "39692", "url": "https://it.wikipedia.org/wiki?curid=119925", "title": "Cnidari", "text": ""}
{"id": "119929", "revid": "640277", "url": "https://it.wikipedia.org/wiki?curid=119929", "title": "Deep Impact (missione spaziale)", "text": "Deep Impact \u00e8 una sonda spaziale della NASA progettata per studiare la composizione dell'interno di una cometa. Alle 5:52 UTC del 4 luglio 2005 una parte della sonda ha impattato con successo il nucleo della cometa Tempel 1, portando alla luce i detriti provenienti dall'interno del nucleo.\nLe precedenti missioni spaziali dirette verso comete, come la Giotto e la Stardust, erano semplicemente missioni di sorvolo con la possibilit\u00e0 di fotografare ed esaminare la superficie dei nuclei delle comete. La missione Deep Impact \u00e8 la prima ad esaminare l'interno di una cometa e conseguentemente, come sperano gli scienziati, sar\u00e0 la prima a svelare i segreti di questi piccoli corpi celesti congelati.\nNel primo briefing dopo l'impatto, alle 01:00 (del Pacifico) del 4 luglio 2005, le prime immagini processate rivelarono il cratere formatosi precedentemente nella cometa. Gli scienziati della NASA dichiararono che non erano ancora in grado di vedere il cratere e che l'unico modello riguardante la composizione delle comete che potevano scartare con certezza era quello che prevedeva che le comete fossero un insieme di materiale aggregato altamente poroso.\nUna prima estensione della missione, ridenominata EPOXI, ha permesso di utilizzare la sonda per l'osservazione dei pianeti extrasolari e, soprattutto, per il sorvolo di una seconda cometa, la Cometa Hartley 2, raggiunta il 4 novembre 2010.\nAncora in buono stato, la sonda \u00e8 stata quindi rediretta verso l'asteroide Near-Earth (163249) 2002GT, che avrebbe dovuto essere raggiunto nel gennaio del 2020, e utilizzata per osservazioni in remoto delle comete Garradd (C/2009 P1) ed ISON. Nell'agosto del 2013, tuttavia, la NASA ha perso le comunicazioni con la sonda. Dopo circa un mese in cui non \u00e8 stato possibile ristabilire i contatti, la missione \u00e8 stata dichiarata conclusa il 20 settembre 2013.\nProfilo della missione.\nDopo il suo lancio avvenuto il 12 gennaio 2005, la navicella spaziale \"Deep Impact\" ha impiegato 174 giorni per raggiungere la cometa Tempel 1 a una velocit\u00e0 di crociera di circa 103.000 chilometri all'ora. Una volta giunta in prossimit\u00e0 della cometa (il 3 luglio), si \u00e8 separata in due parti, il proiettile e la sonda (fly-by). Il proiettile ha utilizzato i suoi propulsori per intersecare la traiettoria della cometa, impattando 24 ore pi\u00f9 tardi con una velocit\u00e0 relativa di 37.000\u00a0km/h. Il proiettile aveva una massa di 370 chilogrammi, e nell'impatto con la cometa ha liberato 1.96 \u00d7 1010 joule di energia cinetica, l'equivalente di 4,5 tonnellate di TNT. Gli scienziati credono che l'energia prodotta da questa collisione ad alta velocit\u00e0 sia sufficiente per creare un cratere con un diametro di 100 m (largo quanto il Colosseo), bench\u00e9 le immagini ancora non lo mostrino (la nuvola di detriti ha oscurato la visuale).\nQualche minuto dopo l'impatto, la sonda flyby ha oltrepassato il nucleo a una distanza di 500\u00a0km, scattando immagini del cratere, della materia fuoriuscita e dell'intero nucleo della cometa. L'intero evento \u00e8 stato anche fotografato dai telescopi a terra e dagli osservatori spaziali, come il telescopio spaziale Hubble, il Chandra, lo Spitzer e l'XMM-Newton. Inoltre, l'impatto \u00e8 stato osservato dalle fotocamere e dagli spettroscopi della sonda europea Rosetta, che si trovava a circa 80 milioni di km dalla cometa al momento dell'impatto. Rosetta dovrebbe determinare la composizione dei gas e della polvere che compongono le nubi formatesi dopo l'impatto .\nIl costo totale della missione Deep Impact \u00e8 stato di 330 milioni di dollari.\nObiettivi scientifici.\nIl responsabile della missione \u00e8 Michael A'Hearn, astronomo all'Universit\u00e0 del Maryland, College Park. La missione Deep Impact aiuter\u00e0 a rispondere a domande fondamentali sulle comete, come:\nGli scienziati sperano che queste domande trovino risposta, almeno in parte, dai dati provenienti dalla missione Deep Impact. Per esempio, la dimensione e la forma del cratere prodotto dall'impatto dir\u00e0 agli scienziati quanto compatto sia il materiale costitutivo della cometa.\nProgetto e strumentazione.\nLa navicella \u00e8 formata da due parti principali, il proiettile \"Smart Impactor\" da 370\u00a0kg che ha impattato contro la cometa e la sonda \"Flyby\", che ha fotografato il cratere formatosi dopo l'impatto.\nLa sonda Flyby trasporta due telecamere, l\"'High Resolution Imager\" (HRI, ad alta risoluzione) e la \"Medium Resolution Imager\" (MRI, a media risoluzione). L'HRI \u00e8 un dispositivo fotografico che combina una camera a luce visibile, uno spettrometro a infrarossi e un modulo fotografico. \u00c8 ottimizzato per osservare il nucleo della cometa. Il MRI \u00e8 un dispositivo di riserva, ed \u00e8 stato usato soprattutto per la navigazione durante gli ultimi 10 giorni dell'avvicinamento a Tempel 1.\nLa sezione \"Impactor\" della navicella conteneva uno strumento quasi identico al MRI. Appena l'\"Impactor\" si \u00e8 approssimato alla superficie della cometa la telecamera ha scattato immagini ad alta risoluzione del nucleo (0,2 metri per pixel), che sono state trasmesse in tempo reale alla navetta Flyby prima che il proiettile andasse distrutto. L'ultima immagine dall'Impactor \u00e8 stata scattata a solo 3,7 secondi dalla collisione.\nEventi della Missione.\nPrima del lancio.\nUna missione con scopo l'impatto su una cometa era stata proposta nel 1996, ma gli ingegneri della NASA erano scettici che il bersaglio potesse essere centrato.\n Nel 1999 venne accettata una proposta di missione, Deep Impact, rivista e aggiornata tecnologicamente, finanziata come parte del Programma Discovery per missioni a basso costo.\nIl nome della missione, \u00e8 condiviso con il film \" Deep Impact\" (1998), nel quale una cometa \u00e8 in traiettoria di collisione con la terra, ma \u00e8 una coincidenza: sia gli scienziati della missione che i creatori del film hanno ideato il nome indipendentemente e quasi contemporaneamente. \nIl lancio e il dispiegamento.\nIl lancio della sonda era inizialmente programmato per il 30 dicembre 2004, ma i responsabili della NASA hanno differito il lancio per disporre di maggior tempo da dedicare al controllo del software.\nLa sonda \u00e8 stata lanciata con successo da Cape Canaveral il 12 gennaio 2005 alle 13:47 EST (18:47 UTC) da un razzo Delta II. Lo stato di funzionamento di Deep Impact \u00e8 rimasto incerto per il primo giorno dopo il lancio. Poco dopo essere entrata in orbita attorno al sole ed aver aperto i pannelli solari la sonda si era inserita in modalit\u00e0 di sicurezza (\"safe mode\"). La causa e la gravit\u00e0 del problema non sono ancora conosciuti, ma la NASA ha riferito che il sistema di controllo a bordo della sonda aveva rilevato una situazione di surriscaldamento. La NASA ha in seguito annunciato che la sonda era uscita dalla modalit\u00e0 di sicurezza, ritornando in perfetta funzionalit\u00e0.\nL'11 febbraio, i razzi di \"Deep Impact\" sono stati azionati per correggere la traiettoria della navetta. La correzione \u00e8 stata cos\u00ec precisa che la manovra successiva, in piano il 31 marzo non ha avuto luogo.\nDurante la fase di dispiegamento tutti gli strumenti sono stati attivati e verificati. I test sull'HRI dopo la procedura di riscaldamento dell'interno del telescopio, eseguita per eliminare residui d'umidit\u00e0 accumulatisi nelle fasi di lancio e attraversamento dell'atmosfera, hanno mostrato che comunque le immagini dell'apparecchio rimanevano poco fuori fuoco. Il problema \u00e8 stato analizzato e il 9 giugno, durante un briefing sulla missione, \u00e8 stato annunciato che utilizzando software di manipolazioni delle immagini che operano processi di deconvoluzione le immagini dell'HRI possono essere corrette alla risoluzione prevista in origine. \nFase di crociera.\nLa \"fase di crociera\" \u00e8 iniziata il 25 marzo ed \u00e8 continuata fino a circa 60 giorni prima dell'incontro con la cometa Tempel 1. Il 25 aprile la sonda ha acquisito la prima immagine del bersaglio, da una distanza di circa 64 milioni di chilometri.\nIl 4 maggio la sonda ha eseguito la sua seconda manovra di correzione della traiettoria. Accendendo i suoi razzi per 95 secondi la sua velocit\u00e0 \u00e8 stata modificata di 18.2 km/h.\nFase di avvicinamento.\nLa fase di avvicinamento (\"approach phase\") \u00e8 quella che va da 60 a 5 giorni prima dell'incontro. Il limite dei 60 giorni (5 maggio) era stato fissato pensando che prima non sarebbe stato possibile per \"Deep Impact\" individuare la cometa con la sua camera MRI. In effetti la cometa \u00e8 stata individuata prima del previsto, 69 prima della data dell'impatto. Questa data segna l'inizio di un periodo di osservazioni molto intense che hanno permesso di perfezionare la conoscenza dell'orbita della cometa, di studiare la sua rotazione e le polveri che la circondavano.\nIl 14 giugno ed il 22 giugno \"Deep Impact\" ha osservato due picchi di attivit\u00e0 dalla cometa, l'ultimo con un'intensit\u00e0 sei volte maggiore del primo (vd. articolo sul sito NASA).\nIl 23 giugno una terza correzione della traiettoria \u00e8 stata eseguita con successo: un cambiamento di velocit\u00e0 di 6\u00a0m/s si era reso necessario per aggiustare la traiettoria della sonda verso la cometa.\nFase di impatto.\nLa fase di impatto \u00e8 cominciata il 29 giugno, a cinque giorni dall'impatto vero e proprio. Il proiettile di impatto si \u00e8 separato con successo dalla navicella Flyby alle 6:07 UTC del 3 luglio. Le prime immagini trasmesse dagli strumenti del proiettile risalgono a 2 ore dopo la separazione. Il modulo Flyby ha successivamente effettuato una delle due manovre di deviazione previste per evitare danneggiamenti. L'accensione dei motori per 14 minuti ha rallentato la velocit\u00e0 della navicella spaziale. Il collegamento tra il Flyby e il proiettile ha mostrato di funzionare perfettamente .\nNelle due ore precedenti l'impatto, il proiettile aveva la possibilit\u00e0 di effettuare 3-4 manovre di correzione della traiettoria, ma sembra che se ne siano rese necessarie soltanto due .\nL'impatto con la cometa \u00e8 avvenuto alle 05:52 UTC del 4 luglio, con un secondo di ritardo rispetto al momento previsto.\nIl proiettile d'impatto ha trasmesso immagini della cometa fino a 3 secondi prima dell'impatto. La maggior parte dei dati sono stati memorizzati dal modulo Flyby e - alla data del 4 luglio - saranno trasmessi a terra nei giorni successivi.\nIl sito della NASA ha una tabella delle tappe della fase di impatto.\nContributi degli astronomi amatoriali.\nPoich\u00e9 il tempo di osservazione che i pi\u00f9 importanti telescopi (come l'Hubble) possono dedicare \u00e8 sempre scarso, gli scienziati della missione Deep Impact hanno chiesto la collaborazione di \"dilettanti qualificati, studenti e astronomi professionisti\" affinch\u00e9 usassero i loro piccoli telescopi per fare osservazioni a lungo termine della cometa, prima e dopo l'impatto. Lo scopo di queste osservazioni era di monitorare le emissioni gassose, lo sviluppo della nuvola di polveri e il tasso di produzione delle polveri dopo l'impatto, lo sviluppo della coda di polveri e l'attivit\u00e0 di emissione di gas ad alta pressione. A partire dal 2000 gli astronomi dilettanti hanno inviato pi\u00f9 di mille immagini CCD della cometa. \nLa cometa \u00e8 attualmente visibile con strumenti non pi\u00f9 piccoli di un grosso telescopio a riflessione, ma si pensava che al momento dell'impatto del 4 luglio si potesse avere un improvviso aumento di luminosit\u00e0, sufficiente a permettere di scorgere la cometa anche solo con l'ausilio di un binocolo, in condizioni di ottima visibilit\u00e0. \nUn astronomo dilettante ha riferito di aver osservato una nuvola luminosa apparentemente omogenea circondare la cometa e un aumento stimato di 2 gradi di magnitudine apparente dopo l'impatto. \nUn altro astronomo dilettante ha ricavato una mappa dell'area di impatto, basandosi sulle fotografie diffuse dalla NASA. \nEstensione della missione.\nGi\u00e0 in fase di progettazione della missione era stata valutata l'opportunit\u00e0 di una sua estensione ed il 21 luglio 2005, diciassette giorni dopo l'incontro con la Cometa Tempel 1, la sonda Deep Impact eseguiva una manovra di correzione di traiettoria che l'avrebbe diretta verso la Terra, per ricevere una spinta gravitazionale ed essere indirizzata verso un nuovo obiettivo.\nNella nuova fase, la missione fu rinominata EPOXI. La sonda \"Deep Impact\" \u00e8 stata reimpiegata per l'osservazione di pianeti extrasolari e per lo studio di un secondo corpo cometario, la Cometa Hartley 2 che \u00e8 stata raggiunta il 4 novembre 2010.\nUfficialmente la missione ha avuto inizio con il comunicato stampa della NASA 07-147 del 3 luglio 2007, con il quale l'ente spaziale statunitense ha comunicato lo stanziamento dei fondi necessari per il controllo e l'utilizzo della sonda \"Deep Impact\". L'obiettivo della missione indicato nel comunicato stampa citato era la Cometa Boethin, che sarebbe dovuta essere raggiunta nel 2008. Tuttavia, le difficolt\u00e0 insorte nell'osservazione dalla Terra della cometa non hanno permesso di confermarne l'orbita, nota dall'ultimo passaggio al perielio. Di conseguenza gli analisti di missione si son trovati nell'incapacit\u00e0 di poter determinare la correzione orbitale necessaria perch\u00e9 la sonda potesse essere diretta verso la Cometa Boethin. Fu quindi proposto un obiettivo alternativo, individuato nella Cometa Hartley 2, la cui orbita era nota con la precisione richiesta per la progettazione dell'incontro, che era stato previsto per l'11 ottobre 2010. Il ritardo di due anni nel \"fly-by\" cometario comport\u00f2 un incremento nella previsione di spesa per il segmento di terra della missione. Il 13 dicembre 2007, la NASA e l'Universit\u00e0 del Maryland confermarono il finanziamento della missione fino all'incontro con la Cometa Hartley 2.\nSeconda estensione e termine della missione.\nCompletata la missione EPOXI con il sorvolo della Cometa Hartley 2, la sonda Deep Impact non fu disattivata. Il quantitativo di propellente ancora disponibile le avrebbe permesso di raggiungere l'asteroide Near-Earth (163249) 2002GT nel gennaio del 2020. La NASA autorizz\u00f2 le manovre di correzione di rotta - la prima avvenne il 24 novembre 2011, la seconda il 4 ottobre 2012 - che avrebbero permesso l'incontro, ma si riserv\u00f2 di approvare in modo definitivo la missione solo successivamente, in funzione dello stato della sonda e del budget disponibile.\nNel frattempo, la sonda venne utilizzata dal 20 febbraio all'8 aprile 2012 per l'osservazione della cometa Garradd (C/2009 P1) attraverso il Medium Resolution Instrument. La cometa si trovava allora ad una distanza compresa tra 1,75 e 2,11 UA dal Sole e tra 1,87 e 1,30 UA dalla sonda. Fu cos\u00ec rilevata una periodicit\u00e0 di 10,4 ore nelle emissioni gassose della cometa, che si ritiene corrisponda al periodo di rotazione del nucleo. Inoltre, fu misurata l'abbondanza relativa del ghiaccio secco rispetto al ghiaccio d'acqua, pari a circa il 10% nel numero di molecole.\nSuccessivamente, nel gennaio del 2013, Deep Impact fu utilizzata per eseguire osservazioni della Cometa ISON, che sarebbero state ripetute nella successiva estate.\nTuttavia, il 3 settembre 2013 la NASA diede comunicazione di aver perso i contatti con la sonda. L'ultima comunicazione era avvenuta l'8 agosto e i contatti sarebbero stati persi tra l'11 ed il 14 agosto. La causa del problema sarebbe stata determinata il 30 agosto in un'anomalia nel software di bordo che avrebbe prodotto un ripetuto riavvio del computer stesso. Ci\u00f2 avrebbe interrotto il funzionamento dei motori e condotto alla perdita dell'assetto. Da questa situazione sarebbero derivate sia le difficolt\u00e0 nelle comunicazioni, con l'antenna non pi\u00f9 orientata in direzione della Terra, sia il rischio che i pannelli fotovoltaici, non pi\u00f9 orientati correttamente verso il Sole, non fossero pi\u00f9 in grado di generare energia sufficiente al funzionamento della sonda stessa. La NASA ha dato comunicazione il 20 settembre 2013 di aver interrotto i tentativi per il ristabilimento delle comunicazioni con la sonda, ponendo termine alla missione."}
{"id": "119930", "revid": "1915706", "url": "https://it.wikipedia.org/wiki?curid=119930", "title": "Acido adipico", "text": "L'acido adipico o \"acido esandioico\" \u00e8 il composto organico con la formula (CH2)4(COOH)2. Dal punto di vista industriale, \u00e8 l'acido dicarbossilico pi\u00f9 importante: ne vengono prodotti ogni anno circa 2,5 miliardi di chilogrammi l'anno, principalmente come precursore per la produzione di nylon. L'acido adipico altrimenti si presenta raramente in natura. Come additivo alimentare \u00e8 indicato come E355.\nA temperatura ambiente \u00e8 una polvere cristallina bianca, poco solubile in acqua. \u00c8 solubile in acetone, metanolo, etanolo.\nFu sintetizzato la prima volta da Auguste Laurent nel 1837.\nProduzione.\nL'acido adipico \u00e8 prodotto da una miscela di cicloesanone e cicloesanolo, che viene ossidata con acido nitrico per dare acido adipico, attraverso una reazione a pi\u00f9 fasi. All'inizio della reazione, il cicloesanolo viene convertito in chetone, rilasciando acido nitroso:\nTra le sue numerose reazioni, il cicloesanone \u00e8 nitrosato, ponendo le basi per la scissione del legame C-C:\nI prodotti collaterali del metodo includono gli acidi glutarico e succinico. Il protossido di azoto viene prodotto in circa 1 a 1 rapporto molare con l'acido adipico, anche attraverso l'intermediazione di un acido nitrolico.\nI processi correlati iniziano dal cicloesanolo, che si ottiene dall'idrogenazione del fenolo.\nMetodi di produzione alternativi.\nDiversi metodi sono stati sviluppati mediante carbonilazione del butadiene. Ad esempio, l'idrocarbossilazione procede come segue:\nUn altro metodo \u00e8 la scissione ossidativa del cicloesene usando perossido di idrogeno.\nStoricamente, l'acido adipico veniva preparato mediante ossidazione di vari grassi, da cui il nome.\nReazioni.\nL'acido adipico \u00e8 un acido diprotico (ha due gruppi acidi). I valori di pKa per le loro deprotonazioni successive sono 4.41 e 5.41.\nCon i gruppi carbossilati separati da quattro gruppi di metilene, l'acido adipico \u00e8 adatto per le reazioni di condensazione intramolecolare. Dopo il trattamento con idrossido di bario a temperature elevate, viene sottoposto a chetonizzazione per dare ciclopentanone.\nUtilizzi.\nCirca il 60% dei 2,5 miliardi di kg di acido adipico prodotti ogni anno viene utilizzato come monomero per la produzione di nylon mediante una reazione di policondensazione con esametilendiammina formando nylon-6,6. Altre applicazioni importanti riguardano anche i polimeri; \u00e8 un monomero per la produzione di poliuretano e i suoi esteri sono usati come plastificanti, specialmente nel PVC.\nIn medicina.\nL'acido adipico \u00e8 stato incorporato in compresse a matrice di formulazione a rilascio controllato per ottenere un rilascio indipendente dal pH sia per i farmaci debolmente basici che debolmente acidi. \u00c8 stato anche incorporato nel rivestimento polimerico di sistemi monolitici idrofili per modulare il pH intragel, con conseguente rilascio di ordine zero di un farmaco idrofilo. \u00c8 stato riportato che la disintegrazione a pH intestinale della gommalacca polimerica enterica migliora quando si usa l'acido adipico come agente di formazione dei pori senza influenzare il rilascio nel mezzo acido. Altre formulazioni a rilascio controllato hanno incluso l'acido adipico con l'intenzione di ottenere un profilo di rilascio ritardato.\nNegli alimenti.\nPiccole quantit\u00e0 di acido adipico vengono utilizzate come ingrediente alimentare come aiuto per aromatizzare e gelificare. \u00c8 usato in alcuni antiacidi di carbonato di calcio per renderli aspri. Trova inoltre impiego come acidulante nei lieviti chimici e evita le indesiderabili propriet\u00e0 igroscopiche dell'acido tartarico. L'acido adipico, raro in natura, si trova naturalmente nelle barbabietole, ma questa non \u00e8 una fonte economica per il commercio rispetto alla sintesi industriale.\nSicurezza.\nL'acido adipico, come la maggior parte degli acidi carbossilici, \u00e8 un lieve irritante per la pelle. \u00c8 leggermente tossico.\nPericolo ambientale.\nLa produzione di acido adipico \u00e8 legata alle emissioni di N2O, un potente gas serra e causa dell'esaurimento stratosferico dell'ozono. Ai produttori di acido adipico DuPont e Rhodia (rispettivamente Invista e Solvay), sono stati implementati processi per convertire cataliticamente il protossido di azoto in prodotti innocui:"}
{"id": "119931", "revid": "22356", "url": "https://it.wikipedia.org/wiki?curid=119931", "title": "Dimetrodon loomisi", "text": ""}
{"id": "119934", "revid": "1610933", "url": "https://it.wikipedia.org/wiki?curid=119934", "title": "Bisonte americano", "text": ""}
{"id": "119937", "revid": "767487", "url": "https://it.wikipedia.org/wiki?curid=119937", "title": "Livrea", "text": "La livrea \u00e8 l'insieme dei colori e dei disegni della pelle, del pelo o del piumaggio di tutti gli animali.\nTale colorazione si \u00e8 sviluppata con l'evoluzione, rispondendo unicamente ai seguenti obiettivi, importantissimi per la sopravvivenza:\nTuttavia il raggiungimento degli obiettivi di sopravvivenza della specie non sempre si \u00e8 sviluppato parallelamente: nella maggioranza degli animali la livrea ha come scopo primario il mimetismo. Tuttavia in un gran numero di animali invece avviene l'esatto opposto: il mimetismo viene sacrificato a favore del dimorfismo sessuale (solitamente dal maschio) o della segnalazione di pericolo agli eventuali predatori.\nMimetismo.\nIl mimetismo consiste nel confondere il proprio corpo con l'ambiente circostante a scopo di difesa passiva o di predazione. In entrambi i casi ha come scopo principale la sopravvivenza della specie. Molti animali presentano quindi colori e forme che ben si adattano a mimetizzarli con foglie, fiori e rami. Particolarmente bravi in questo campo, gli insetti comprendono tra le loro innumerevoli insetti-foglia, insetti stecco, mantidi e farfalle simili a fiori. Le specie appartenenti ai mammiferi presentano solitamente caratteristiche mimetiche, necessarie alla sopravvivenza e quindi anche le livree meno appariscenti, seppure con qualche eccezione: i mandrilli sono gli unici mammiferi che riescono a sintetizzare il colore blu, nella pelle del naso.\nDimorfismo sessuale.\nElemento caratterizzante la livrea di moltissime specie, soprattutto nei pesci e negli uccelli, il dimorfismo sessuale ha come obiettivo la differenziazione delle livree maschili e femminili. La livrea maschile diventa strumento di seduzione e pertanto deve accattivarsi le attenzioni della femmina. Ecco quindi che l'evoluzione ha dotato i maschi di pinne, penne o piume dalle forme pi\u00f9 svariate e dai colori pi\u00f9 accesi: una livrea in buone condizioni comunica alla femmina un buon pacchetto genetico da tramandare ai figli e quindi maggiori possibilit\u00e0 di sopravvivenza della specie.\nSegnalazione.\nMolte specie animali utilizzano la livrea come segnalazione di pericolo o di minaccia, solitamente con lo scopo di distogliere l'attenzione dei predatori.\nQuesto avviene con la presenza in alcune parti del corpo di macchie simili ad occhi di predatori (alcune specie di farfalle e di pesci) o con colorazioni appariscenti vistose e facilmente riconoscibili, che permettono ai predatori di riconoscere l'animale e, magari ricordandosi di passate esperienze, evitare di finire avvelenato o con fastidiosi sapori in bocca. \u00c8 questo il caso di molti anfibi tropicali, di alcuni serpenti e di molti insetti.\nEmulazione.\nAlcuni animali tendono ad assumere livree simili ad altre specie, magari pericolose, per ottenere gli stessi benefici di sopravvivenza. Esempi lampanti sono il falso corallo, un mite serpente americano che ha \"copiato\" la livrea del vero serpente corallo e la \"Volucella bombo\", una mosca che assomiglia verosimilmente alle Api."}
{"id": "119938", "revid": "1632387", "url": "https://it.wikipedia.org/wiki?curid=119938", "title": "Mithotyn", "text": "Mithotyn \u00e8 un gruppo musicale formatosi in Svezia nel 1992 sotto il nome di Cerberus.\nStoria dei Mithotyn.\nIl loro \u00e8 un viking metal a base black, fatta di scream, growl e influenze folk. Le melodie la fanno da padrone, ricordando tempi antichi e medioevali. Il gruppo si \u00e8 ormai sciolto, lasciando per\u00f2 tre autentiche gemme nel panorama musicale estremo. Alcuni membri dei Mithothyn hanno formato i Falconer, altri invece hanno formato i King of Asgard."}
{"id": "119941", "revid": "254401", "url": "https://it.wikipedia.org/wiki?curid=119941", "title": "Fontana greca", "text": "La fontana greca sorge a Gallipoli nelle vicinanze del ponte che congiunge il borgo nuovo alla citt\u00e0 vecchia. Questa fontana \u00e8 la pi\u00f9 antica d'Italia e si dice sia stata costruita intorno al III secolo a.C. Fra le ipotesi formulate da critici d'arte, alcune condividono la datazione del \"III secolo a.C.\", altri, come il Bernich, dopo anni di studi, dibattiti e ricerche, ritengono che la fontana fu costruita nel et\u00e0 rinascimentale.\nOriginariamente era posta nell'area delle antiche terme, oggi denominata 'funtaneddhe'. Nel 1548 venne trasportata nei pressi della \"chiesa di San Nicola\", ormai scomparsa, dove rimase fino al 1560, poi venne nuovamente smontata e ricostruita nel luogo dove attualmente sorge.\nIl Ravenna nel suo libro \"Memorie istoriche della citt\u00e0 di Gallipoli\" dice: \u00abNon c'\u00e8 alcun dubbio che la fontana sia greca, poich\u00e9 si vede l'arte e il gusto dell'architettura della Grecia antica che fior\u00ec a quei tempi. Per non parlare del lusso che questo popolo usava per decorare le Fontane e le Terme, come ci dice la storia. Le figure indecenti scolpite sulla Fontana ci dimostrano che non \u00e8 stata costruita da Cristiani.\u00bb \nMolto probabilmente durante le invasioni dei Vandali e dei Goti le statue furono rimosse dalla struttura principale e abbandonate sulla spiaggia delle 'funtaneddhe'. Il primo grande recupero si ebbe nel 1560, quando si aggiunsero alla nuova struttura quello che rimaneva della vecchia e furono scolpiti gli scritti in Latino che riguardano i miti delle tre ninfe.\nStruttura.\nLa facciata, che guarda a scirocco, \u00e8 suddivisa in tre parti da quattro cariatidi che sorreggono l'architrave con un ricco decoro ed \u00e8 alto circa 5 m. Nei bassorilievi, ricavati da lastre di pietra dura locale, sono scolpite scene che rappresentano le tre metamorfosi delle mitologiche Dirce, Salmace e Biblide. \nIl mito di Dirce, regina di Tebe che, vinta dalla gelosia, oltraggia la nipote Antiope e fu condannata dai figli di quest'ultima ad essere dilaniata da due tori infuriati. Dirce \u00e8 rappresentata a terra fra due tori e, pi\u00f9 in alto si nota, Dioniso nell'atto di trasformarla in una fontana di pietra.\nIl mito di Salmace, la ninfa che preg\u00f2 gli Dei di formare un solo corpo con Ermafrodito (figlio di Venere e Mercurio) di cui era innamorata, i loro corpi nudi sono rappresentati incatenati mentre si trasformano in una sola fonte, in presenza di Venere e Cupido.\nIl mito di Biblide che, innamorata del fratello Cauno e da questi respinta, consapevole dell'errore, pianse fino a consumarsi di lacrime e gli Dei impietositi la trasformarono in una fontana di pietra. Qui la ninfa distesa stringe tra le mani il mantello del fratello. \nSempre sulla facciata principale, in alto, troviamo lo stemma del re di Spagna Filippo II con a destra e a sinistra il simbolo della citt\u00e0.\nSull'altra facciata, realizzata con la funzione di sostegno nel 1765, vi sono collocati lo stemma di Gallipoli, un'epigrafe in latino, e le insegne del sovrano Carlo III di Borbone. In basso \u00e8 collocato l'abbeveratoio dove in passato si dissetavano gli animali.\nDa questo abbeveratoio, in un passato pi\u00f9 recente, attorno agli anni cinquanta, veniva prelevata l'acqua con il riempimento di alcune botticelle lunghe ca 85\u00a0cm, poi venduta alle famiglie che, numerose, non avevano in casa l'acqua corrente. Queste botticelle venivano deposte su un carretto trainato da un asino che pi\u00f9 volte al giorno percorreva il ponte di pietra per raggiungere la citt\u00e0 vecchia, meta della \"vendita\" dell'acqua.\nIn verit\u00e0 la controprestazione in moneta rappresentava il compenso per il servizio ricevuto e non si configurava, quindi, quale vendita di bene comune.\nUltimamente la fontana \u00e8 in condizioni preoccupanti, crepe dai 2 ai 4 centimetri attraversano l'antica facciata, mettendo in pericolo sia i passanti sia la stabilit\u00e0 della struttura stessa.\nBibliografia.\n\"Memorie Istoriche Della Citt\u00e0 Di Gallipoli\" Conte della Miranda (1836)"}
{"id": "119942", "revid": "1494169", "url": "https://it.wikipedia.org/wiki?curid=119942", "title": "Basso tedesco", "text": ""}
{"id": "119943", "revid": "1318658", "url": "https://it.wikipedia.org/wiki?curid=119943", "title": "Cardine (storia romana)", "text": "Il cardine (frequentemente alla latina cardo, che significa \"polo\", \"punto cardinale\") era una via che correva spesso in direzione nord-sud - nord-ovest - sud-est o nord-est - sud-ovest nelle citt\u00e0 romane. \nIl \" cardo\" non era tracciato quasi mai in direzione nord-sud, cos\u00ec come \u00e8 possibile verificare dall'impianto urbanistico di molte citt\u00e0 fondate dai Romani (Pompei, Ercolano, Ostia antica, Alba Fucens, Torino, Leptis Magna, Jerash, etc.). \nI motivi legati alla scelta di questo orientamento sono da ricercare nel migliore soleggiamento degli edifici (nessuna parete risulta esposta esclusivamente a nord), cos\u00ec come suggerisce la tecnica urbanistica. \nLe citt\u00e0 romane, infatti, erano solitamente basate su uno schema urbanistico ortogonale, ossia suddivise in isolati quadrangolari uniformi, in particolare per quanto riguarda le fondazioni coloniali. Il termine \"cardo\" veniva infatti utilizzato per indicare l'asse su cui veniva \"incardinata\" la struttura urbana. Anche la centuriazione romana, ossia la divisione del territorio di una colonia in lotti che venivano assegnati ai singoli coloni, era incardinata su una maglia, per quanto pi\u00f9 possibile, ortogonale.\nDescrizione.\nUno degli assi principali della centuriazione e dell'urbanistica cittadina era il \"cardo maximus\", che si incrociava ad angolo retto con il \"decumanus maximus\", ovvero il principale asse perpendicolare al cardo. L'insediamento romano risultava quindi diviso in quattro parti chiamate quartieri (termine che in seguito ha assunto il significato di nucleo con caratteristiche storiche e geografiche all'interno di un agglomerato urbano). Di regola, all'incrocio di queste due direttrici principali si trovava quasi sempre il \"forum\", ossia la piazza principale della citt\u00e0. Il \"cardo maximus\", inoltre, era di particolare importanza poich\u00e9 collegava due delle quattro porte principali dell'insediamento e, solitamente, una di esse era maggiormente decorata e riconoscibile, in quanto indicava la strada consolare che conduceva a Roma. Essa poteva essere quella posta a nord o sud, a seconda dell'ubicazione geografica della \"civitas\", rispetto alla capitale dell'impero. \nQueste due strade principali erano cos\u00ec denominate anche nell'ambito degli accampamenti romani, detti \"castra\", all'incrocio dei quali non vi era il \"forum\", bens\u00ec il cosiddetto \"praetorium\", ossia la tenda del comandante. Solitamente, l'impostazione urbanistica assegnata all'accampamento veniva conservata nella planimetria futura del \"municipium\" o della \"civitas\". Alcuni esempi di accampamenti in posizioni strategiche divenuti \"civitas\", sono alcune tra le principali citt\u00e0 italiane (Torino, Pavia, Aosta) ed europee (Vienna e York)."}
{"id": "119945", "revid": "1610933", "url": "https://it.wikipedia.org/wiki?curid=119945", "title": "Bufalo cafro", "text": ""}
{"id": "119948", "revid": "123135739", "url": "https://it.wikipedia.org/wiki?curid=119948", "title": "Operatore nabla", "text": "In matematica, ed in particolare nel calcolo vettoriale e nell'analisi matematica, il simbolo nabla (formula_1) \u00e8 impiegato per un particolare operatore differenziale di tipo vettoriale.\nIl termine deriva dal nome di uno strumento musicale a corda della tradizione di antichi popoli della Palestina, il nebel o nabla. Si tratta di uno strumento tradizionale simile ad una lira e ad un'arpa, con una cassa acustica per\u00f2 di profilo triangolare, che richiama appunto quella di un delta rovesciato.\nIl simbolo atled, a triangolo rovesciato somiglia alle antiche arpe e lire di Ur.\nNel contesto degli operatori differenziali, il simbolo del nebel \u00e8 stato utilizzato per la prima volta dal matematico e fisico irlandese William Rowan Hamilton, nella forma del nebel a delta sdraiato.\u22b2 \nIn greco, il simbolo \u03b1\u03bd\u03ac\u03b4\u03b5\u03bb\u03c4\u03b1, \"an\u00e1delta\", ovvero un delta rovesciato richiama le arpe e lire di Ur. Questo simbolo \u00e8 chiamato, molto raramente e solo nel contesto americano, anche \"atled\" (\"delta\" letto al contrario) a causa della sua forma a delta ( formula_2) rovesciato. \nIl nome pi\u00f9 comunemente utilizzato nella letteratura anglosassone \u00e8 per\u00f2 \"del\", ovvero la prima parte della parola \"delta\": in effetti, il delta (propriamente, con il numero \"2\" in apice) viene spesso impiegato per indicare il laplaciano.\nLa notazione differenziale basata sul \"nabla\" consente di indicare, con una notazione molto sintetica, gli operatori differenziali jacobiana, gradiente, divergenza e di rotazione.\nQualora lo spazio vettoriale nel quale il nabla agisce sia uni-dimensionale, la definizione del nabla coincide con la derivata ordinaria.\nIl simbolo \"nabla\" \u00e8 disponibile nel codice HTML come codice_1 e nel codice LaTeX come codice_2. Nella codifica Unicode \u00e8 rappresentato nella cella U+2207 o, in notazione decimale, 8711.\nDefinizione.\nIn uno spazio tridimensionale formula_3 generato da un sistema di coordinate cartesiane formula_4 con versori indicati formula_5, formula_6 e formula_7, il nabla \u00e8 definito come:\nLa generalizzazione per uno spazio formula_9 con funzioni di formula_10 variabili a formula_11 valori, viene scritta:\nImpiego.\nQuesto operatore consente di scrivere attraverso una notazione compatta gli operatori differenziali del gradiente, la divergenza, il rotore, la derivata direzionale, il laplaciano:\ndove formula_17 \u00e8 una funzione reale di una o pi\u00f9 variabili reali, mentre formula_18 \u00e8 un campo, cio\u00e8 una funzione vettoriale di una o pi\u00f9 variabili reali. Il simbolo formula_19 rappresenta il prodotto scalare, mentre formula_20 il prodotto vettoriale.\nQuesto consente di semplificare la scrittura anche di complicate equazioni differenziali.\nDefinizione intrinseca.\nLa definizione data sopra \u00e8 in realt\u00e0 una definizione informale che dipende dal sistema di coordinate prescelto. Si pu\u00f2 tuttavia definire il nabla con una definizione intrinseca pi\u00f9 generale, indipendente dal sistema di coordinate:\nin cui formula_22 rappresenta un prodotto arbitrario (scalare, vettoriale, tensoriale o per uno scalare), mentre formula_17 \u00e8 un campo scalare, vettoriale o tensoriale. formula_24 \u00e8 la superficie frontiera del volume formula_25 che nel limite si riduce a un punto. In questo modo si possono definire in maniera intrinseca il gradiente, la divergenza, il rotore e gli altri operatori differenziali.\nCoordinate sferiche.\nLe equazioni che trasformano le coordinate polari in coordinate cartesiane sono:\nSfruttando la regola di derivazione a catena si pu\u00f2 scrivere:\nla stessa cosa, usando la notazione con matrici e vettori, si scrive:\no anche in forma pi\u00f9 compatta:\navendo definito:\nSi noti che:\ndove si sono indicati con formula_38i versori (ortonormali) della base dello spazio tangente alla sfera\nCon quanto suddetto l'operatore gradiente in coordinate polari si esprime:\nSi ha:\nda cui si ricava l'espressione del laplaciano in coordinate polari:\nUn altro modo pi\u00f9 comodo per ricavare il Laplaciano usa nozioni di calcolo tensoriale (notazione di Einstein per gli indici sommati): \nformula_61 con formula_62 , formula_63\nSi trovano facilmente anche gli operatori formula_64 (il legendriano)\ne formula_65, che sono strettamente legati\na formula_66 e formula_67 nella teoria dei momenti angolari della meccanica\nquantistica, infatti:\ne calcolando:\nsi ottiene:\nL'operatore formula_65 rappresenta la parte\nangolare di formula_75 e si pu\u00f2 scrivere un'altra espressione importante\nper il laplaciano:"}
{"id": "119949", "revid": "640277", "url": "https://it.wikipedia.org/wiki?curid=119949", "title": "Termite", "text": ""}
{"id": "119950", "revid": "104216", "url": "https://it.wikipedia.org/wiki?curid=119950", "title": "Costante gravitazionale planetaria", "text": "In astrodinamica, la costante gravitazionale planetaria (formula_1) di un corpo celeste \u00e8 il prodotto della costante gravitazionale formula_2 per la massa formula_3 del corpo centrale:\nL'unit\u00e0 di misura \u00e8 espressa in km\u00b3/s\u00b2.\nCorpo trascurabile che orbita attorno ad un altro corpo.\nSe si considera un sistema a due soli corpi dove il corpo centrale abbia una massa molto maggiore del corpo orbitante, come nel caso di un satellite artificiale che orbita attorno alla Terra, si possono effettuare alcune ipotesi semplificative, le ipotesi standard in astrodinamica. In formule\ndove:\nData questa approssimazione, la costante gravitazionale planetaria del sistema a due corpi risulta essere uguale a quella del corpo centrale.\nOrbite circolari.\nNelle orbite circolari attorno ad un corpo centrale vale:\ndove:\nOrbite ellittiche.\nL'ultima uguaglianza ha una semplice generalizzazione per le orbite ellittiche: \ndove:\nTraiettorie paraboliche e iperboliche.\nPer le traiettorie paraboliche formula_15 \u00e8 costante e vale formula_16.\nNelle orbite ellittiche e iperboliche formula_1 vale due volte il semiasse maggiore moltiplicato per il valore assoluto dell'energia orbitale specifica.\nDue corpi che ruotano l'uno intorno all'altro.\nNel caso pi\u00f9 generale dove i corpi sono dello stesso ordine di grandezza, si definisce:\ndove:\nQuindi:\nTerminologia e precisione.\nLa costante gravitazionale planetaria terrestre \u00e8 chiamata costante gravitazionale geocentrica e vale . Quindi il margine di precisione \u00e8 1 su , molto maggiore di quello che si ha nel calcolo della \"G\" e della \"M\" prese separatamente (che vale 1 su ciascuna). \nLa costante gravitazionale planetaria del Sole \u00e8 chiamata costante gravitazionale eliocentrica."}
{"id": "119953", "revid": "1305772", "url": "https://it.wikipedia.org/wiki?curid=119953", "title": "Quinta", "text": "Il termine Quinta pu\u00f2 riferirsi: "}
{"id": "119954", "revid": "1305772", "url": "https://it.wikipedia.org/wiki?curid=119954", "title": "Terza", "text": "Il termine Terza pu\u00f2 riferirsi:"}
{"id": "119955", "revid": "339392", "url": "https://it.wikipedia.org/wiki?curid=119955", "title": "Nabla", "text": ""}
{"id": "119956", "revid": "1305772", "url": "https://it.wikipedia.org/wiki?curid=119956", "title": "Sesta", "text": "Il termine Sesta pu\u00f2 riferirsi:"}
{"id": "119957", "revid": "767487", "url": "https://it.wikipedia.org/wiki?curid=119957", "title": "Ifa", "text": "Con il termine ife si indicano i filamenti unicellulari o pluricellulari, uninucleati o polinucleati di forma cilindrica allungati, che disposti uno sull'altro formano il micelio, ovvero il corpo vegetativo dei funghi.\nNella maggior parte delle specie di fungo le cellule che costituiscono le ife sono separate da un setto forato (ife settate) che permette il passaggio degli organuli cellulari in particolari condizioni.\nLe ife vengono considerate come insieme di cellule ma una singola ifa non pu\u00f2 essere considerata una cellula perch\u00e9 al suo interno potrebbero non esserci il nucleo o organelli fondamentali.\nAlcune specie, in particolare quelle appartenenti alle divisioni \"Chytridiomycota\" e \"Zygomycota\" presentano le ife formate da un'unica cellula con pi\u00f9 nuclei e sono dette ife cenocitiche.\nOrgani derivati.\nLe ife in molte specie hanno subito una modificazione o si sono organizzate dando origine ad organi specializzati.\nIn alcune specie le cellule che costituiscono le ife, in condizioni ambientali sfavorevoli ispessiscono la loro parete trasformandosi in spore con funzione di sopravvivenza. Questo particolare tipo di spore che si formano quindi per disarticolazione delle ife, vengono chiamate clamidospore.\nLe rizomorfe sono formate dall'unione in fasci di ife in alcuni casi avvolte in un mantello. Pur non essendo strutture specializzate quanto le radici delle piante superiori, queste strutture svolgono prevalentemente funzione di ancoraggio e assorbimento di sostanze nutritive.\nAltra differenziazione \u00e8 costituita dagli sclerozi costituiti da un intreccio piuttosto fitto e consistente di ife, a volte di dimensione ragguardevole."}
{"id": "119958", "revid": "2225", "url": "https://it.wikipedia.org/wiki?curid=119958", "title": "Missione spaziale Impatto Profondo", "text": ""}
{"id": "119960", "revid": "228587", "url": "https://it.wikipedia.org/wiki?curid=119960", "title": "Quarta", "text": ""}
{"id": "119961", "revid": "2225", "url": "https://it.wikipedia.org/wiki?curid=119961", "title": "Missione spaziale Deep Impact", "text": ""}
{"id": "119964", "revid": "26630", "url": "https://it.wikipedia.org/wiki?curid=119964", "title": "Seconda", "text": "Musica.\nIl termine Seconda pu\u00f2 fare riferimento ai seguenti intervalli musicali:"}
{"id": "119965", "revid": "1718925", "url": "https://it.wikipedia.org/wiki?curid=119965", "title": "Igroscopia", "text": "L'igroscopia (o igroscopicit\u00e0) \u00e8 la capacit\u00e0 di una sostanza o di materiali di assorbire prontamente le molecole d'acqua presenti nell'ambiente circostante. Tali sostanze sono dette \"igroscopiche\". \nUn esempio di sostanza igroscopica \u00e8 la carta, specie se di canapa o di altre fibre, oppure il biodiesel, che assorbe l'acqua fino a circa 1.200 ppm. Altre sostanze igroscopiche sono ad esempio il cloruro di sodio, l'alcol etilico, l'alcol metilico, la calce viva (ossido di calcio), l'acido solforico concentrato e l'idrossido di sodio concentrato.\nIl grado di igroscopicit\u00e0 definisce la maggiore o minore attitudine di una sostanza ad assorbire umidit\u00e0.\nL'igroscopia differisce dall'idrofilia in quanto la prima riguarda la capacit\u00e0 di assorbire umidit\u00e0, la seconda la capacit\u00e0 di assorbire acqua in forma liquida. Una sostanza pu\u00f2 essere igroscopica e idrofoba (l'idrofobia \u00e8 l'opposto dell'idrofilia), un esempio \u00e8 la lana che assorbe grandi quantit\u00e0 di umidit\u00e0, ma \u00e8 difficile da bagnare.\nL'igroscopia pu\u00f2 essere anche una caratteristica desiderata, quando si desidera abbassare il tasso di umidit\u00e0 di uno spazio chiuso. Uno dei materiali maggiormente utilizzati a tal proposito \u00e8 il gel di silice.\n\u00c8 buona norma mantenere i materiali igroscopici in contenitori sigillati quando non sono in uso.\nIndustria tessile.\nL'igroscopia \u00e8 una caratteristica fisica determinante che gioca un ruolo fondamentale nella commercializzazione di alcune fibre in quanto la presenza di umidit\u00e0 ne altera il peso. Essendo le fibre commercializzate a peso e non a lunghezza, definire la quantit\u00e0 di umidit\u00e0 in esse presente \u00e8 fondamentale per poterne determinare il corretto prezzo. Per la commercializzazione \u00e8 stato introdotto il tasso di ripresa definito come la percentuale massima d'umidit\u00e0 di ogni tipo fibra. Inoltre, molti test fisici e meccanici vengono effettuati in ambienti opportunamente climatizzati, in genere a 20 \u00b0C e 65% di umidit\u00e0 relativa.\nInseminazione igroscopica.\nSi tratta di una recente tecnica utilizzata per inseminare le nubi al fine di incrementarne la piovosit\u00e0. La tecnica \u00e8 stata progettata in Messico da un gruppo di studiosi locali e statunitensi coordinati dal meteorologo Roelof T. Bruintjes del \"National Center for Atmospheric Research\" di Boulder in Colorado e consiste nell'inserire, all'interno delle nubi, microscopiche particelle di sale aventi il compito di attrarre l'acqua e di formare gocciole sempre pi\u00f9 grandi, le quali finiscono per urtare tra loro fino a precipitare a terra. Il compito dell'inseminazione igroscopica, in pratica, \u00e8 quello di accelerare la crescita delle goccioline (che si fondono una all'interno dell'altra), aumentando cos\u00ec, almeno in teoria, le precipitazioni."}
{"id": "119966", "revid": "697352", "url": "https://it.wikipedia.org/wiki?curid=119966", "title": "Settima", "text": ""}
{"id": "119968", "revid": "251304", "url": "https://it.wikipedia.org/wiki?curid=119968", "title": "Damon Albarn", "text": "Leader dei Blur, gruppo simbolo del Britpop, con il quale ha raggiunto fama mondiale negli anni 1990, ha riscosso successo anche con il progetto parallelo dei Gorillaz, gruppo attento alle sonorit\u00e0 del rap e dell'hip-hop che ha la particolarit\u00e0 di non apparire mai in carne ed ossa, ma sempre in versione cartoon. \u00c8 considerato uno dei musicisti pi\u00f9 eclettici in circolazione, capace di spaziare con disinvoltura tra generi e sonorit\u00e0 molto diverse tra loro.\nBiografia e carriera.\nNato a Whitechapel, trasferitosi con la famiglia all'et\u00e0 di dieci anni ad Aldham, Colchester, quando aveva tredici anni conobbe a scuola Graham Coxon, con il quale tuttavia perse contatto quando nel 1987 si trasfer\u00ec a Londra. Qui inizi\u00f2 a comporre e incidere musica presso lo studio di registrazione Beat Factory. Nel 1988, mentre frequentava un corso al Goldsmiths College di Londra, conobbe colui che sarebbe diventato il bassista dei Blur, Alex James. Con Coxon, Albarn form\u00f2 \"The Circus\", band che poi si trasform\u00f2 in \"Seymour\" quando vi si aggiunsero James e Dave Rowntree. I Seymour cambiarono poi nome in Blur nel 1989.\nCon il passare degli anni, Albarn divenne una delle icone del \"britpop\", in contrapposizione ai fratelli Noel e Liam Gallagher, leader degli Oasis. Nel 1996, Albarn apparve nella colonna sonora del film \"Trainspotting\" sia come membro dei Blur (con il brano \"Sing\" contenuto nel primo album \"Leisure\"), sia con un brano strumentale pubblicato a suo nome, \"Closet Romantic\". Anche quando Coxon, nel 2002, ha lasciato la band, Albarn, insieme a Rowntree e James, ha continuato a portare avanti il progetto, ma recentemente ha pi\u00f9 volte dichiarato che non ci sar\u00e0 un nuovo album dei Blur fino a quando Coxon non torner\u00e0 sui suoi passi.\nNel luglio del 2009 partecipa alla \"reunion\" dei Blur per diverse date dal vivo, tra cui i due mega concerti tenuti presso l'Hyde Park.\nFrattanto, oltre a portare avanti il progetto Gorillaz, Albarn ha inciso musica anche a proprio nome. Nel 2002 ha pubblicato \"Mali Music\", un album basato sulle registrazioni risalenti alla sua visita in Mali, paese africano in cui Albarn si rec\u00f2 nel 2000 per conto della Oxfam, ONG britannica. Nel dicembre 2003 ha pubblicato \"Democrazy\", sempre come solista. L'album contiene demo registrati con un quattro piste durante il tour statunitense dei Blur nel 2003. Nel 2004 \u00e8 comparso anche in \"Palookaville\" di Fatboy Slim, nella canzone \"Put It Back Together\". Nel 2005 i Gorillaz hanno pubblicato il loro secondo album, \"Demon Days\".\nAlbarn \u00e8 molto attivo nel movimento contro la guerra. Si \u00e8 scagliato infatti duramente contro la guerra in Afghanistan e contro la guerra in Iraq. Ha dichiarato che vorrebbe incidere a Baghdad il nuovo album dei Blur, perch\u00e9 gli piace \"lo stile musicale iracheno\". Ha anche criticato fortemente il Live 8 del 2 luglio 2005, sottolineando la quasi totale assenza di musicisti neri e africani nel programma. A causa delle sue critiche, numerosi artisti non bianchi sono stati aggiunti al programma del concerto, ed \u00e8 stato organizzato un intero concerto con l'esibizione di soli artisti africani in Cornovaglia, in contemporanea con gli altri concerti. Nel 2007 assieme a Simon Tong (ex Verve), Paul Simonon (ex Clash), Tony Allen (ex Fela Kuti) ha dato vita ad una superband, The Good, the Bad &amp; the Queen che hanno inciso un album omonimo. Nel 2010 \u00e8 uscito l'album dei Gorillaz \"The Fall,\" registrato interamente su iPad.\nIl 20 gennaio 2014 ha pubblicato il singolo \"Everyday Robots\" sul portale YouTube. Il brano anticipa il nuovo album in uscita il 28 aprile 2014. Il disco \u00e8 stato registrato negli Studio 13 di Londra con la co-produzione di Richard Russel, gi\u00e0 al lavoro con Albarn in \"The Bravest Man in the Universe\", album del 2012 di Bobby Womack. Il 25 maggio 2014 Albarn \u00e8 ospite della trasmissione \"Che tempo che fa\" dove esegue il brano \"Heavy Seas of Love\" e concede una breve intervista a Fabio Fazio.\nGrande fan del Chelsea, dopo una lunga relazione con Justine Frischmann degli Elastica dal 1991 al 1998, attualmente Albarn convive con Suzi Winstanley, che nel 1999 gli ha dato una figlia di nome Missy.\nNel 2021 ha preso la cittadinanza islandese, dopo aver visitato per la prima volta il paese negli anni '90 durante le registrazioni dell'album Blur che lo hanno spinto poi a comprare una casa nella capitale Reykjav\u00edk dove tuttora vive dividendosi con Londra."}
{"id": "119970", "revid": "6923", "url": "https://it.wikipedia.org/wiki?curid=119970", "title": "Giovanni VI Cantacuzeno", "text": "Fu basileus dei romei, insieme a Giovanni V Paleologo, dal 31 maggio 1347 fino al 10 dicembre 1354, dopo la sua abdicazione divenne monaco con il nome di Giosaf\u00e0 Cristodoulo.\nGiovent\u00f9.\nGiovanni Cantacuzeno era nato in una famiglia nobile bizantina: il padre era Michele Cantacuzeno, che fu il primo despota della Morea, nominato dall'imperatore Andronico II Paleologo nel 1308. La madre di Giovanni era Angela Cantacuzena, una discendente della casata imperiale bizantina dei Paleologi; inoltre il padre si era imparentato con le potenti famiglie dei Paleologi e degli Angeli. In seguito, Giovanni VI si un\u00ec ancor di pi\u00f9 con la famiglia dei Paleologi, grazie a un matrimonio con Irene Asanina, che era una cugina di secondo grado di Andronico III Paleologo. Giovanni Cantacuzeno aveva comprato una carica nobiliare in Tracia, secondo l'uso della compravendita di cariche militari quale era andato affermandosi durante il periodo della dinastia dei Paleologi, in pi\u00f9 possedeva grandi propriet\u00e0 in Tracia, Macedonia e Tessaglia.\nGiovanni VI e l'appoggio all'usurpazione di Andronico III.\nGiovanni Cantacuzeno si mise a capo dell'aristocrazia militare ed appoggi\u00f2 la ribellione contro Andronico II Paleologo, che port\u00f2 al trono il nipote di questi, Andronico III Paleologo, del quale Giovanni era divenuto braccio destro: nella notte del 23 maggio del 1328 Andronico III Paleologo e Giovanni Catacuzeno, con ventiquattro uomini tutti provvisti di scale d'assedio, in poco tempo scalarono le mura di Costantinopoli e aprirono le porte all'esercito ribelle. L'imperatore, quando seppe che suo nipote era entrato in citt\u00e0, abdic\u00f2 e si ritir\u00f2 nel palazzo delle Blacherne. Dopo che Andronico III ebbe conquistato il potere, Giovanni Catacuzeno fu nominato Cesare e da quel momento ebbe in mano le redini dell'impero bizantino, del quale di fatto resse le sorti per tutto il regno di Andronico III e anche dopo la morte di quest'ultimo.\nLa campagna in Asia Minore.\nPoich\u00e9 l'Asia Minore era caduta in mano agli ottomani, Andronico III e Giovanni sbarcarono in Asia Minore alla testa di 4.000 soldati: l'esercito bizantino marci\u00f2 per tre giorni finch\u00e9 non trov\u00f2 l'accampamento nemico e il 10 giugno del 1329 inizi\u00f2 la battaglia. Verso sera i bizantini erano in vantaggio, ma avevano subito pi\u00f9 perdite di quelle che un esercito cos\u00ec piccolo si potesse permettere, quindi Giovanni consigli\u00f2 ad Andronico III di ritirarsi ordinatamente sul far dell'alba, in modo da non essere massacrati dagli ottomani. Cos\u00ec fecero, ma l'esercito fu attaccato ai lati dagli arcieri nemici e quindi i bizantini si diedero all'attacco di questi ultimi nel tentativo di disperderli, finendo per essere accerchiati. L'Imperatore, ferito, fu trasportato a Costantinopoli in barella, ma alcuni soldati diffusero la notizia falsa che l'Imperatore era morto e fu difficile per Giovanni convincere i soldati che l'Imperatore era salvo. La battaglia di Pelecano fu il primo scontro tra ottomani e bizantini: non si risolse con un completo disastro, ma dimostr\u00f2 ai bizantini la loro condizione di debolezza.\nUltimi anni di Andronico III.\nDopo la sconfitta Giovanni Cantacuzeno si rec\u00f2 per ordine dell'imperatore da Umar, emiro di Aydin, per offrire un'alleanza contro i genovesi, nemici di entrambi, alleanza che fu felicemente accettata. Nel 1341 a Tessalonica Imperatore e Cesare assistettero al matrimonio di Matteo, figlio di Giovanni, e di Irene, nipote di Andronico III; il 15 giugno 1341 Andronico III mor\u00ec.\nGuerra civile.\nCon la morte di Andronico III il problema pi\u00f9 grave per l'impero bizantino era che l'imperatore morente non aveva fatto nessun nome sul suo successore e anche se aveva un figlio di nove anni, Giovanni V Paleologo, a Costantinopoli la corona non era necessariamente ereditaria. Giovanni Cantacuzeno era fedele al giovane principe e all'imperatrice madre, Anna di Savoia, ma era anche Cesare e aveva da tredici anni in mano le redini dell'Impero bizantino quindi, dopo pochissimo tempo, si trasfer\u00ec nella reggia dell'imperatore per garantire la reggenza e il funzionamento dello Stato. La sua posizione aveva suscitato l'invidia di molti a corte, in particolare i suoi principali nemici erano la stessa Anna e il patriarca Giovanni Caleca. Quest'ultimo doveva a Giovanni Cantacuzeno la nomina a patriarca, ma comunque avrebbe desiderato reggere lui le redini dell'impero.\nBen presto Giovanni Cantacuzeno fu costretto a fuggire da Costantinopoli, visto che anche l'imperatrice tramava contro di lui, desiderando anch'ella la reggenza del trono. Il Cantacuzeno si rifugi\u00f2 a Didymoteicho, in Tracia, e qui s\u00ec fece incoronare basileus dei romei. Per questo scoppi\u00f2 una guerra civile che dur\u00f2 sei anni: al conflitto parteciparono anche potenze straniere: Anna di Savoia fu appoggiata dai bulgari mentre Giovanni Cantacuzeno s\u00ec alle\u00f2 con il re dei Serbi Stefano IV Du\u0161an, grazie alla moglie di quest'ultimo, Elena, che consigli\u00f2 ai due di stringere un'alleanza, in base alla quale ogni conquista nel territorio bizantino di uno dei due non sarebbe stata ostacolata dall'altro. Fu cos\u00ec che Giovanni VI Cantacuzeno inizi\u00f2, dal 1343, a prendere il potere in quelle zone dell'impero che lo avevano scelto come loro sovrano mentre Du\u0161an, da parte sua, intraprese la conquista dell'Albania e di gran parte della Grecia. Ma ben presto l'alleanza tra i due sovrani si ruppe. Infatti Giovanni VI Cantacuzeno si accorse che le conquiste serbe costituivano una minaccia per l'impero bizantino e chiese l'aiuto dei turchi ottomani per riavere le terre sottratte dalla Serbia all'impero bizantino. Gli ottomani accettarono la richiesta di aiuto di Giovanni VI e si allearono con lui, iniziarono ottimi rapporti tra Giovanni VI e il sultano Orhan I e i due divennero addirittura amici. Infatti, per suggellare l'alleanza, Teodora Cantacuzena venne data in sposa al sultano senza che ella fosse obbligata a convertirsi alla fede musulmana. Ma questa amicizia cos\u00f2 cara a Bisanzio: proprio verso la fine del regno di Giovanni VI nacque il primo insediamento europeo dei turchi, la citt\u00e0 di Gallipoli, che divenne turca nel 1354. L'alleanza che Giovanni VI aveva allacciato con gli ottomani cost\u00f2 al sovrano la perdita di molta popolarit\u00e0. Grazie all'intervento ottomano, l'esercito di Du\u0161an fu fermato, sconfitto nella battaglia di Stefanijane, avvenuta nel maggio del 1344.\nNonostante che i serbi fossero stati sconfitti in questa battaglia, essi non furono totalmente fermati. Stefano IV Dusan riusc\u00ec a riorganizzare l'esercito serbo e nel 1345 occup\u00f2 tutta la penisola Calcidica, che apparteneva ai domini di Giovanni VI, compresa la zona del Monte Athos. Du\u0161an, entrato nella citt\u00e0 di Serres, la notte di Natale si proclam\u00f2 \"Zar e autocrate dei Serbi e dei Greci\", con l'intento di creare un nuovo impero che difendesse la cristianit\u00e0 ortodossa e che fosse un baluardo contro gli ottomani. Ma l'incoronazione di Du\u0161an non era a pieno titolo, non essendosi egli fatto incoronare da un patriarca, e data l'impossibilit\u00e0 che il patriarca di Costantinopoli o il papa lo incoronassero, Dusan elev\u00f2 l'arcivescovo di Pe\u0107 Joankije II al rango di patriarca della Chiesa ortodossa serba e il 16 aprile 1346 Joankije lo incoron\u00f2 imperatore a Skopje.\nLa Serbia diveniva sempre pi\u00f9 una minaccia per Bisanzio e Giovanni VI, grazie all'aiuto degli ottomani, riusc\u00ec infine a vincere la guerra civile.\nGiovanni VI basileus.\nIl 31 maggio 1347 Giovanni VI ritorn\u00f2 a Costantinopoli e, dopo sei anni di esilio obbligato, entr\u00f2 in trionfo nella capitale bizantina con 1.000 soldati. Giovanni VI divenne quindi ufficialmente co-imperatore, insieme a Giovanni V, , che aveva servito fedelmente fino ad allora.\nL'impero bizantino era uscito distrutto da questa guerra civile, lo stato era diventato una marionetta in mano alle potenze straniere ed in pi\u00f9 i serbi, guidati da Stefano IV Du\u0161an, volevano estendere il loro nuovo impero alle terre dell'impero bizantino. Il progetto era gi\u00e0 attuato per met\u00e0, quando Giovanni VI intervenne con decisione. Ma i serbi non costituivano l'unica minaccia: i pirati turchi continuavano a compiere azioni di disturbo sulle coste bizantine ed il commercio era nelle mani dei genovesi. All'impero bizantino rimaneva solamente in mano la regione della Tracia e mezza Morea.\nQuando Giovanni VI fu seduto sul trono dei \"basileis\" cerc\u00f2 di trovare una soluzione alla minaccia serba chiedendo al patriarca di Costantinopoli di scomunicarli, atto che avvenne nel 1350: in questo modo la Chiesa ortodossa riconosceva in Du\u0161an un eretico. Nel frattempo (1348) Stefano aveva conquistato l'Epiro e la Tessaglia: a quel punto l'impero serbo si estendeva dal Danubio a Corinto e dal Mare Egeo all'Adriatico. A Du\u0161an mancava solo la citt\u00e0 di Tessalonica, ancora in mano bizantina, per poter poi marciare verso la stessa capitale bizantina. Per conquistarla Du\u0161an chiese aiuto alla repubblica di Venezia, alla quale domand\u00f2 il sostegno per la conquista. Quando Venezia neg\u00f2 il suo aiuto, re Stefano inizi\u00f2 trattative con la repubblica di Genova.\nFortunatamente per l'impero bizantino nel 1350 il Ban bosniaco Stefano II Kotromani\u0107 occup\u00f2 la citt\u00e0 di Cettigne, l'area del fiume Narenta e una parte della regione di Zaclumia. Du\u0161an spost\u00f2 quindi il suo esercito per riconquistarle: Giovanni VI non si fece sfuggire l'occasione ed approfitt\u00f2 della lontananza di Stefano per rioccupare alcuni territori intorno a Tessalonica, da dove aveva fatto partire la flotta bizantina. Sfortunatamente per il Cantacuzeno l'armata bosniaca fu sconfitta in breve tempo e Du\u0161an torn\u00f2 per riprendersi ci\u00f2 che Giovanni VI gli aveva appena conquistato. Ma questa volta il sovrano serbo decise di usare la diplomazia coalizzandosi con Giovanni V Paleologo nella lotta per il trono di Costantinopoli, che nel frattempo si era riaccesa, contando anche sull'appoggio dell'imperatore bulgaro Ivan Alessandro. Nacque allora una guerra totale con Stefano Du\u0161an, Ivan Alessandro e Giovanni V da una parte e Giovanni VI con il sultano Orhan I dall'altra. I due eserciti si fronteggiarono nel 1352 ma nessuno prevalse nettamente. Per Giovanni VI si tratt\u00f2 comunque fu un successo, dato che riusc\u00ec a catturare Giovanni V obbligandolo all'esilio nell'isola di Tenendo.\nGiovanni VI Cantacuzeno introdusse alcune riforme nell'ordinamento dell'impero, che fu diviso in zone di influenza, rispettivamente dei Paleologi e dei Cantacuzeni. Nelle continue guerre civili che dilaniarono l'impero ricorse spesso all'aiuto dei turchi ottomani, favorendone in tal modo l'irruzione in Europa e l'accerchiamento dei territori bizantini. Sotto il suo regno a Costantinopoli arrivarono i primi cannoni, che furono usati per rafforzare le difese delle mura teodosiane. Nel 1353, nomin\u00f2 il figlio, Matteo Cantacuzeno, coimperatore, volendo cos\u00ec assicurare al trono di Bisanzio una continuit\u00e0 della dinastia dei Cantacuzeni.\nFallito il tentativo di divenire unico imperatore e di assicurare la successione al figlio Matteo, Giovanni Cantacuzeno abdic\u00f2 nel 1357, cambiando le vesti imperiali con quelle da monaco e il nome Giovanni in Giosaf\u00e0 Cristodoulo. L'impero rimase cos\u00ec nelle mani di Giovanni V Paleologo.\nLo storico bizantino Niceforo Gregora nella sua Storia comment\u00f2 negativamente lo stato in cui Giovanni VI Cantacuzeno aveva lasciato le casse dello stato: \nGli ultimi anni.\nDopo questi fatti Giovanni VI si ritir\u00f2 sul Monte Athos, dove aveva alcune propriet\u00e0, e visse gli ultimi giorni della sua vita a Mistra. Ma non spar\u00ec cos\u00ec facilmente dalla scena politica bizantina: infatti divenne il rappresentante della chiesa ortodossa. Di questa carica fu investito nel 1367: il suo compito era di negoziare con Paolo di Smirne, allora patriarca latino di Costantinopoli, per tentare di riunire la chiesa orientale con quella occidentale. I due convennero che era meglio convocare un grande concilio ecumenico, cui dovevano assistere il papa, tutti i patriarchi e i vescovi e gli arcivescovi di entrambe le chiese. Ma questo piano fu rifiutato da papa Urbano V, che non volle aprire un concilio per la questione Orientale.\nGiovanni VI Cantacuzeno, mor\u00ec il 15 giugno 1383 a Mistra, dove fu sepolto insieme ad alcuni figli che l'avevano preceduto.\nOpere.\nGiovanni Cantacuzeno, dopo aver abdicato, oltre che applicarsi alla vita sacra inizi\u00f2 a scrivere. Scrisse un libro che chiam\u00f2 \"storia\". La \"storia\" racconta le vicende dell'impero bizantino dal 1320 al 1356. Questo libro celebra l'azione del Cantacuzeno, per cui la versione dei fatti narrati potrebbe essere viziata dal coinvolgimento personale dell'autore nei medesimi. Un altro storico ha trattato il periodo affrontato dall'ex basileus, Niceforo Gregora. Quest'ultimo, con la sua opera, corregge gli errori di Giovanni, ampliando anche il periodo storico. \nGiovanni Cantacuzeno scrisse anche un'opera dedicata alla difesa del Esicasmo, una dottrina mistica bizantina.\nGiovanni VI nella cultura francese.\nLa \"storia\" di Giovanni VI Cantacuzeno fu la prima opera bizantina tradotta dagli illuministi francesi, pubblicata nel 1645, aprendo cos\u00ec il ciclo del Corpus del Louvre.\nNel 1845 Parisot scrisse un'opera biografica su Giovanni VI Cantacuzeno.\nFamiglia.\nGiovanni VI Cantacuzeno, s\u00ec spos\u00f2 con Irene Asanina, una figlia di Andronico Asan (figlio di Ivan Asen III di Bulgaria e di Irene Paleologa, figlia dell'imperatore Michele VIII Paleologo), la coppia ebbe molti figli, ma abbiamo la certezza dell'esistenza solo di sei:"}
{"id": "119971", "revid": "508156", "url": "https://it.wikipedia.org/wiki?curid=119971", "title": "Jimmy Blanton", "text": "Blanton viene considerato il primo contrabbasista jazz ad avere eseguito assoli complessi (utilizzando sia la tecnica del pizzicato jazz, sia l'arco), differenziandosi in questo dagli strumentisti che lo precedettero.\nBiografia.\nI primi anni.\nRicevette la prima formazione musicale da sua madre Gertrude, pianista, e cominci\u00f2 a suonare nella band di famiglia. Studi\u00f2, oltre che il violino, anche il pianoforte e il sax. Durante gli anni di studio alla Tennessee State University impar\u00f2 a suonare il basso, ed inizi\u00f2 a suonare con i \"Tennessee State Collegians\" negli anni tra il 1936 to 1937. Durante il periodo estivo si un\u00ec all'orchestra di Fate Marable.\nLa maturit\u00e0.\nDopo la scuola superiore si trasfer\u00ec a Nashville e successivamente a St. Louis per suonare con la Jeter-Pillars Orchestra. Nel 1939 fu scoperto da Duke Ellington che, impressionato dalla sua tecnica, lo volle subito nella sua orchestra. Pass\u00f2 tutta la breve carriera all'interno dell'orchestra del \"Duca\", incidendo anche in piccoli gruppi e in duo con lo stesso Ellington.\nI duetti costituiscono gli esempi pi\u00f9 straordinari del suo talento: si tratta di sei brani incisi in due sessioni, il 22 novembre 1939 e il 1\u00ba ottobre 1940, in cui non si limita ad accompagnare Ellington al piano, ma dialoga con lui, risponde e talvolta assume il ruolo preminente. Le tecnica bassistica di Blanton, che si riflette anche ne suoi \"solo\" lo portava ad allontanarsi dallo stile prevalente a quarti (walking bass) arricchendolo con sequenze di ottavi e sedicesimi. Prima di lui il contrabbasso aveva funzione ritmica se suonato con la tecnica \"slap\" (come i pionieri Pops Foster e Wellman Braud), consistente nel colpire o tirare con forza le corde, producendo cos\u00ec un suono percussivo contro il manico dello strumento, o di bordone armonico (note lunghe suonate con l'archetto). Blanton con la sua tecnica innovativa ne fece uno strumento solista a tutti gli effetti, che sostiene e arricchisce il discorso orchestrale, esplora idee armoniche originali, e spesso si lancia in dialoghi paritari con la \"band\" (come accade, ad esempio, nel brano \"Jack the Bear\", inciso da Duke Ellington nel 1940, che si apre e si chiude proprio con il suono del contrabbasso). Tale fu la sua presenza - assieme a quella del sassofonista Benny Webster - nel collettivo, che quella formazione \u00e8 spesso indicata col nome di \"Blanton\u2013Webster Band\". Il suo modo di suonare influenz\u00f2 tutti i contrabbassisti a lui contemporanei (Milt Hinton, Junior Raglin, Oscar Pettiford) e successivi (Ray Brown, Charles Mingus, ed altri).\nLa morte.\nMor\u00ec non ancora ventiquattrenne in un sanatorio Californiano, a causa della tubercolosi. Lasci\u00f2 una settantina di incisioni, quasi tutte con l'orchestra di Ellington. L'ultima fu il 26 settembre 1941, a Hollywood. Nel dicembre 1972, a trent'anni dalla morte, Duke Ellington volle rendergli omaggio incidendo un album a lui dedicato, dal titolo \"This One's for Blanton!\"."}
{"id": "119973", "revid": "10978", "url": "https://it.wikipedia.org/wiki?curid=119973", "title": "Homo sapiens neanderthalensis", "text": ""}
{"id": "119975", "revid": "547992", "url": "https://it.wikipedia.org/wiki?curid=119975", "title": "Matteo Cantacuzeno", "text": "Era figlio dell'imperatore bizantino Giovanni VI Cantacuzeno (1292-1383) e di Irene Asanina.\nBiografia.\nFu al fianco del padre nella guerra civile contro il legittimo imperatore Giovanni V Paleologo e la madre di questi Anna di Savoia. Si spos\u00f2 nel 1340 o nel 1341 con Irene Paleologa a Tessalonica.\nQuando il padre sal\u00ec al trono, Matteo fu nominato coimperatore ed erede (1354), e persistette nella rivendicazione della corona e nella guerra contro Giovanni V anche dopo l'abdicazione del padre, fino al 1357. Infine fu sconfitto e si ritir\u00f2 presso il fratello Manuele Cantacuzeno despota di Morea, al quale succedette nel despotato nel 1380 e govern\u00f2 per brevissimo tempo. Uno dei suoi ultimi atti ufficiali fu rinunciare al titolo di capo politico in favore di suo figlio Demetrio I. I Paleologi, risultati vittoriosi nella battaglia che si scaten\u00f2 per il possesso dei territori imperiali e la conquista dei domini bramati nella guerra civile precedente, inclusa la Morea, allontanarono Demetrio e questo fu sostituito da Teodoro I Paleologo nel 1383.\nManuele Cantacuzeno mor\u00ec tra il 1383 e il 1390.\nDiscendenti.\nPer quanto \u00e8 noto, dal matrimonio con Irene Paleologa nacquero almeno cinque figli:"}
{"id": "119976", "revid": "2039709", "url": "https://it.wikipedia.org/wiki?curid=119976", "title": "Diceros bicornis", "text": "Il rinoceronte nero (Diceros bicornis ) \u00e8 un mammifero perissodattilo appartenente alla famiglia Rhinocerotidae, originario delle aree orientali e centrali dell'Africa, compresi Kenya, Tanzania, Uganda, Camerun, Sudafrica, Namibia e Zimbabwe. Nonostante questo rinoceronte venga chiamato \"nero\", \u00e8 in verit\u00e0 di colore grigio, bruno o bianco.Il suo nome in swahili \u00e8 kifaru, in lingua zulu \u00e8 bhejane.\nAlla specie venne dato questo nome per distinguerla dal rinoceronte bianco \"(Ceratotherium simum)\", anche se queste due specie non sono facilmente distinguibili tra loro dal colore. La parola \"white\", bianco, usata per indicare il \u00abrinoceronte bianco\u00bb, deriva dalla parola afrikaans \"wyd\", che significa \"largo\", in inglese \"wide\", e non bianco.\nDescrizione.\nIl rinoceronte nero \u00e8 un erbivoro di grossa taglia con una pelle di colore grigio scuro, ruvida e spessa cos\u00ec da avere una buona protezione contro la vegetazione spinosa tipica delle praterie africane. Gli esemplari adulti di questa specie hanno un'altezza di 140\u2013180\u00a0cm al garrese e una lunghezza di 3,3-3,6\u00a0m, il loro peso varia tra gli 800 ed i 1400\u00a0kg, ma eccezionalmente possono anche superare anche i 1800\u00a0kg; le femmine, che hanno pi\u00f9 o meno le stesse dimensioni dei maschi, pesano circa 100 chili in meno.\nDato il rapporto tra altezza e stazza, questa specie risulta tozza ma \u00e8 comunque agile e pu\u00f2 raggiungere i 50\u00a0km/h.\nSulla sommit\u00e0 del cranio il rinoceronte nero presenta due corni costituiti da cheratina, la forma e le dimensioni dei quali possono variare significativamente da individuo a individuo; tuttavia il corno frontale \u00e8 sempre il pi\u00f9 lungo e pu\u00f2 arrivare ad avere una lunghezza di 132\u00a0cm, mentre quello posteriore \u00e8 pi\u00f9 corto e generalmente appiattito lateralmente. Il rinoceronte nero utilizza i suoi corni non solo a scopo difensivo e intimidatorio ma, specialmente quello anteriore, anche a scopo alimentare. Esso \u00e8 infatti usato per scavare alla ricerca di acqua e radici, cos\u00ec come per spezzare i ramoscelli mentre si nutre dai cespugli. Il rinoceronte nero possiede inoltre due grandi orecchie molto mobili, che gli permettono di sentire i richiami dei propri simili fino a lunghe distanze oltre che la presenza di possibili minacce, e una coda di media lunghezza con un ciuffo di peli poco folto all'estremit\u00e0.\nA differenza del rinoceronte bianco che si nutre \"pascolando\" l'erba, il rinoceronte nero si nutre principalmente brucando fogliame e germogli; per questo la forma del labbro superiore \u00e8 differente nelle due specie. Il primo presenta un labbro squadrato e poco mobile mentre il rinoceronte nero ha un labbro di forma triangolare, pi\u00f9 lungo e con capacit\u00e0 prensili che lo aiutano a raggiungere e strappare il fogliame di cui si nutre. Nutrendosi di cibo particolarmente coriaceo, il rinoceronte nero \u00e8 dotato di una dentatura molto robusta composta da 24 grandi denti, equamente divisi tra molari e premolari.\nNonostante i nomi comuni forvianti il rinoceronte nero e il rinoceronte bianco hanno entrambi una colorazione grigio scura, sebbene il rinoceronte bianco possa tendere anche al giallo. Essi sono tuttavia distinguibili per le loro dimensioni corporee generali, infatti il rinoceronte nero \u00e8 pi\u00f9 basso e piccolo del bianco, per la dimensione del cranio, che nel nero \u00e8 pi\u00f9 piccolo, per la presenza di una gobba nel bianco che \u00e8 invece assente nel nero e per la differente morfologia del labbro superiore sopra accennata.\nBiologia.\nIl rinoceronte nero \u00e8 un brucatore erbivoro che si nutre di foglie, ramoscelli, germogli, cespugli spinosi e frutta. La sua dieta \u00e8 utile a ridurre la quantit\u00e0 di piante legnose e di conseguenza favorisce la crescita di una maggiore quantit\u00e0 di erba, il che va a beneficio di altri animali. \u00c8 noto che possa nutrirsi di quasi 220 diverse specie di piante. Durante la siccit\u00e0 pu\u00f2 sopravvivere senza acqua fino a 5 giorni. Il rinoceronte nero vive soprattutto nelle praterie, nelle savane e nelle boscaglie tropicali.\nQuesti animali si alimentano la mattina e la sera. Nelle ore pi\u00f9 calde del giorno sono meno attivi e trascorrono il tempo riposando, dormendo o rotolandosi nel fango. Quest'ultima attivit\u00e0 \u00e8 parte essenziale della vita di tutte le specie di rinoceronte. Aiuta a raffreddare la temperatura corporea durante il giorno ed a proteggersi dai parassiti. Se il fango non \u00e8 disponibile si rotolano nella polvere. Si abbeverano soprattutto durante il pomeriggio.\nSono animali solitari e vivono insieme solamente durante il periodo degli accoppiamenti, ma le madri ed i piccoli possono talvolta raggrupparsi insieme per brevi periodi di tempo. I maschi non sono socievoli quanto le femmine, sebbene possano talvolta tollerare la presenza di altri rinoceronti. Non sono molto territoriali e spesso sconfinano sui territori di altri esemplari. Questi territori variano a seconda della stagione e della disponibilit\u00e0 di cibo ed acqua. In ambienti dove questi abbondano i territori sono pi\u00f9 piccoli e viceversa sono pi\u00f9 estesi se questi scarseggiano. Nel Serengeti i territori variano tra i 43 ed i 133\u00a0km\u00b2, mentre nel cratere di Ngorongoro si estendono tra i 2,6 ed i 44\u00a0km\u00b2. I rinoceronti neri sono anche stati visti occupare certe aree che tendono a visitare per riposarsi, chiamati \u00abcase\u00bb, situate solitamente in luoghi pi\u00f9 elevati.\nIl rinoceronte nero ha la reputazione di essere estremamente aggressivo. Attacca per paura, confusione e panico. A causa della vista molto scarsa carica soltanto guidato dall'olfatto; proprio per questo questi animali sono stati osservati caricare tronchi d'albero e termitai. I rinoceronti neri non sono molto aggressivi nei confronti degli altri membri della specie e solitamente si limitano a false aggressioni. I maschi talvolta combattono tra loro spingendosi con la testa o cozzando con i corni. Di solito, comunque, evitano se possibile di incontrare altri maschi. Le femmine, invece, non sono aggressive tra di loro. Nonostante le loro aggressioni, gli adulti di questa specie non hanno predatori naturali; solo una volta un enorme coccodrillo del Nilo cerc\u00f2, senza riuscirci, di trascinarne in acqua un esemplare.\nIl rinoceronte nero \u00e8 considerato uno degli animali pi\u00f9 pericolosi d'Africa. Per via del temperamento aggressivo, ma anche a causa della sua pessima vista, \u00e8 portato a caricare qualsiasi cosa che abbia un odore non familiare nel suo ambiente. Sono famose le sue cariche agli autoveicoli nella savana africana, che possono portare al ribaltamento di jeep e furgoni e al ferimento degli occupanti.\nPer individuare le aree di foraggiamento e le pozze d'acqua i rinoceronti neri seguono gli stessi sentieri utilizzati dagli elefanti. Quando devono brucare utilizzano sentieri pi\u00f9 piccoli. Questi animali sono molto veloci e correndo sulle dita possono raggiungere i 56 chilometri all'ora.\nComunicazione.\nQuesti animali esibiscono molte forme di comunicazione. A causa della loro pessima vista e della natura solitaria, per individuare la presenza di altri rinoceronti si basano soprattutto su tracce olfattive. Schizzi di urina vengono lasciati su alberi ed arbusti, intorno alle pozze d'acqua ed alle aree di foraggiamento. Le femmine recettive all'accoppiamento lasciano un numero di schizzi di urina maggiore delle altre. La defecazione avviene negli stessi punti utilizzati da pi\u00f9 rinoceronti, cio\u00e8 nelle aree di pascolo, sui sentieri in direzione delle fonti d'acqua ed in altre aree. Questi cumuli di escrementi sono molto importanti per identificare i vari esemplari. Imbattendosi in essi, i rinoceronti li annuseranno per capire quali esemplari sono presenti in quell'area e a loro volta vi lasceranno le proprie deiezioni. Meno comunemente sfregano la testa o il corno contro i tronchi d'albero per lasciarvi dei segnali.\nSono stati inoltre riscontrati diversi tipi di vocalizzazioni. Durante i combattimenti vengono emessi grugniti e suoni simili a squilli di tromba. Un lungo grugnito indica ira, mentre dei richiami simili a starnuti vengono utilizzati per avvisare i conspecifici di un pericolo. Brevi grugniti emessi con le orecchie ritte e le narici raggrinzite indicano una reazione di sorpresa alla venuta di un nuovo arrivato. Per quando sono impauriti \u00e8 stato descritto un suono dai toni elevati. Perfino peggiore \u00e8 un tremendo grido emesso quando questi bestioni sono terrorizzati. \u00abMmwonk\u00bb, un profondo suono rimbombante, \u00e8 segno di soddisfazione. Degli squittii emessi con differenti toni ed intonazioni possono significare \u00abMi sono perso\u00bb, \u00abDove sei?\u00bb, \u00abSono quaggi\u00f9\u00bb ed altre emozioni che per\u00f2 devono ancora essere comprese. Anche in base alla velocit\u00e0 dei respiri si pu\u00f2 comunicare accoglienza, ansiet\u00e0 e rassicurazione. Un grugnito affannoso \u00e8 un saluto comune con cui maschi e femmine accolgono un altro esemplare.\nIl linguaggio del corpo \u00e8 meno importante nella comunicazione dei rinoceronti neri. Un maschio adulto talvolta pu\u00f2 esibire un rituale di aggressivit\u00e0 nei confronti di un potenziale rivale. In tal caso esso annuser\u00e0 l'aria, sbuffer\u00e0 ripetutamente e sbatter\u00e0 la testa tra gli arbusti. Pu\u00f2 anche mettersi in posizione di attacco. Se uno di questi colossi solleva la coda, questa postura pu\u00f2 voler significare varie cose: curiosit\u00e0, allarme o disponibilit\u00e0 sessuale. Anche le orecchie erette indicano curiosit\u00e0, ma se esse vengono sbattute vuol dire che il rinoceronte \u00e8 adirato.\nRiproduzione.\nIn natura gli adulti sono solitari e si ritrovano insieme solamente per accoppiarsi. L'accoppiamento pu\u00f2 avvenire in qualsiasi momento dell'anno ma negli ambienti pi\u00f9 aridi le nascite tendono ad essere pi\u00f9 numerose verso la fine della stagione delle piogge.\nQuando \u00e8 recettiva la femmina strofina i genitali contro i cumuli di escrementi. Se un maschio vuole accoppiarsi con lei inizia a seguirla; quando essa defeca il suo spasimante gratta e sparge intorno il cumulo, rendendo pi\u00f9 difficile ad ogni maschio adulto seguire la sua scia olfattiva.\nIl corteggiamento comprende una serie di grugniti e di combattimenti con le corna tra i maschi. \u00c8 noto anche un altro tipo di corteggiamento, detto \u00abbluffa e fuggi\u00bb, in cui il rinoceronte sbuffa e dondola aggressivamente la testa da una parte all'altra prima di fuggire via ripetutamente. Le coppie riproduttive rimangono insieme per 2-3 giorni e talvolta perfino per settimane. Durante questo periodo si accoppiano varie volte al giorno ed ogni copula dura mezz'ora.\nIl periodo di gestazione dura tra i 15 ed i 16 mesi. L'unico piccolo che viene partorito alla nascita pesa 35\u201350\u00a0kg e pu\u00f2 seguire la madre dopo appena tre giorni. Lo svezzamento avviene a circa due anni e mezzo. La madre ed il piccolo rimangono insieme per 2-3 anni, prima della nascita del prossimo piccolo; in questo caso le figlie femmine possono continuare a rimanere con la madre, formando piccoli gruppi. Spesso i piccoli vengono predati dalle iene e dai leoni, in quanto, durante la fuga, restano dietro la madre (al contrario, i cuccioli del r. bianco corrono davanti alla madre).\nLa maturit\u00e0 sessuale viene raggiunta a 5-7 anni dalle femmine e a 7-8 anni dai maschi. La speranza di vita in condizioni naturali (senza la pressione dei bracconieri) \u00e8 di 35-50 anni.\nTassonomia.\nEsistevano quattro sottospecie di rinoceronte nero:\nConservazione.\nPer la maggior parte del XX secolo il rinoceronte nero \u00e8 stata la specie di rinoceronte pi\u00f9 numerosa. In Africa, intorno al 1900, ve ne erano probabilmente alcune centinaia di migliaia. Durante l'ultima met\u00e0 del XX secolo, per\u00f2, il loro numero \u00e8 diminuito drasticamente, passando dai 70.000 esemplari della fine degli anni '60 ai 10.000-15.000 del 1981. Agli inizi degli anni '90 questo numero scese sotto i 2500 e nel 1994 venne riportato che ne rimanevano solamente 2410. Secondo la International Rhino Foundation, comunque, la popolazione \u00e8 da allora aumentata, raggiungendo i 3610 nel 2003. Secondo un rapporto dell'Unione Internazionale per la Conservazione della Natura del luglio 2006, un recente studio sul rinoceronte nero dell'Africa occidentale, diffuso un tempo nelle savane dell'Africa occidentale ma di cui rimanevano solamente 10 esemplari, \u00e8 giunto alla triste conclusione che questa sottospecie si \u00e8 estinta. \nAnche il rinoceronte bianco settentrionale far\u00e0 presto la stessa fine, dal momento che ne rimangono attualmente solo 2, che peraltro sono di sesso femminile. L'unico rinoceronte che si \u00e8 allontanato di pi\u00f9 dalla soglia dell'estinzione \u00e8 quello bianco meridionale, di cui rimangono 14.500 esemplari: ben poca cosa, per\u00f2, rispetto agli 83.000 di un secolo fa.\nIl rinoceronte nero \u00e8 stato spinto sulla soglia dell'estinzione dal bracconaggio illegale per il suo corno e dalla distruzione dell'habitat. Il corno viene utilizzato nella medicina tradizionale cinese e gli erboristi sostengono che con esso si possano risvegliare pazienti in stato comatoso o curare le febbri. La supposta efficacia dell'utilizzo del corno di rinoceronte nel trattamento di qualsiasi malattia non \u00e8 mai stata confermata, per\u00f2, dalla scienza medica. Nel giugno del 2007 \u00e8 stato documentato il primo caso di vendita di corno di rinoceronte nero negli Stati Uniti (confermata dai test genetici effettuati sul corno confiscato), avvenuto in un negozio di medicina tradizionale cinese nella Chinatown di Portland (Oregon). &lt;br&gt; \nIn Medio Oriente viene utilizzato per fabbricare le impugnature ornamentali scolpite dei pugnali cerimoniali chiamati Janbiya. La richiesta di questi corni esplose negli anni '70, causando, tra il 1970 ed il 1992, un declino della popolazione del 96%."}
{"id": "119982", "revid": "2014155", "url": "https://it.wikipedia.org/wiki?curid=119982", "title": "Andronico IV Paleologo", "text": "Fu basileus dei Romei dal 1376 fino al 1379.\nIl regno.\nNel 1376, dopo aver detronizzato e imprigionato il padre, sal\u00ec al trono imperiale. Pessimo governante, dalle vedute filo-turche (riconsegn\u00f2 Gallipoli, riconquistata dai savoiardi nel 1366, agli ottomani, permettendo loro di riprendere le scorribande nei Balcani e in Grecia), dopo un rovinoso triennio di regno fu deposto dai Veneziani che restaurarono nel 1379 il padre Giovanni V Paleologo.\nFamiglia.\nFu il padre di Giovanni VII Paleologo, che usurp\u00f2 il trono di Bisanzio per cinque mesi del 1390."}
{"id": "119987", "revid": "324090", "url": "https://it.wikipedia.org/wiki?curid=119987", "title": "Partitura", "text": "Una partitura (letteralmente e etimologicamente \"insieme di parti\") \u00e8 l'organizzazione grafica di pi\u00f9 righi musicali contemporanei, ad uso del compositore o del direttore d'orchestra al fine di controllare e gestire con un colpo d'occhio l'intera simultaneit\u00e0 delle parti che concorrono all'opera musicale.\nSi utilizza la scrittura in partitura, quindi, nella musica d'insieme, da camera, corale, orchestrale e bandistica e perfino nella musica elettronica quando la gestione di una complessa polifonia richiede una notazione scritta.\nSuddivisione in accollature (o sistemi).\nLa partitura pu\u00f2 essere divisa in \"pentagrammi\", quando i pentagrammi concomitanti sono separati tra loro e in accollature (o sistemi), quando degli insiemi di righi sono raggruppati per famiglie strumentali (es. legni, ottoni, percussioni, coro, archi); queste ultime sono indicate graficamente raggruppando pi\u00f9 righi con una parentesi quadra iniziale.\nA loro volta, le accollature possono essere ulteriormente nidificate sia per indicare che pi\u00f9 righi si riferiscono ad un solo strumento (es. pianoforte, arpa, organo, celesta), ed in tal caso sono rappresentate graficamente con un segno di grande parentesi graffa, sia per riunire sottogruppi di strumenti omogenei (es. primo e secondo flauto, oboe e corno inglese, primi e secondi violini); in tal caso si usano indifferentemente accollature a parentesi graffa o quadra, sia alternandole che no (per i primi e secondi violini la convenzione vuole accollature sempre a parentesi graffa).\nTerminologia.\nEssendo le parole parte, partitura e spartito usate in maniera imprecisa, riportiamo la terminologia corretta qui appresso.\nLe illustrazioni qui riportate aiutano anche a fare chiarezza sulla terminologia.\nSpartito.\nPer spartito si intendono due concetti leggermente differenti:\nParte.\n\u00c8 l'estrazione di una o pi\u00f9 linee orizzontali dalla partitura.\nPu\u00f2 riferirsi ad un singolo strumento (es. parte del corno), ad un gruppo di esecutori (es. parte delle percussioni o parte del coro).\nGraficamente la parte pu\u00f2 presentare accollature sia quando \u00e8 riferita ad un singolo strumento che utilizza una scrittura a pi\u00f9 righi (es. pianoforte, arpa, organo, celesta), sia quando si riferisce ad un insieme.\nLa parte, rispetto allo spartito, viene stampata in un formato pi\u00f9 grande, per consentire una migliore leggibilit\u00e0 durante le prove, sia perch\u00e9 l'attenzione dell'esecutore \u00e8 concentrata sul direttore sia perch\u00e9, nell'opera, l'illuminazione dei leggii \u00e8 pi\u00f9 fioca.\nRigo.\nUna singola linea all'interno di una partitura. Non coincide necessariamente con la parte perch\u00e9 alcune parti possono avere pi\u00f9 righi (es. l'arpa ha il rigo per la mano destra e quello per la sinistra).\nParticella.\nIl termine ha due significati:\nOrdinamento.\nLe partiture hanno un ordinamento consuetudinario che porta a dividere gli strumenti in famiglie e a suddividere le famiglie in sezioni.\nAll'interno di ogni singola famiglia, gli strumenti sono ordinati per tessitura dall'alto verso il basso (per esempio l'ottavino precede il flauto, l'oboe precede il corno inglese).\nLa partitura d'orchestra generalmente \u00e8 organizzata secondo la seguente successione:\nTipologia.\nEsistono differenti tipi di partitura:"}
{"id": "119989", "revid": "1610933", "url": "https://it.wikipedia.org/wiki?curid=119989", "title": "Bisonte europeo", "text": ""}
{"id": "119990", "revid": "1543377", "url": "https://it.wikipedia.org/wiki?curid=119990", "title": "Gola di Olduvai", "text": "La gola di Olduvai, importante sito archeologico africano, \u00e8 un avvallamento lungo circa 40\u00a0km, chiuso da ripide pareti, situato nella pianura di Serengeti, nel nord della Tanzania, e collegato alla Grande Rift Valley che si estende lungo l'Africa orientale. La dizione locale originale del nome, \"oldupai\", significa \"sisal\" in lingua masai: l'area, semidesertica, \u00e8 infatti cosparsa di piante di \"sisal\" e acacia arbustiva.\nScoperta.\nOlduvai \u00e8 uno dei pi\u00f9 importanti siti archeologici africani; i ritrovamenti effettuati in questa zona hanno svolto un ruolo importante nella comprensione dello sviluppo e delle origini della specie umana.\nIl sito fu scoperto casualmente nel 1911 dall'entomologo tedesco Wilhelm Kattwinkel mentre stava cercando di catturare una farfalla. Riavutosi dalla rovinosa caduta in un dirupo, Kattwinkel si rese subito conto dell'interesse scientifico di questa faglia che metteva in luce una serie stratigrafica databile a qualche milione di anni fa. Da allora i suoi successori hanno continuato a effettuare ricerche in questa gola e a proteggerne le pareti.\nGli scavi incominciarono negli anni trenta da Louis Leakey, e continuano tutt'oggi sotto la supervisione della famiglia Leakey. Nel 1959, la moglie di Louis - Mary - rinvenne il cosiddetto \"Australopithecus boisei\" o \"Zinjanthropus\", il cui ritrovamento \u00e8 commemorato \"in situ\" da una lapide. Nel 1972, a circa 40\u00a0km dalla gola, vennero scoperte sempre da Mary Leakey le famose \"orme di Laetoli\": impronte fossilizzate di ominidi pi\u00f9 antichi risalenti a circa 3 milioni e mezzo di anni fa.\nStratigrafia.\nMilioni d'anni fa, il sito ospitava un grande lago con spiagge coperte da cenere vulcanica. Circa 500.000 anni fa, l'attivit\u00e0 sismica provoc\u00f2 la deviazione di un piccolo corso d'acqua che, con la sua attivit\u00e0 erosiva, ha successivamente aperto una fenditura nei sedimenti, rivelando sette strati sedimentari nella parete della gola. Gli aspetti geologici sono stati studiati in dettaglio da Richard Hay, che lavor\u00f2 nel sito tra il 1961 e il 2002.\nLa gola \u00e8 estremamente profonda e ripida; gli strati di cenere e pietra consentono la datazione radiometrica (basata principalmente su potassio e argo) di manufatti che vi si trovano. La base dei sedimenti risulta avere un'et\u00e0 di oltre due milioni di anni e i primi manufatti sono stati trovati nello strato immediatamente superiore. Fra i primi ritrovamenti a Olduvai vi sono piccoli utensili di pietra, \"chopper\" e bifacciali, datati circa a due milioni di anni fa, ma sono stati ritrovati anche fossili di antenati della specie umana risalenti a circa due milioni e mezzo di anni fa.\nRitrovamenti.\nIl pi\u00f9 antico deposito archeologico della zona, noto come \"Bed I\", contiene tracce di accampamenti e utensili in pietra basaltica o quarzo utilizzati anche per produrre scintille; questi utensili sono ora chiamati \"Olduviani\" dal nome del sito e si ritiene che questa tecnologia sia cominciata 2,5 milioni di anni fa. Le ossa ritrovate non appartengono a esseri umani moderni ma a ominidi delle specie \"Australopithecus boisei\" e \"Homo habilis\".\nNello strato \"Bed II\", situato subito sopra nella stratigrafia della gola, gli utensili di pietra sono sostituiti da strumenti pi\u00f9 evoluti costruiti da una popolazione di \"Homo ergaster\". La datazione non \u00e8 ancora ben certa, ma si ritiene che sia databile a circa 1,75 e 1,2 milioni di anni fa.\nGli strati \"Bed III\" e \"Bed IV\" mostrano ossa fossili e strumenti del periodo acheuleano che risalgono a oltre 600.000 anni fa.\nNegli strati ancora superiori sono stati trovati manufatti dell'uomo moderno: tali strati sono stati battezzati \"Masek Bed\" (formatisi nel periodo di intensa attivit\u00e0 vulcanica e formazione di faglie compreso tra 600.000 e 400.000 anni fa), \"Ndutu Bed\" (da 400.000 a 32.000 anni fa), e \"Naisiusiu Bed\" (da 22.000 a 15.000 anni fa)."}
{"id": "119992", "revid": "125996933", "url": "https://it.wikipedia.org/wiki?curid=119992", "title": "Comportamento emergente", "text": "Nella teoria della complessit\u00e0 il comportamento emergente \u00e8 la situazione nella quale un sistema complesso esibisce propriet\u00e0 macroscopiche ben definibili, difficilmente predicibili sulla base delle leggi che governano le sue componenti prese singolarmente, scaturendo dunque dalle interazioni lineari e non-lineari tra le componenti stesse: quantunque sia pi\u00f9 facilmente riscontrabile in sistemi di organismi viventi o di individui sociali oppure ancora in sistemi economici, diversamente da una credenza oggi diffusa l\"emergenza\" si manifesta anche in contesti molto pi\u00f9 elementari, come ad esempio la fisica delle particelle e la fisica atomica.\nEssa pu\u00f2 essere definita anche come il processo di formazione di schemi complessi a partire da regole pi\u00f9 semplici, e una esemplificazione pu\u00f2 ottenersi osservando il gioco della vita di John Conway, nel quale poche semplici regole fissate per pochi individui di base possono condurre a evoluzioni assai complesse. Nonostante l'impredicibilit\u00e0 del comportamento emergente, in un sistema deterministico, se esso non ha origine dall'interazione dell'ambiente, esso \u00e8 diretta conseguenza della condizione iniziale del sistema.\nDescrizione.\nPropriet\u00e0 emergenti.\nUn \"comportamento emergente\" o \"propriet\u00e0 emergente\" pu\u00f2 comparire quando un numero di entit\u00e0 semplici (agenti) operano in un ambiente, dando origine a comportamenti pi\u00f9 complessi in quanto collettivit\u00e0. La propriet\u00e0 stessa non \u00e8 facilmente predicibile, e rappresenta un successivo livello di evoluzione del sistema. I comportamenti complessi non sono propriet\u00e0 delle singole entit\u00e0 e non possono essere facilmente riconosciuti o dedotti dal comportamento di entit\u00e0 del livello pi\u00f9 basso. La forma e il comportamento di uno stormo di uccelli o di un banco di pesci sono buoni esempi di propriet\u00e0 emergente.\nUna delle ragioni per cui si verifica un comportamento emergente \u00e8 che il numero di interazioni tra le componenti di un sistema aumenta combinatoriamente con il numero delle componenti, consentendo il potenziale emergere di nuovi e pi\u00f9 impercettibili tipi di comportamento.\nD'altro canto, non \u00e8 affatto sufficiente un gran numero di interazioni per determinare un comportamento emergente, perch\u00e9 molte interazioni potrebbero essere irrilevanti, oppure annullarsi a vicenda. Generalmente, un grande numero di interazioni pu\u00f2 contrastare l'emergenza di comportamenti interessanti, creando un forte \"rumore di fondo\" che pu\u00f2 \"zittire\" ogni segnale di emergenza; il comportamento emergente potrebbe in questo caso aver bisogno di essere temporaneamente isolato dalle altre interazioni mentre raggiunge una massa critica tale da autosostenersi.\nSi nota quindi che non \u00e8 solo il numero di connessioni tra le componenti a incoraggiare l'emergenza, ma anche l'organizzazione di queste connessioni. Un'organizzazione gerarchica \u00e8 un esempio che pu\u00f2 generare un comportamento emergente (una burocrazia pu\u00f2 avere un comportamento diverso da quello degli individui umani al suo interno); ma un comportamento emergente pu\u00f2 nascere anche da strutture organizzative pi\u00f9 decentralizzate, come ad esempio un mercato. In alcuni casi, il sistema deve raggiungere una certa soglia di combinazioni di diversit\u00e0, organizzazione e connettivit\u00e0 prima che si presenti il comportamento emergente.\nApparentemente i sistemi con propriet\u00e0 emergenti o strutture emergenti \"sembrano\" superare il principio entropico e sconfiggere la seconda legge della termodinamica, in quanto creano e aumentano l'ordine. Questo \u00e8 possibile perch\u00e9 i sistemi aperti possono ricavare informazione e ordine dall'ambiente. La seconda legge della termodinamica in realt\u00e0 si riferisce ad un sistema chiuso: \"se avviene un processo irreversibile, in un sistema chiuso, l'entropia S del sistema aumenta sempre, in particolare non diminuisce mai\". Nei sistemi aperti l'aumento dell'entropia dell'universo non viene comunque violata.\nSecondo una prospettiva innovativa nell'ambito della psicologia, l'intelligenza, il linguaggio umano, la percezione di elementi qualitativi (qualia) e l'autoriflessivit\u00e0 sono comportamenti emergenti dell'uomo che \"emergono\" senza che possano essere desumibili dalla sola interazione madre-bambini o dai soli neuroni.\nIl comportamento emergente \u00e8 importante anche nei giochi e nella loro struttura. Ad esempio il gioco del poker, in particolare nella sua forma priva di un sistema rigido di puntate, \u00e8 essenzialmente guidato dall'emergenza. Ci\u00f2 significa che giocare ad un tavolo piuttosto che ad un altro pu\u00f2 essere radicalmente differente, nonostante le regole di base siano le stesse. Le variazioni che si sviluppano sono esempi di metagioco emergente, il catalizzatore principale dell'evoluzione di nuovi giochi.\nStrutture emergenti in natura.\nLe strutture emergenti sono il risultato delle interazioni di ogni parte con il suo intorno che tramite un processo complesso porta all'ordine. Si potrebbe concludere che le strutture emergenti non si riducono alla congiunzione delle loro parti, perch\u00e9 affinch\u00e9 emerga l'ordine non \u00e8 sufficiente la mera coesistenza delle varie parti, ma \u00e8 necessario che le stesse interagiscano in un certo modo. \nUn esempio biologico \u00e8 una colonia di formiche. Ogni singola formica reagisce a stimoli, in forma di odori chimici provenienti dalle larve, dalle altre formiche, da intrusi, cibo e immondizia, e si lascia dietro una traccia chimica che, a sua volta, servir\u00e0 da stimolo alle altre. Ogni formica \u00e8 un'unit\u00e0 autonoma che reagisce solamente in relazione all'ambiente, alle regole genetiche della sua specie ed alle altre formiche. Nonostante la mancanza di un ordine centralizzato, le colonie di formiche esibiscono un comportamento complesso ed hanno dimostrato la capacit\u00e0 di affrontare problemi geometrici. Ad esempio, localizzano un punto alla distanza massima da tutte le entrate della colonia per disporvi i corpi morti.\nQuesto fenomeno \u00e8 simile ad altre strutture emergenti riscontrate negli insetti sociali, basate principalmente su feromoni e odori chimici. Strutture emergenti si possono osservare per molti animali che vivono in gruppo (sciami di api, stormi di uccelli, banchi di pesci o branchi di lupi, greggi e mandrie di mammiferi...)\nLe strutture emergenti si riscontrano in molti fenomeni naturali, in campo fisico e biologico. Anche la struttura spaziale e la forma delle galassie \u00e8 una propriet\u00e0 emergente, che caratterizza la distribuzione su larga scala dell'energia e della materia nell'universo. I fenomeni meteorologici come gli uragani sono propriet\u00e0 emergenti. Molti sono convinti che la coscienza e la vita stessa siano propriet\u00e0 emergenti di una vasta rete di interazioni, rispettivamente di neuroni e di molecole complesse. I viventi sono gli esseri che presentano la maggiore complessit\u00e0.\nSistemi emergenti nella cultura e nella scienza.\nI processi o comportamenti emergenti possono essere osservati ovunque, dagli organismi biologici pluricellulari all'andamento del traffico, nelle citt\u00e0 o nelle simulazioni informatiche e negli automi cellulari. Il mercato della borsa valori \u00e8 un esempio di emergenza su larga scala. Complessivamente regola i prezzi relativi delle compagnie del mondo. Gli agenti o gli investitori conoscono solo un limitato numero di compagnie nell'ambito del loro portafoglio, e devono seguire le regole del mercato. Attraverso le interazioni dei singoli investitori emerge la complessit\u00e0 del mercato di borsa nel suo complesso.\nAltri esempi noti sono GNU/Linux ed altri progetti di software libero, il World Wide Web e l'enciclopedia online Wikipedia. L'emergenza \u00e8, al di l\u00e0 dei meriti dei fondatori di Wikipedia Jimbo Wales e Larry Sanger, la maggior ragione del successo di Wikipedia. Questi progetti decentralizzati e distribuiti non sono possibili senza un gran numero di partecipanti, nessuno dei quali conosce da solo l'intera struttura. Ognuno edita e conosce solo una parte, ma tutti hanno la sensazione di partecipare a qualcosa di pi\u00f9 grande di loro. Il \"feedback\" dall'alto aumenta motivazione e unit\u00e0, mentre il contributo dal basso incrementa la variet\u00e0. Questa unit\u00e0 nella diversit\u00e0 causa la complessit\u00e0 delle strutture emergenti.\nLe strutture emergenti appaiono a diverse scale di organizzazione. L'autoorganizzazione emergente appare spesso nelle citt\u00e0 in cui non c'\u00e8 un piano regolatore che predetermini quale sar\u00e0 l'aspetto della citt\u00e0.\nLo studio interdisciplinare dei comportamenti emergenti non \u00e8 generalmente considerato un campo omogeneo, ma viene suddiviso in base alle applicazioni o ai domini del problema.\nEmergenza in fisica.\nTeorie sui gruppi di particelle.\nIn fisica, l'emergenza \u00e8 usata per descrivere una propriet\u00e0, legge o fenomeno che si manifesta su scala macroscopica (nello spazio o nel tempo), ma non a livello microscopico, al di l\u00e0 del fatto che un sistema macroscopico pu\u00f2 essere considerato come un grande insieme di sistemi microscopici. Alcuni esempi:\nLa fisica delle particelle.\nIn alcune teorie di fisica delle particelle, anche le grandezze di base come massa, spazio, tempo, sono considerate fenomeni emergenti, che nascono da concetti fondamentali quali il bosone di Higgs o le stringhe. In alcune interpretazioni della meccanica quantistica, la percezione di una realt\u00e0 deterministica, in cui ogni oggetto ha una definita posizione, momento, ecc., \u00e8 in realt\u00e0 un fenomeno emergente, mentre il vero stato della materia viene descritto come una funzione d'onda che non ha bisogno di avere posizione o quantit\u00e0 di moto definiti.\nParticolarit\u00e0.\nA differenza delle scienze del comportamento, una propriet\u00e0 emergente non \u00e8 necessariamente pi\u00f9 complicata delle propriet\u00e0 non emergenti sottostanti che l'hanno generata. Ad esempio, le leggi della termodinamica sono particolarmente semplici, anche se le leggi che governano le interazioni tra particelle sono complesse. Il termine \"emergenza\" in fisica quindi non \u00e8 usato per indicare complessit\u00e0, quanto piuttosto per distinguere quali leggi e concetti si applicano a macrosistemi e quali a sistemi microscopici.\nBisogna considerare che in questi casi, la descrizione di un fenomeno emergente ad un livello macroscopico pu\u00f2 ancora essere risolta considerando statisticamente le interazioni tra le componenti microscopiche che lo compongono. Cos\u00ec, alcuni fenomeni emergenti possono permettere ad una teoria riduzionista di aspirare a spiegare alcuni aspetti di sistemi complessi come l'essere umano. D'altro canto, altri fenomeni emergenti ci costringono a scartare un eccessivo riduzionismo, perch\u00e9 la spiegazione di una propriet\u00e0 emergente pu\u00f2 essere troppo complicata per avere utilit\u00e0 pratica. \nAd esempio, se si considera la chimica come emergente dalle interazioni delle particelle subatomiche, la biologia cellulare come emergente dalle interazioni chimiche, l'uomo come emergente dalle interazioni cellulari, la civilizzazione come emergente dalle interazioni umane, la storia umana come emergente dalle interazioni tra civilt\u00e0, questo non implica che sia particolarmente facile o desiderabile tentare di spiegare la storia umana in termini di interazioni tra particelle. (Questo non ha comunque dissuaso alcuni dall'ipotizzare che quel fenomeno emergente, altamente complesso che \u00e8 la storia umana, possa essere descritto tramite leggi pi\u00f9 semplici, comunemente utilizzate in altre teorie. Vedi ad esempio le onde di Kondratiev o la psicostoria), altro esempio pratico di riduzionismo \u00e8 il tentativo di ingegnerizzazione dei fenomeni e dei sistemi naturali complessi, vale a dire il voler ridurre tutti questi fenomeni a formule o teorie matematiche generalizzate."}
{"id": "119993", "revid": "125929984", "url": "https://it.wikipedia.org/wiki?curid=119993", "title": "Park Ji-sung", "text": "Park Ji-Sung ha legato la sua carriera principalmente a club europei: il PSV Eindhoven, con cui ha vinto due volte il campionato dei Paesi Bassi, una volta la Coppa e una volta la Supercoppa dei Paesi Bassi; il Manchester United, dove ha trascorso la maggior parte della carriera e ha vinto quattro volte la Premier League, tre Coppe di Lega inglese e quattro FA Community Shield, ma soprattutto la UEFA Champions League e la Coppa del mondo per club. Con il Kyoto Purple Sanga ha vinto una Coppa dell'Imperatore. Rimane tuttora l'unico calciatore asiatico vincitore della Champions League.\nCaratteristiche tecniche.\nPark era un centrocampista duttile tatticamente, infatti capace di ricoprire in campo pi\u00f9 posizioni, sia come tipico centrale box-to-box che come esterno. Era un centrocampista difensivo molto abile nella marcatura e nell'anticipo risultando molto efficace nella fase di copertura con incessanti pressing all'avversario, ma anche in quella offensiva contribuendo a far ripartire l'azione.\nEra discretamente abile nel dribbling e possedeva un'eccellente corsa che gli permetteva di spingere sulla fascia e di arrivare facilmente al cross (oppure direttamente alla conclusione), tanto che gli fu affibbiato il soprannome di \u201cThree-Lungs Park\u201d ovvero Tre-Polmoni. Dotato di ottima resistenza e forza, si \u00e8 fatto valere spesso anche nel colpo di testa e nel tiro da fuori.\nTutte queste qualit\u00e0 l'hanno reso, secondo Sir Alex Ferguson, uno dei migliori centrocampisti della sua generazione, nonch\u00e9 tra i pi\u00f9 forti calciatori asiatici della storia.\nCarriera.\nKyoto Purple Sanga.\nHa cominciato la sua carriera professionistica nelle file del Kyoto Purple Sanga, giocandovi per tre stagioni, dal 2000 al 2002: viene notato in una partitella dagli scout della squadra giapponese nonostante questi non fossero venuti a vedere lui, bens\u00ec un altro giocatore: quest'altro giocatore non viene ingaggiato a discapito dello sconosciuto centrocampista.\nCon il Sanga vince la Coppa dell'Imperatore, la prima nella storia della squadra.\nPSV.\nQui viene notato dagli scout del , che lo portano nei Paesi Bassi. Segue l'allenatore Guus Hiddink, che lo aveva allenato in nazionale. Dopo una prima stagione di ambientamento, nella quale a causa di diversi infortuni e alla rimozione del menisco rende sotto le aspettative, nel 2004-2005 risulta decisivo nella conquista dello scudetto del PSV e ancora pi\u00f9 determinante in Champions League avendo segnato al Milan in semifinale, anche se alla fine ci\u00f2 non valse l'accesso alla finale (vi riuscirono i milanisti segnando prima dello scadere, quando il punteggio era sul 2-0 per gli olandesi, passando per la regola dei gol in trasferta).\nRisulta nei nominati per il premio di miglior attaccante della stagione, e dai tifosi olandesi gli sara dedicata una canzone facente parte dell'album ufficiale del PSV.\nManchester United.\nIl 22 giugno 2005 \u00e8 stato acquistato dal Manchester United per 7,3 milioni di euro.\nIn una partita di Champions contro il Lilla, con l'uscita dal campo di Ryan Giggs, diventa il primo asiatico ad indossare la fascia di capitano del Manchester United.\nSegna la sua prima rete con la squadra nella vittoria per 3-1 sul Birmingham City in Coppa di Lega, e la prima marcatura in Premier League arriva contro l'Arsenal.\nNella stagione 2006-2007 subisce un infortunio al ginocchio che lo ferma per tre mesi, e dopo una doppietta contro il Bolton si opera per un nuovo infortunio, sempre al ginocchio, che termina anzitempo la sua stagione.\nCon i \"Red Devils\" vince la UEFA Champions League 2007-2008 battendo in finale il a Mosca. Dopo aver giocato da titolare contro la nei quarti di finale e contro il Barcellona nelle semifinali, non \u00e8 sceso in campo durante la finale, decisione che a detta dello stesso Ferguson rimane una delle pi\u00f9 difficili che abbia mai dovuto fare da allenatore.\nRimane tuttora l'unico asiatico ad aver vinto il trofeo.\nNella stagione 2008-2009 colleziona la sua 100esima presenza con lo United in una gara contro il Tottenham e vince la Coppa del mondo per club.\nSegna il suo primo gol in Champions contro l'Arsenal, tuttavia in finale la sua squadra deve arrendersi al Barcellona per 2-0.\nNella stagione 2009-2010, dopo un inizio non brillante, si riconferma ancora su alti livelli, segnando inoltre il gol decisivo nella vittoria del derby contro il Liverpool.\nNella stagione 2010-2011 ottiene il premio di miglior giocatore del mese, nei due mesi successivi di novembre e dicembre, continuando a segnare con frequenza.\nAnche in questa annata, nella finale di Champions lo United affronta il Barcellona e perde nuovamente con due gol di scarto, con risultato finale di 3-1.\nNella stagione 2011-2012 colleziona la 200esima presenza con la maglia dello United, entrando dalla panchina nella gara contro il Chelsea, e indossa la fascia di capitano dal primo minuto contro l'Ajax.\nL'addio purtroppo \u00e8 amaro, con una sconfitta nel derby per 1-0 col Manchester City, decisiva per il titolo.\nQPR, ritorno al PSV e ritiro.\nIl 10 luglio 2012 firma un biennale con il Queens Park Rangers. Dopo una sola stagione, iniziata da capitano ma terminata male, il 7 agosto 2013 torna in prestito al . Debutta il 20 agosto in PSV-Milan 1-1, gara valida per i preliminari di Champions League. Segna il suo primo gol il 24 agosto in Heracles Almelo-PSV 1-1 al minuto 86, entrato in campo da pochi secondi. Si ripete il 22 settembre in PSV-Ajax 4-0.\nIl 14 maggio 2014 annuncia il ritiro dal calcio giocato, ancora perseguitato dai problemi al ginocchio.\nNazionale.\nCon la Nazionale sudcoreana Park, oltre ad aver preso parte alla Coppa del mondo, ha collezionato 89 presenze e ha segnato 13 gol. Ha debuttato nel 2000 in un'amichevole persa contro il Messico. Ha anche partecipato ai Giochi olimpici australiani di Sydney 2000.\nNei Mondiali nippo-coreani del 2002 segn\u00f2 il gol che elimin\u00f2 dalla competizione il Portogallo e che valse la qualificazione agli ottavi di finale della sua Nazionale, la quale raggiunse in quel torneo uno storico quarto posto. Proprio a causa di ci\u00f2, la sua citt\u00e0 natale, Suwon, il 27 giugno 2005 gli ha dedicato il nome di una strada, precisamente la Park Ji-Sung Road (Park Ji-Sung Road, Suwon).\nAi Mondiali del 2006 ha segnato il gol che ha permesso alla Corea del Sud di pareggiare con la Francia.\nDurante il primo incontro valevole per la qualificazione ai Mondiali di Sudafrica 2010 che ha visto la Corea del Sud battersi contro il Turkmenistan, Park ha segnato un gol al 70' che \u00e8 andato a sommarsi agli altri tre della partita per il risultato finale di 4-0 a favore della Nazionale sudcoreana. Nella partita contro la Giordania il giocatore del Manchester United ha segnato il primo gol al 38' nella partita finita 2-2.\nNella seconda fase di qualificazione ai Mondiali di Sudafrica 2010, alla quale la squadra sudcoreana ha avuto accesso classificandosi prima con 12 punti a pari merito con la Corea del Nord, Park ha realizzato un gol nella partita disputata contro gli Emirati Arabi terminata con il punteggio di 4-1. Il 12 giugno 2010, all'esordio del Mondiale sudafricano, la sua Nazionale ha battuto la Grecia per 2-0: il raddoppio \u00e8 stato siglato proprio dall'ex centrocampista del PSV.\nStatistiche.\nPresenze e reti nei club.\n\"Statistiche aggiornate al 24 agosto 2013.\""}
{"id": "119997", "revid": "767487", "url": "https://it.wikipedia.org/wiki?curid=119997", "title": "Il vendicatore di Jess il bandito", "text": "Il vendicatore di Jess il bandito (\"The Return of Frank James\") \u00e8 un film del 1940 diretto da Fritz Lang.\n\u00c8 il primo film a colori diretto da Lang, sorta di \"sequel\" di \"Jess il bandito\" di Henry King. Le vicende narrate sono quasi del tutto inventate: infatti Frank James si arrese sei mesi dopo la morte del fratello e la morte dei fratelli Ford non era in nessun modo legata a lui.\nTrama.\n3 aprile 1882: Jesse James, un celebre fuorilegge, \u00e8 colpito a tradimento da Bob Ford, mentre sta appendendo un quadro di buonaugurio nella sua nuova casa, dove sperava, dopo il matrimonio, di ritirarsi a vita onesta con il nome di Mr. Howard.\nAnche suo fratello Frank ha assunto un falso nome, Woodson, dal significato rivelatore di \u201cfiglio del bosco\u201d, e vive in una fattoria, lavora i campi e alleva il bestiame. Dopo la morte di Jesse, attende con fiducia la punizione dei responsabili da parte della giustizia, ma quando viene a sapere che gli assassini del fratello non solo sono stati graziati ma riceveranno anche la taglia che pendeva su di lui, decide di vendicarsi.\nRecupera il revolver, dimenticato e nascosto in un cassone sotto un cumulo di granoturco e parte solo a compiere la sua vendetta. Non avendo denaro, pianifica il furto della taglia, ingiustamente destinata ai due, non ancora riscossa e giacente nella cassaforte dell'ufficio postale. L'intervento imprevisto del suo giovane amico Clem, a cui aveva inutilmente raccomandato di restare alla fattoria, provoca la morte dell'impiegato.\nTallonati dalle forze dell'ordine, si dirigono insieme verso la citt\u00e0 di Denver nel Colorado, sulle tracce dei Ford. Sconosciuti alla gente della citt\u00e0, per sviare le ricerche, mettono in giro la falsa notizia della morte di Frank. Suscitano in tal modo l'interesse di una graziosissima giovane donna, Eleanor Stone, figlia del direttore di un importante potente giornale. La ragazza \u00e8 determinata a dimostrare al padre, contrario ad assumerla nella sua redazione, che anche una donna pu\u00f2 ambire a quel mestiere, e fiuta nella notizia la possibilit\u00e0 di fare uno scoop. Intervista i due e pubblica la cronaca dettagliata della morte del ricercato, suggeritale dal vivace e mimato racconto di Clem. L'articolo ottiene una vasta risonanza. Insospettito, un funzionario della compagnia ferroviaria che protegge i Ford, fa qualche indagine, scopre la verit\u00e0 e il luogo del loro nascondiglio, ma Frank e Clem riescono a sfuggirgli.\nRitrovano i fratelli Ford in un luogo inusuale, un teatro, dove nelle vesti di attori recitano le proprie gesta. Frank, mescolato agli spettatori, \u00e8 riconosciuto da uno dei due, e, nella rissa che ne consegue, scoppia un incendio. Charlie Ford si d\u00e0 alla fuga. Raggiunto da Frank scivola da una roccia e precipita in un burrone.\nNel frattempo per\u00f2 Pinky, il fedele aiutante nero alla fattoria, viene arrestato e accusato di omicidio e Frank si trova a dover scegliere fra il proseguire la sua vendetta o consegnarsi, tentando di salvare Pinky dalla condanna a morte. Incoraggiato anche dalla bella giornalista, affascinata e gi\u00e0 un po' innamorata di lui, si fa arrestare e affronta il processo. Lo difende un vecchio amico, redattore della \"Liberty Gazette\", il maggiore Todd, che con i suoi discorsi infiammati e convincenti, si guadagna il favore della giuria. Frank \u00e8 assolto.\nBob Ford, presente nell'aula del tribunale, fugge e si asserraglia in una stalla. In un confronto serrato con Frank, vedendosi ferito e per non essere catturato, si toglie la vita. Ma anche Clem nella sparatoria \u00e8 stato raggiunto da una pallottola e muore tra le braccia di Frank. Frank pu\u00f2 ora ritornare alla sua fattoria e pu\u00f2 sperare che un giorno o l'altro la bella giornalista lo raggiunga.\nProduzione.\nTwentieth Century-Fox, produttore: Darryl F. Zanuck.\nSceneggiatura.\nLang aveva frequentato, durante il suo primo anno in America, le trib\u00f9 indiane della California e dell'Arizona. Aveva fatto amicizia con gli indiani Navajo, dei quali aveva anche appreso la lingua. Aveva scritto dopo questa esperienza una sceneggiatura dal titolo \"La montagna della superstizione\" (1939), che si svolgeva dal 1820 al 1920, e aveva come tema la ricerca di una miniera perduta sulle Montagne Rocciose. Il film, che avrebbe dovuto avere come titolo \"L'oro maledetto dell'olandese\", non fu mai girato, ma l'esistenza di questo progetto spinse Darryl Zanuck, della casa produttrice Fox, a proporre a Lang un western, il seguito del film del 1938 \"Jess il bandito\" di Henry King.\nRiprese.\nLa lavorazione dur\u00f2 46 giorni.\nPrima.\nLa prima si ebbe a New York il 9 agosto 1940. (Socci e Bertetto-Eisenschitz)\nAccoglienza.\nIl film ebbe un buon successo, tanto che la casa produttrice affid\u00f2 al regista la direzione di un successivo western, che sarebbe uscito nel 1941 col titolo \"Fred il ribelle\".\nCritica.\nLuc Moullet:\n\u00abIl personaggio di Frank risulta idealizzato rispetto alla realt\u00e0 storica. Lang mette in evidenza ancora una volta il tema della vendetta. Come il protagonista di \"Furia\", Frank ha tutte le ragioni di vendicare la morte del fratello ma la sua onest\u00e0 morale lo convince a continuare saggiamente il suo mestiere di contadino, noncurante del disprezzo che gli manifestano i suoi antichi compagni. Bisogner\u00e0 che la giustizia si riveli inefficace perch\u00e9 sia indotto a inseguire i fratelli Ford. Egli si consegner\u00e0 allo sceriffo per salvare la vita del suo dipendente nero. Infine ritornato a casa, compiuta la vendetta, potr\u00e0 dire: \u00abOggi posso guardarmi allo specchio senza arrossire\u00bb. Senza dubbio Frank James diventa qui un esempio morale. Egli segue una linea di condotta che deve tutto alla riflessione personale e niente alle tentazioni esterne del conforto legale o dell'eterna ribellione. L'onest\u00e0 morale appare allora come una forma di eroismo, in cui l'uomo \u00e8 senza tregua preso tra due fuochi, due clan, alla merc\u00e9 dei quali la vendetta diventa un obbligo\u00bb.\nLotte H. Eisner:\n\u00abIl primo western di Lang \u00e8 privo di pessimismo e di amarezza\u2026 L'umorismo langhiano conferisce colore e vitalit\u00e0 alla scena del processo, che, come tutte le altre scene di tribunale in Lang, si distingue per l'immediatezza e la semplicit\u00e0, per le continue variazioni ed invenzioni. Il film ha una semplicit\u00e0 gioiosa e campagnola che ricorda \"Sfida infernale\" di John Ford. Certe situazioni comiche servono a umanizzare i personaggi e a smorzare i momenti drammatici\u00bb.\nPaolo Mereghetti:\n\u00abSfidando il cinema americano sul suo terreno d'elezione, il regista tedesco - al suo primo film a colori - \u00e8 libero dalle convenzioni del genere. Frank, pur essendo un vendicatore implacabile, \u00e8 un bandito gentiluomo preso in prestito dal popolo, premuroso nei confronti del ragazzino, disponibile all'innamoramento e alla sistemazione...\u00bb\nPaesaggio e colore.\nGavin Lambert:\n\u00abL'aria cristallina e i grandiosi paesaggi dell'Ovest stimolano Lang come pittore, perch\u00e9 \u00e8 nell'uso notevolmente raffinato e sperimentale del technicolor che sta il principale interesse del film. I paesaggi sono morbidi e luminosi, emanano una luce ricca e idilliaca\u2026\u00bb\nLang racconta.\n\u00abFu realizzato su commissione ma mi interessava; fu il mio primo western. Amo i western. Essi si basano su un codice morale semplice e essenziale. Tutte le morali semplici sono importanti per la riuscita di un film. Anche per Shakespeare la morale \u00e8 semplice. La lotta dei buoni contro i cattivi \u00e8 vecchia come il mondo, e penso che durer\u00e0 ancora per molto tempo. Il western non rappresenta soltanto la storia di questo paese, ma anche quello che la saga dei Nibelunghi rappresenta per gli europei\u00bb."}
{"id": "119999", "revid": "228587", "url": "https://it.wikipedia.org/wiki?curid=119999", "title": "Cooperazione rafforzata", "text": "La cooperazione rafforzata \u00e8 una procedura decisionale istituzionalizzata con il Trattato di Amsterdam e poi modificata dal Trattato di Nizza, finalizzata a realizzare una pi\u00f9 forte cooperazione su specifici temi e aree (giustizia, difesa, gestione economica ecc.) che non siano gi\u00e0 di esclusiva competenza comunitaria, anche laddove, per ragioni politiche, non ci sia l'adesione della totalit\u00e0 degli Stati membri dell'Unione europea (perch\u00e9 possa attuarsi \u00e8 richiesta una partecipazione di almeno nove paesi membri).\nLa disciplina generale \u00e8 ora contenuta negli articoli 20 del TUE e negli articoli 326-334 del TFUE, nella versione consolidata con il Trattato di Lisbona.\nDescrizione.\nFinalit\u00e0 e aree di competenza.\nLe cooperazioni rafforzate sono uno strumento di estrema importanza per dare un maggiore impulso al processo di integrazione dell'Unione europea, senza coinvolgere la totalit\u00e0 degli Stati membri che possono avere reticenze nell'incrementare l'integrazione in alcune aree (si pensi al problema di una politica estera e di sicurezza comune, verso la quale ci sono Stati membri decisamente contrari). Esse possono coinvolgere soltanto le aree tematiche che non siano gi\u00e0 di competenza esclusiva dell'Unione europea. I temi di competenza esclusiva dell'Unione sono, per maggior chiarezza, i seguenti: \nTutti gli altri temi possono essere oggetto di cooperazioni rafforzate. Ai sensi dell'articolo I-44 paragrafo 1 comma secondo: \u00abLe cooperazioni rafforzate sono intese a promuovere la realizzazione degli obiettivi dell'Unione, a proteggere i suoi interessi e a rafforzare il suo processo di integrazione. Sono aperte in qualsiasi momento a tutti gli Stati membri\u00bb.\nMeccanismo di funzionamento.\nUna cooperazione rafforzata si pu\u00f2 attuare solo se vi partecipano almeno nove degli Stati membri dell'Unione (art 20 TUE par 2). La decisione di creare una cooperazione rafforzata \u00e8 trasmessa alla Commissione europea, che ne informa il Consiglio dell'Unione europea, il quale l'autorizza esprimendosi a maggioranza qualificata (art. 11 Trattato CE). Le deliberazioni degli Stati con cooperazione rafforzata sono aperte a tutti i paesi membri dell'Unione, ma solo quelli che sono in cooperazione rafforzata hanno diritto di voto e le decisioni prese si attuano solo alla loro legislazione. Le cooperazioni rafforzate sono sempre aperte a qualsiasi Stato membro dell'Unione. Gli Stati in cooperazione rafforzata informano periodicamente il Parlamento europeo e la Commissione dei progressi compiuti.\nLa cooperazione rafforzata nella materia della politica estera e di sicurezza comune (PESC) rappresenta una novit\u00e0 introdotta dal Trattato di Nizza. \u00c8 importante sottolineare che in questa materia possono riguardare soltanto \"l'attuazione\" di un'azione comune o di una posizione comune, mentre sono esplicitamente escluse tutte le questioni aventi implicazioni militari o nel settore della difesa (art. 27B TUE). \nIl Consiglio delibera all'unanimit\u00e0. \nLa cooperazione rafforzata nel terzo pilastro, cio\u00e8 nell'ambito della cooperazione giudiziaria e di polizia in materia penale, \u00e8 ora disciplinata dagli art. da 40 a 40 B del TUE. Per quanto riguarda l'autorizzazione, la nuova procedura prevede la richiesta alla Commissione Europea e la successiva proposta di quest'ultima al Consiglio (con possibilit\u00e0 per la Commissione di non presentare alcuna proposta, motivando tale decisione). A differenza del pilastro comunitario, gli Stati che intendono procedere alla cooperazione rafforzata possono comunque agire di propria iniziativa richiedendo direttamente l'autorizzazione al Consiglio.\nEsiste poi la possibilit\u00e0 che alcuni Stati firmino trattati esterni all'UE con l'obiettivo di far entrare in un secondo momento i contenuti dell'accordo nell'acquis comunitario. \u00c8 stato questo, ad esempio, il caso del Trattato di Schengen, ed anche del Trattato di Pr\u00fcm, firmato nel 2005 da Austria, Belgio, Francia, Germania, Lussemburgo, Spagna e Paesi Bassi."}
{"id": "120002", "revid": "124121737", "url": "https://it.wikipedia.org/wiki?curid=120002", "title": "Masai Mara", "text": "La riserva faunistica di Masai Mara (o Maasai Mara), in inglese Masai Mara Game Reserve o Masai Mara National Reserve, \u00e8 una grande riserva naturale situata nella parte sudoccidentale del Kenya. Il nome della riserva deriva dal nome del popolo Masai (che abita varie zone nella pianura di Serengeti) e del fiume Mara. \nLa riserva, istituita nel 1961, non \u00e8 protetta come parco nazionale, ma come riserva faunistica (\"game reserve\"); di conseguenza non viene amministrata dal Kenya Wildlife Service (l'istituzione governativa di protezione dell'ambiente) ma dalle autorit\u00e0 distrettuali locali. I biglietti d'ingresso al Masai Mara (come agli altri parchi nazionali) costituiscono un'importante fonte di reddito per il Kenya; il biglietto d'ingresso nel 2004 costava 30 dollari americani. All'interno del parco non mancano strutture ricettive, dai confortevoli lodge ai campi tendati.\nLa superficie del Masai Mara \u00e8 di 320\u00a0km\u00b2. L'intera area \u00e8 attraversata dalla Grande Rift Valley che unisce il Mar Mediterraneo al Mozambico centrale. L'habitat pi\u00f9 rappresentato \u00e8 quello della prateria africana o savana, punteggiata dalle tipiche acacie nella zona sudorientale. La maggior parte della fauna \u00e8 concentrata sul bordo occidentale, dove la pianura paludosa \u00e8 ricca d'acqua e meno frequentata dai turisti, che si concentrano nella zona orientale, a circa 224 chilometri da Nairobi.\nEcosistema.\nLa riserva \u00e8 confinante con il Parco nazionale del Serengeti in Tanzania, con il quale forma un unico ecosistema. La riserva \u00e8 nota per l'eccezionale concentrazione di fauna e per la celebre Grande migrazione di gnu e zebre che ha luogo in aprile-maggio.\nL'icona pi\u00f9 nota del Masai Mara \u00e8 probabilmente l'immagine del leone, di cui si trovano grandi branchi; nel parco sono comunque presenti tutti i cosiddetti \"Big Five\", sebbene la popolazione di rinoceronti neri sia in serio pericolo, (nel 2000 si stimava la presenza di appena 37 esemplari). Gli ippopotami sono numerosi nel fiume Mara e nel fiume Talek. I ghepardi sono anch'essi presenti, ma anch'essi sono considerati in pericolo, forse anche a causa del disturbo che i turisti causano alla loro attivit\u00e0 di caccia diurna.\nCome nel Parco del Serengeti, gli gnu sono i principali abitanti (milioni di esemplari). Essi migrano dal Serengeti al Masai Mara in primavera e viceversa in autunno. Numerose sono anche altre specie di antilopi, in particolare la gazzella di Thomson e la gazzella di Grant, gli impala, e altre. Grandi branchi di zebre si trovano ovunque nella riserva. Nella pianura abitano anche giraffe Masai. L'avifauna comprende centinaia di specie.\nNel parco lavorano numerose unit\u00e0 anti-bracconaggio che pattugliano le zone non frequentate dai turisti."}
{"id": "120004", "revid": "290948", "url": "https://it.wikipedia.org/wiki?curid=120004", "title": "Marketing analitico", "text": "Il marketing analitico consiste in un insieme di tecniche e metodologie volte ad analizzare il mercato con metodi quantitativi (e in qualche misura dunque oggettivi), nella sua accezione pi\u00f9 larga (dei clienti finali, o degli intermediari, ecc.) per mappare i desideri del cliente, o i suoi comportamenti, e per conoscere gli ambiti di mercato gi\u00e0 eventualmente occupati dai rivali diretti e indiretti.\nIl marketing analitico rappresenta dunque una della fasi di acquisizione della conoscenza, nell'ambito dei pi\u00f9 generali processi di marketing.\nLa scelta di posizionamento d'offerta dell'impresa si compone di due elementi: un'analisi della concorrenza diretta o indiretta, esistente o potenziale, di mercato (ottica \"supply-based\") e un'analisi della domanda al fine di costruire l'offerta in modo pi\u00f9 adeguato alle esigenze della clientela (ottica \"demand-based\").\nConcorrenza.\nPer definire i confini dell'agone competitivo, \u00e8 necessario cogliere l'esistenza di una serie di omogeneit\u00e0 tra le diverse imprese, sapendo che quanto pi\u00f9 numerose ed importanti risultano essere tali omogeneit\u00e0, tanto pi\u00f9 due imprese condivideranno lo stesso territorio competitivo:\nIndici di concentrazione.\nUn'analisi della struttura del settore fa riferimento al suo grado di concentrazione, vale a dire il numero di imprese operanti nel settore e, quindi, il potere di mercato che questi detengono.\nUn primo indicatore del potere di mercato dell'impresa pu\u00f2 essere dedotto dalla sua quota di mercato, che pu\u00f2 essere:\nUn altro strumento che permette di misurare con semplicit\u00e0 la concentrazione del mercato \u00e8 rappresentato dalla curva di Lorenz. Essa pone in relazione sull'asse delle ascisse la percentuale cumulata del numero delle imprese e, sull'asse delle ordinate, la percentuale cumulata delle vendite (cio\u00e8 la quota di mercato). Perci\u00f2, quando il settore sar\u00e0 poco concentrato la curva tender\u00e0 ad avvicinarsi alla retta di equistribuzione, mentre nel caso opposto tender\u00e0 ad avvicinarsi alla .\nProspettiva dinamica del settore.\nI confini del settore non costituiscono una difesa intoccabile, n\u00e9 tanto meno sono immutabili: al contrario, essi sono oggi caratterizzati da uno spiccato dinamismo legato a vari fenomeni come la convergenza settoriale, l'ipercompetizione e la globalizzazione di vasti ambiti dell'economia. La visione allargata del settore comporta l'analisi di cinque forze competitive, di cui quattro esterne ed una interna, secondo il noto modello della concorrenza allargata proposto da Porter: concorrenti, potenziali entranti, fornitori, clienti e prodotti sostitutivi.\nIl tenore competitivo dipender\u00e0 allora alle relazioni in atto con i mercati di fornitura e di sbocco, che influenzeranno il settore in relazione all'intensit\u00e0 dei poteri contrattuali relativi dei fornitori e dei clienti; dalla pressione competitiva che possono esercitare i concorrenti potenziali, la cui entrata nell'agone \u00e8 frenata da barriere di natura finanziaria, commerciale, produttiva, istituzionale/legislativa che potranno comunque essere aggirate, presto o tardi; dall'esistenza di prodotti o servizi succedanei o perfetti sostituti, che competono con gli attori del settore in parola per la soddisfazione di un medesimo bisogno da parte della domanda."}
{"id": "120005", "revid": "12323", "url": "https://it.wikipedia.org/wiki?curid=120005", "title": "Text to speech", "text": ""}
{"id": "120007", "revid": "339392", "url": "https://it.wikipedia.org/wiki?curid=120007", "title": "Willebrordus Snellius", "text": ""}
{"id": "120008", "revid": "339392", "url": "https://it.wikipedia.org/wiki?curid=120008", "title": "Snellius", "text": ""}
{"id": "120010", "revid": "287204", "url": "https://it.wikipedia.org/wiki?curid=120010", "title": "Parco nazionale del Tarangire", "text": "Il parco nazionale del Tarangire (in inglese Tarangire National Park) \u00e8 un'area naturale protetta della Tanzania settentrionale. Si trova un centinaio di chilometri ad ovest di Arusha, sulla strada che conduce a Dodoma, a sudest del lago Manyara. Prende il nome dal fiume Tarangire, che lo attraversa.\nHabitat.\nRispetto a parchi come quello del Serengeti, il paesaggio \u00e8 pi\u00f9 verdeggiante; attorno al fiume si trovano estese paludi e pianure alluvionali, ma anche boschi.\nFauna.\nSoprattutto durante la stagione secca, il parco ospita numerosi animali: zebre, gnu, alcelafi, kudu minori, dik-dik, numerose specie di gazzelle, bufali, giraffe, elefanti, felini quali ghepardi e leoni.\nFlora.\nUna delle specie arboree pi\u00f9 caratteristiche \u00e8 l'acacia ad ombrello (\"Acacia tortilis\").\n\u00c8 il parco tanzaniano con la maggior concentrazione di baobab.\nStrutture ricettive.\nLe strutture ricettive del parco includono campi tendati, campeggi pubblici e \"lodge\"."}
{"id": "120013", "revid": "297059", "url": "https://it.wikipedia.org/wiki?curid=120013", "title": "Filippo II di Francia", "text": "Gli venne dato il soprannome di Augusto mentre era ancora in vita, in diretto riferimento all'antico titolo dato agli imperatori romani. Potrebbe essergli stato dato perch\u00e9 nato in agosto, o per il significato latino di \"aug\u0113re\", ossia aumentare, aggiungere, in riferimento al fatto che nel luglio del 1185 riun\u00ec al dominio reale le signorie d'Artois, di Valois, di Amiens, oltre ad una buona parte del Vermandois.\nNel quadro della lotta alla grande feudalit\u00e0, fu in costante conflitto con i re d'Inghilterra, suoi vassalli: Enrico II, Riccardo I Cuor di Leone e Giovanni Senza Terra, al quale strapp\u00f2 infine i feudi di Normandia, Angi\u00f2 e Turenna. Con la successiva vittoria di Bouvines (1214) contro l'imperatore Ottone IV (figlio di Matilda sorella di Giovanni Senza Terra), Filippo II Augusto riusc\u00ec a portare circa un terzo del territorio francese sotto il dominio diretto della dinastia dei Capetingi, mentre il resto della Francia restava dominata dai grandi vassalli.\nFilippo Augusto rimane uno dei re pi\u00f9 studiati e ammirati della Francia medievale, non solo per la lunga durata del suo regno (43 anni), ma anche per le sue famose vittorie militari e per i suoi grandi progressi verso la fine dell'epoca feudale e verso il concentramento del potere nelle mani del re.\nIl regno.\nGli inizi: una rapida affermazione (1179-1189).\nIl re quindicenne.\nLa nascita di Filippo nel 1165 (a Gonesse) fu accolta al pari di un miracolo dalla famiglia reale: infatti, Luigi VII aspettava da pi\u00f9 di trent'anni un erede maschio, che gli fu dato solo dalla sua terza moglie, Ad\u00e8le di Champagne. Cos\u00ec a Filippo fu dato per secondo nome \"Dieudonn\u00e9\", ovvero \"donato da Dio\", che per analoghi motivi verr\u00e0 attribuito pi\u00f9 di quattro secoli dopo anche a Luigi XIV.\nNel 1179, a quattordici anni, Filippo fu associato al trono del padre, secondo la tradizione capetingia. La cerimonia di consacrazione fu per\u00f2 ritardata, in quanto, dopo un incidente di caccia, il giovane Filippo aveva passato una notte da solo nella foresta, ammalandosi gravemente. Vedendo la vita del suo unico erede in pericolo, Luigi VII, nonostante la sua salute fosse precaria, and\u00f2 in Inghilterra a pregare sulla tomba di Thomas Becket, l'arcivescovo di Canterbury assassinato nove anni prima.\nIl 1\u00ba novembre, Filippo venne finalmente consacrato a Reims dallo zio, l'arcivescovo Guglielmo dalle Bianche Mani. Luigi VII mor\u00ec il 18 settembre 1180, lasciando l'appena quindicenne Filippo solo al governo.\nMesso di fronte all'indebolimento del potere reale, Filippo si rivel\u00f2 immediatamente all'altezza della sfida che lo attendeva: riportare il regno di Francia sotto il diretto controllo del re. Il 28 aprile 1180, quando non era ancora re, aveva sposato a Bapaume, Isabella di Hainaut, che gli aveva portato in dote l'Artois; inoltre, il 28 giugno 1180, tre mesi prima della morte del padre, aveva firmato il trattato di Gisors con Enrico II d'Inghilterra. Questi due eventi avevano rafforzato la posizione del giovane re rispetto alle case delle Fiandre e di Champagne.\nUna delle prime risoluzioni di Filippo fu l'espulsione degli Ebrei dalla Francia e la confisca dei loro beni; questo metteva fine alla politica di tolleranza e protezione dei Giudei portata avanti dal padre: la giustificazione ufficiale che ne diede Filippo, fu che i Giudei erano responsabili delle calamit\u00e0 e delle disgrazie del regno, ma \"de facto\" a Filippo serviva l'oro degli Ebrei per riempire le casse dello Stato, a quel tempo quasi vuote. Queste misure, bench\u00e9 relativamente popolari, non durarono che fino al 1198, anno in cui la restrizione, piuttosto difficile da far rispettare, fu ritirata e si ritorn\u00f2 alla convivenza pacifica adottata da Luigi VII.\nL'intreccio delle rivalit\u00e0.\nDal 1181, il conflitto con le signorie si rianim\u00f2, fomentato dal conte Filippo I delle Fiandre. Filippo Augusto si era scontrato con i piani del conte rompendo l'alleanza con il duca di Brabante Goffredo III di Lovanio e l'arcivescovo di Colonia, Filippo di Heinsberg. Nel luglio del 1185, il trattato di Boves confermava al re i feudi del Vermandois, dell'Artois e dell'Ami\u00e9nois.\nI Plantageneti, che regnavano sull'Inghilterra, erano l'altro problema di Filippo II: i possedimenti di Enrico II d'Inghilterra comprendevano, oltre alla contea d'Angi\u00f2, la Normandia, la zona di Vexin e la Bretagna. Dopo due anni di combattimenti (1186-1188), la situazione non sembrava risolversi in favore di alcuna parte. Filippo tent\u00f2 allora di approfittare della grande rivalit\u00e0 esistente tra i due figli di Enrico: Riccardo, del quale divenne amico, e Giovanni senza Terra. Venne finalmente indetta una pace provvisoria quando il Papa Gregorio VIII indisse la Terza Crociata dopo la presa di Gerusalemme da parte di Saladino nel 1187. Nel luglio del 1189 Enrico II mor\u00ec, e in Terra Santa la situazione divenne critica.\nLa Terza Crociata e la rivalit\u00e0 con Riccardo (1190-1199).\nUna crociata troncata.\nFilippo Augusto e Riccardo Cuor di Leone partirono insieme per la Terza Crociata, che mobilit\u00f2 anche la maggior parte dei nobili francesi. Si imbarcarono alla fine dell'estate del 1190, Filippo da Genova e Riccardo da Marsiglia. Tuttavia il viaggio venne ritardato da tempeste invernali fuori stagione che li costrinsero a rimanere molti mesi a Messina. Qui la conflittualit\u00e0 tra i due re si rianim\u00f2 per il matrimonio di Riccardo, che ruppe il fidanzamento con Adele di Francia, sorellastra di Filippo, e si leg\u00f2 a Berengaria di Navarra. Filippo lasci\u00f2 Messina non appena pot\u00e9, il 30 marzo 1191.\nArriv\u00f2 a San Giovanni d'Acri il 20 aprile 1191 e partecip\u00f2 all'assedio della citt\u00e0, controllata dai Musulmani. Riccardo non giunse che a giugno, dopo una sosta a Cipro; i rinforzi inglesi furono bene accolti, ma l'attrito fra i due re ritorn\u00f2 subito a farsi sentire. Tra l'altro, ambedue vennero colpiti da calvizie: ammalatisi di una forte febbre, perdettero i capelli e anche le unghie. Filippo perse anche l'uso di un occhio, il che gli valse il soprannome di guercio. L'assedio continu\u00f2 lo stesso: i francesi aprirono una prima volta una breccia nelle mura di San Giovanni il 3 luglio, ma senza successo. Tocc\u00f2 poi agli inglesi fallire, mentre gli assediati, ridotti allo stremo, capitolarono il 12 luglio 1191.\nTuttavia la Crociata non era che cominciata, il che fece decidere a Filippo di tornare in Francia. La morte del conte delle Fiandre Filippo I, avvenuta il 1\u00ba giugno del 1191 aveva aperto, di nuovo, la disputa sulla successione della contea. Ritornando in Francia, Filippo pass\u00f2 per Roma dove il Papa gli consent\u00ec di lasciare la Crociata. Il 27 dicembre 1191 Filippo rientr\u00f2 a Parigi.\nLa successione fiamminga.\nLa morte senza eredi del conte delle Fiandre fu una delle prime preoccupazioni di Filippo Augusto al suo ritorno in patria. I pretendenti alla successione sulla contea fiamminga erano tre: Baldovino V di Hainaut, la contessa di Beaumont, Eleonora di Vermandois, e lo stesso Filippo II.\nAlla fine fu Baldovino a riuscire a ricevere la contea, previo pagamento di 5\u00a0000 marchi d'argento. Filippo dispose con un documento nel 1192 che restassero a Eleonora il Valois e il Vermandois, che in ogni modo sarebbero tornati alla corona dopo la morte di lei. Infine, il re aveva ricevuto per suo figlio Luigi, nato nel 1187, Peronne e l'Artois, come eredit\u00e0 della moglie Isabella morta nel 1190 di parto. Dopo queste acquisizioni, il potere reale nel nord della Francia risultava notevolmente rafforzato.\nI nuovi matrimoni.\nMorta la regina Isabella, Filippo si rese conto di doversi sposare al pi\u00f9 presto. In effetti la successione reale non era del tutto assicurata: l'unico figlio di Filippo, Luigi, aveva solo quattro anni ed era appena sopravvissuto a una grave malattia. La sua scelta ricadde, non \u00e8 chiaro il perch\u00e9, su Ingeburge di Danimarca, sorella di Canuto VI di Danimarca. Lei, diciottenne, non era che una delle tante spose possibili per Filippo. Fu concluso un accordo che dava a Filippo una dote di 10\u00a0000 marchi d'argento. La principessa, mandata in Francia, incontr\u00f2 il suo sposo ad Amiens il 14 agosto 1193; il matrimonio avvenne il giorno stesso. Tuttavia l'indomani Filippo annull\u00f2 la cerimonia di incoronazione della regina e sped\u00ec Ingeburge al monastero di Saint-Maur-des-Foss\u00e9s ed annunci\u00f2 la sua volont\u00e0 di annullare il matrimonio.\nLe ragioni di questa precipitosa separazione, seguita da sette anni di prigionia per Ingeburge e dal rifiuto assoluto di Filippo di riconoscerla regina, restano tuttora sconosciute e hanno, ovviamente, dato luogo a innumerevoli speculazioni da parte sia degli storici odierni che dei loro contemporanei. Per difendere la sua volont\u00e0 di annullare il matrimonio, Filippo fece valere un legame di parentela fra lui e Ingeburge, il che contrastava le leggi della Chiesa. Un'assemblea di nobili e vescovi dette ragione a Filippo, il quale si rispos\u00f2 in tutta fretta con Agnese di Merania nel giugno del 1196.\nIl nuovo Papa, Innocenzo III, eletto nel 1198, volendo affermare la sua autorit\u00e0, ordin\u00f2 a Filippo di rimandare Agnese ai suoi luoghi natali e di riconoscere a Ingeburge il titolo di Regina di Francia. In assenza di reazioni da parte del re, venne pronunciato sul regno un Interdetto il 13 gennaio 1200. Filippo lasci\u00f2 comunque la cosa in sospeso: Ingeburge rimase prigioniera nella torre di \u00c9tampes. Alla fine il re organizz\u00f2 una cerimonia di riconciliazione e l'Interdetto fu tolto nel settembre del 1200; la cerimonia comunque non aveva restituito affatto il titolo di regina a Ingeburge, e la procedura per l'annullamento del matrimonio proseguiva, visto che Filippo era di fatto bigamo. Il concilio di Soissons, riunito nel marzo del 1201, si concluse con la sconfitta di Filippo, il quale abbrevi\u00f2 il dibattito rinunciando lui stesso all'annullamento del matrimonio. Nel luglio del 1201, Agnese di Merania mor\u00ec a Poissy dando a Filippo un secondo figlio maschio, Filippo, che venne riconosciuto erede dal papa nel novembre di quell'anno; Agnese aveva gi\u00e0 partorito una figlia, Maria, nel 1198. Con un secondo erede maschio il problema della successione era momentaneamente risolto e la continuit\u00e0 della dinastia assicurata.\nFilippo riprese la procedura per l'annullamento del suo matrimonio con Ingeburge nel 1205, questa volta con la tesi di non averlo mai consumato. Aveva quasi intenzione di agitare nuovamente le cose risposandosi, ma nel 1212, come nel 1201, interruppe ancora i negoziati per l'annullamento e, suo malgrado, ridette alla povera Ingeburge il suo \"status\", se non di sposa, almeno di regina.\nLa lotta contro Riccardo cuor di Leone.\nRiccardo Cuor di Leone aveva proseguito la crociata anche dopo la partenza di Filippo: aveva riconquistato molti principati palestinesi fino a Giaffa, anche ripristinando il regno latino di Gerusalemme, bench\u00e9 la citt\u00e0 gli fosse sfuggita. Negozi\u00f2 poi una tregua di cinque anni con Saladino e si reimbarc\u00f2 nell'ottobre del 1192. Le tempeste invernali lo fermarono ancora: confinato a Corf\u00f9, venne catturato dal duca d'Austria Leopoldo V, che lo consegn\u00f2 all'Imperatore Enrico VI, nemico del re inglese. Per la liberazione di Riccardo, l'imperatore chiedeva centomila marchi d'argento, pi\u00f9 cinquantamila marchi come finanziamento per la conquista della Sicilia.\nFilippo approfitt\u00f2 della situazione per negoziare col fratello minore di Riccardo, Giovanni Senza Terra che, sperando di succedere al fratello, non era desideroso di vederlo ritornare. Nella speranza di recuperare la corona inglese grazie al sostegno di Filippo, si mise a disposizione del re di Francia nel 1193. Poi, quando Filippo attacc\u00f2 i possedimenti dei Plantageneti, Giovanni cedette alla corona francese la Normandia orientale, Le Vaudreuil, Verneuil e \u00c9vreux con un accordo scritto. Era il gennaio 1194. Filippo aveva gi\u00e0 iniziato a riportare sotto il suo dominio molti feudi dei Plantageneti. Comunque, per la sua abilit\u00e0 diplomatica e militare, Filippo riteneva il rivale Giovanni molto degno di rispetto.\nRiccardo fu finalmente liberato il 2 febbraio 1194. La madre Eleonora d'Aquitania aveva pagato i due terzi del riscatto richiesto, ovvero centomila marchi. Il resto avrebbe dovuto essere pagato pi\u00f9 tardi. La risposta di Riccardo fu immediata: Filippo, con un primo trattato del gennaio 1196, dovette riconsegnare ai Plantageneti la maggior parte delle recenti acquisizioni. Poi le battaglie ricominciarono, sempre a favore di Riccardo, che invase il Vexin (1197-1198). I due re cercavano degli appoggi, mentre il nuovo Papa Innocenzo III, che aveva intenzione di indire un'altra crociata, li spingeva a negoziare. La situazione si regol\u00f2 bruscamente: durante l'assedio di Ch\u00e2lus (Limosino) del 1199, Riccardo venne colpito da una freccia. Mor\u00ec per la ferita qualche giorno pi\u00f9 tardi, il 6 aprile, a quarantun anni e all'apice della sua gloria.\nLe grandi conquiste (1199-1214).\nLe vittorie contro Giovanni Senza Terra.\nLa successione di Riccardo Cuor di Leone, che non aveva avuto figli, non era certo scontata: contro Giovanni Senza Terra c'era Arturo I di Bretagna, dodicenne, che rivendicava la corona inglese in quanto figlio postumo di Goffredo II di Bretagna, morto nel 1186, fratello maggiore di Giovanni: Filippo Augusto, al solito, approfitt\u00f2 della rivalit\u00e0 e, come aveva un tempo parteggiato per Giovanni contro Riccardo, appoggi\u00f2 questa volta Arturo contro Giovanni. Ricevette gli omaggi del conte di Bretagna nella primavera del 1199; ci\u00f2 permise al re di Francia di negoziare in posizione di vantaggio su Giovanni, e il trattato di Goulet, del maggio 1200 risult\u00f2 decisamente favorevole a Filippo. Il trattato fu suggellato dal matrimonio dell'erede di Filippo, Luigi, con Bianca di Castiglia, nipote (figlia della sorella) di Giovanni.\nLe ostilit\u00e0, ad ogni modo, non cessarono veramente e si concentrarono in Aquitania. Filippo quindi si riavvicin\u00f2 ad Arturo e convoc\u00f2 Giovanni, suo vassallo per il trattato di Goulet, per le sue azioni in Aquitania e a Tours. Giovanni, naturalmente, non si present\u00f2; la corte reale di Francia dispose la confisca dei suoi feudi.\nIl seguito si gioc\u00f2 in campo militare. Filippo part\u00ec nella primavera del 1202 all'assalto della Normandia mentre Arturo attacc\u00f2 il Poitou. Ma il giovane conte di Bretagna fu vinto da Giovanni durante l'assedio di Mirebeau e venne imprigionato con le sue truppe. Arturo mor\u00ec nei mesi seguenti, forse assassinato all'inizio del 1203. Filippo allora si assicur\u00f2 il sostegno dei vassalli di Arturo e riprese l'assalto alla Normandia nella primavera del 1203. Demolito il sistema di castelli e fortificazioni normanne, prese Le Vaudreuil e inizi\u00f2 l'assedio di Ch\u00e2teau Gaillard nel settembre 1203. Da parte sua, Giovanni fece l'errore di lasciare la Normandia per tornare in Inghilterra, nel dicembre 1203. Ch\u00e2teau-Gaillard cadde il 6 marzo 1204.\nFilippo poteva a quel punto invadere tutta la Normandia: prese Falaise, Caen, Bayeux, poi Rouen che capitol\u00f2 il 24 giugno 1204 vedendo vanificate le speranze in un intervento di Giovanni. Verneuil e Arques caddero subito dopo, perfezionando il successo del re di Francia, che aveva appena preso tutta la Normandia in due anni di campagna militare. Filippo si diresse allora verso la valle della Loira, prendendo prima di tutto Poitiers nell'agosto del 1204, poi Loches e Chinon nel 1205. Giovanni e Filippo stipularono infine una tregua a Thouars, il 13 ottobre 1206. Da quel momento innanzi Filippo Augusto ritenne necessario consolidare queste rapide conquiste.\nIl consolidamento delle conquiste.\nIl periodo che va dal 1206 al 1212 vide Filippo II sforzarsi di consolidare le sue recenti conquiste. La dominazione capetingia era ben accetta in Champagne, in Bretagna e in Alvernia, ma la contea di Boulogne e quella delle Fiandre davano problemi.\nRinaldo di Dammartin, conte di Boulogne, era la prima fonte di preoccupazione. Nonostante le attenzioni di Filippo Augusto, che aveva combinato nel 1210 il matrimonio tra il suo figlio minore Filippo alla figlia del conte, Matilde, Rinaldo negozi\u00f2 con il campo avverso; le preoccupazioni di Filippo vennero confermate quando Rinaldo inizi\u00f2 a fortificare Mortain, nella Normandia occidentale. Nel 1211, Filippo pass\u00f2 all'attacco, prese Mortain, Aumale e Dammartin. Rinaldo fugg\u00ec presso il conte di Bar-le-Duc: non avrebbe pi\u00f9 costituito un pericolo immediato.\nNelle Fiandre si apriva un periodo d'incertezza: Baldovino VI, conte delle Fiandre e di Hainaut, prese parte alla Quarta Crociata a partire dall'estate del 1202, partecip\u00f2 alla presa di Costantinopoli e venne eletto imperatore del nuovo impero latino fondato nel maggio 1204. Venne fatto prigioniero dai Bulgari nel 1205 e fu ucciso poco dopo. Filippo di Hainaut, fratello di Baldovino e conte di Namur, che assicur\u00f2 la reggenza nelle Fiandre, giur\u00f2 infine fedelt\u00e0 a Filippo Augusto, seppure contro l'avviso dei propri consiglieri. Il re, per stabilizzare la contea, fece sposare l'unica ereditiera di Baldovino, Giovanna, con Ferrando delle Fiandre, nel 1211. Filippo pensava ormai di poter contare sui suoi vassalli.\nUn altro grosso cruccio per Filippo II erano infine i vicini germanici. Dopo la morte dell'Imperatore della casa di Hohenstaufen, Enrico VI, avvenuta nel 1197, due candidati erano in lizza: Ottone di Brunswick, sostenuto dallo zio Giovanni Senza Terra e favorito dal Papa, e, dall'altra parte, Filippo di Svevia, fratello di Enrico VI, sostenuto da Filippo Augusto e incoronato re dei Romani nel 1205. Quest'ultimo venne per\u00f2 ucciso nel giugno del 1208: ormai senza rivali, Ottone venne incoronato imperatore nell'ottobre del 1209. Innocenzo III rimpianse subito di aver sostenuto Ottone, che espresse molto chiaramente le sue ambizioni verso l'Italia (e che per questo venne scomunicato nel 1210).\nFilippo Augusto negozi\u00f2, per opporsi alle ambizioni di Ottone, un'alleanza con Federico II di Svevia, figlio di Enrico VI, incoronato re dei Romani a Magonza nel 1212 da Sigfrido, vescovo della citt\u00e0.\nLa battaglia di Bouvines: l'apogeo del regno.\nL'incredibile riuscita di Filippo Augusto spinse i suoi rivali a unirsi per fronteggiarlo. L'opposizione si organizz\u00f2 nel 1212: c'erano ovviamente Giovanni Senza Terra e Ottone IV. Rinaldo di Dammartin era il vero artefice della coalizione: non avendo pi\u00f9 nulla da perdere, si era rifugiato prima a Francoforte per trovare l'appoggio di Ottone, poi in Inghilterra per omaggiare Giovanni, che lo ristabil\u00ec ufficialmente nelle sue possessioni inglesi. L'ostilit\u00e0 tra Filippo e Giovanni riprese immediatamente.\nAllo stesso tempo, Filippo veniva chiamato in causa da Innocenzo III per la cosiddetta crociata albigese, ma rinvi\u00f2 la questione per i problemi sui fronti settentrionale e orientale. Riun\u00ec i suoi vassalli a Soissons l'8 aprile 1213, mise il figlio Luigi alla guida della spedizione in Inghilterra ed ottenne il sostegno di tutti i suoi vassalli, salvo uno: Ferrando delle Fiandre, messo dallo stesso Filippo a capo della contea due anni prima. Filippo cerc\u00f2 allora altri sostenitori, pi\u00f9 che altro vicino a Enrico I di Brabante. Dopo un periodo di esitazione, il Papa Innocenzo III decise di sostenere Giovanni Senza Terra, un sostegno pi\u00f9 che altro morale ma da non sottovalutare. I preparativi per il conflitto si protraevano: il progetto iniziale di Filippo, che voleva invadere l'Inghilterra, and\u00f2 in fallimento a causa dell'assalto alla sua flotta da parte del nemico a Damme, nel maggio 1213. Nei mesi seguenti Filippo e il figlio Luigi si accanirono contro le contee delle Fiandre e di Boulogne. Le citt\u00e0 del nord vennero quasi tutte distrutte.\nNel febbraio 1214 Giovanni Senza Terra sbarc\u00f2 in Francia, a La Rochelle, sperando di sorprendere Filippo alle spalle. Una strategia che funzion\u00f2, visto che Giovanni prese le signorie del Limosino e del Poitou. Nel maggio 1214 risal\u00ec la valle della Loira e prese Angers. Filippo, sempre nelle Fiandre, affid\u00f2 a Luigi suo figlio il compito di sconfiggere Giovanni. Il giovane principe part\u00ec subito alla volta di La Roche-aux-Moines. Mentre si avvicinava, Giovanni fu preso dal panico: il sostegno dei baroni del Poitou gli venne meno, tanto pi\u00f9 che seppero che Luigi era accompagnato da 800 cavalieri. Il re d'Inghilterra fugg\u00ec il 2 luglio e la disfatta inglese fu completa. Ma la coalizione non aveva ancora perso: tutto si sarebbe deciso al nord.\nIl confronto finale tra le armate di Filippo e la coalizione, guidata da Ottone di Brunswick, era a quel punto inevitabile, dopo molte settimane di avvicinamenti e aggiramenti. Domenica 27 luglio 1214 l'armata di Filippo, seguita dalla coalizione, arriv\u00f2 a Bouvines per attraversare il ponte sulla Marque. Essendo domenica, nessun cristiano avrebbe potuto combattere; Ottone tuttavia decise di passare ugualmente all'offensiva, sperando di sorprendere il nemico durante l'attraversamento del ponte. Nonostante che Filippo e la sua armata fossero stati colti alla sprovvista, il re di Francia organizz\u00f2 all'istante l'uscita dalla zona del ponte per evitare che l'esercito vi rimanesse incastrato e affront\u00f2 la coalizione. L'ala destra dei francesi lott\u00f2 contro i cavalieri fiamminghi, condotti da Ferrando. Poi, nel centro, Filippo e Ottone si affrontarono. Nella mischia dei combattenti, Filippo venne disarcionato e cadde, ma i suoi cavalieri lo difesero, offrendogli un cavallo fresco; il re riprese l'assalto, fino a costringere Ottone alla ritirata. Infine, nell'ala sinistra, i partigiani di Filippo lottarono contro Rinaldo di Dammartin, catturato dopo una lunga resistenza. La fortuna volgeva a favore di Filippo, nonostante l'inferiorit\u00e0 numerica delle sue truppe. La vittoria fu schiacciante: l'imperatore fugg\u00ec, e gli uomini di Filippo catturarono 130 prigionieri, cinque dei quali erano conti, e tra cui c'erano il traditore Rinaldo di Dammartin e il conte delle Fiandre, Ferrando.\nLa coalizione era stata annientata dalla disfatta. Il 18 settembre 1214, a Chinon, Filippo firm\u00f2 una tregua di equilibrio per cinque anni con Giovanni, che continuava ad adocchiare i possedimenti del sud. Il re plantageneto torn\u00f2 in Inghilterra nel 1214. Con questo trattato, Giovanni abbandonava tutti i suoi possedimenti a nord della Loira: il Berry e la Turenna, assieme alla Maine e all'Angi\u00f2, ritornarono sotto il dominio del re capetingio, che ormai copriva un terzo della Francia, e che si trovava libero da minacce.\nDopo la vittoria (1214-1223).\nLa spedizione inglese di Luigi.\nLa vittoria sulla terraferma era stata schiacciante, ma le ambizioni di Filippo non si fermavano certo l\u00ec. In effetti, Filippo desiderava spingersi pi\u00f9 lontano contro Giovanni Senza Terra. Fece cos\u00ec notare che Giovanni avrebbe dovuto essere rimosso dal trono, ricordando il suo tradimento verso il fratello Riccardo del 1194 e l'uccisione del nipote Arturo. Facendo valere un'interpretazione (peraltro contestabile) della genealogia di sua moglie Bianca di Castiglia, Luigi, l'erede al trono di Francia, condusse una spedizione in Inghilterra. Lo sbarco avvenne nel maggio 1216 e Luigi, alla testa di truppe molto numerose (1\u00a0200 cavalieri pi\u00f9 un certo numero di ribelli inglesi), conquist\u00f2 il regno inglese, compresa Londra dove s'install\u00f2. Resistettero solo Windsor, Lincoln e Dover. Tuttavia, malgrado l'accoglienza calorosa rivolta a Luigi da molti vescovi inglesi, il sostegno di papa Innocenzo III a Giovanni non cambiava e Luigi venne scomunicato.\nFinalmente, Giovanni mor\u00ec il 19 ottobre 1216, in seguito a una grave indigestione. I vecchi alleati di Giovanni fecero allora incoronare in tutta fretta Enrico III, di soli nove anni. Anche Innocenzo III era appena morto, ma il suo successore Onorio III continuava a difendere i legittimisti. I vescovi ritirarono immediatamente il loro sostegno a Luigi e i ribelli si agitarono. Il principe torn\u00f2 in Francia all'inizio del 1217 a cercare nuove alleanze, dopodich\u00e9 torn\u00f2 in Inghilterra. Fu battuto da Guglielmo il Maresciallo a Lincoln e dovette accettare di negoziare la pace in giugno. L'accordo fu concluso nel settembre 1217 e gli fu tolta la scomunica.\nL'atteggiamento di Filippo II riguardo a questa campagna \u00e8 ambiguo; ad ogni modo il re non la sostenne ufficialmente, ma \u00e8 poco verosimile immaginare che non avesse dato al figlio il suo appoggio, se non altro a titolo privato.\nLa Crociata albigese.\nSospesa nel 1208, la crociata contro gli eretici albigesi torn\u00f2 ad essere combattuta tra Simone IV di Montfort, che conduceva la crociata composta dai baroni del nord, e Raimondo VI di Tolosa, che sosteneva gli eretici. Inoltre, Pietro II d'Aragona aveva dei piani riguardo a quelle regioni e incoraggiava il campo del conte di Tolosa, prima di essere lui stesso sconfitto da Simone di Montfort a Muret, nel 1213.\nDopo la battaglia di La Roche-aux-Moines, Luigi part\u00ec una prima volta per il sud nell'aprile del 1215 e aiut\u00f2 Simone di Montfort a consolidare le sue posizioni. Simone divenne finalmente conte di Tolosa, con l'accordo di Onorio III e di Filippo Augusto, a cui porse i suoi omaggi. La citt\u00e0 di Tolosa, tuttavia, resisteva ed il suo assedio si prolungava. Simone mor\u00ec nell'aprile del 1218. Il Papa design\u00f2 come successore suo figlio Amalrico e spron\u00f2 Filippo a inviare una nuova spedizione. Luigi part\u00ec nel maggio del 1219 e raggiunse Amalrico all'assedio di Marmande, i cui abitanti vennero massacrati. Dopo quaranta giorni Luigi torn\u00f2 indietro senza aver potuto prendere Tolosa. Una nuova spedizione venne inviata da Filippo nel 1221, sotto il comando del vescovo di Bourges e di Ugo X di Lusignano, senza per\u00f2 alcun successo.\nBisogna sottolineare la limitata portata di queste diverse spedizioni. Nonostante i reiterati appelli di Innocenzo III e dei suoi successori, Filippo, troppo occupato dagli affari delle Fiandre e dalle lotte contro Giovanni Senza terra, si era ben guardato dall'intervenire di persona nelle regioni meridionali per mettere fine all'eresia albigese. Tuttavia, nelle sue relazioni con il papato, aveva ricordato con costanza i suoi diritti di sovrano sulla contea, e aveva infine autorizzato il figlio ad andare crociato nel 1219. Bisogner\u00e0 attendere il regno dei suoi successori perch\u00e9 il problema albigese venga totalmente liquidato.\nGli ultimi anni.\nDopo la battaglia di Bouvines le operazioni militari si erano svolte in Inghilterra o nel sud della Francia. Il dominio reale, e pi\u00f9 generalmente le regioni a nord della Loira, erano rimaste in pace, secondo i termini della tregua conclusa a Chinon nel 1215, originariamente di cinque anni di durata, poi prolungata nel 1220 con la garanzia di Luigi, una associazione che demarcava l'inizio della transizione da Filippo a suo figlio ed erede.\nSebbene le conquiste con le armi fossero cessate, Filippo estese nondimeno la sua influenza approfittando delle questioni di successione problematiche. \u00c8 il caso della contea di Champagne all'epoca dell'ascesa al trono del pronipote Tebaldo IV, che gli permise la sicurezza della sovranit\u00e0. \u00c8 anche il caso del recupero da parte del re di alcune terre come Issoudun, Bully, Alen\u00e7on e Clermont-en-Beauvaisis, oltre al Ponthieu.\nLa prosperit\u00e0 del reame alla fine del regno di Filippo II \u00e8 un fatto certo. Si stimava l'eccedenza del tesoro a 25\u00a0210 lire nel novembre 1221. In quel momento, il Tesoro aveva nelle sue casse 157\u00a0036 lire, pi\u00f9 dell'80% dell'entrata annuale ordinaria globale della monarchia. Il testamento di Filippo Augusto, redatto nel settembre 1222, confermava queste cifre, giacch\u00e9 la somma dei suoi lasciti era divenuta di 790\u00a0000 lire parigine, circa quattro anni di entrate. Questo testamento venne redatto quando la salute di Filippo si aggrav\u00f2 facendo vedere la sua morte come imminente ed in effetti sarebbe vissuto appena dieci mesi.\nMentre si trovava a Pacy Filippo decise, contro i consigli dei suoi medici, di assistere alla riunione ecclesiastica organizzata a Parigi per la preparazione delle nuove crociate. Non sopravvisse alla fatica del viaggio e mor\u00ec il 14 luglio 1223, a Mantes. Il suo corpo venne portato a Parigi e i suoi funerali furono velocemente organizzati a Saint-Denis, alla presenza delle grandi personalit\u00e0 del regno. Per la prima volta il corpo di un re di Francia, vestito di tutti i suoi \"regalia\", venne esposto alla venerazione del popolo prima della sua sepoltura, in un rito solenne ispirato a quello in vigore per i re inglesi.\nL'esercizio del potere: l'amministrazione dei territori, le innovazioni edilizie e la figura del re.\nLe conquiste.\nCome si pu\u00f2 vedere dall'immagine qui a fianco, alla sua morte Filippo II lasciava a suo figlio e successore Luigi VIII un territorio considerevolmente ingrandito. \u00c8 molto evidente il contrasto esistente tra la situazione politico-territoriale all'avvento di Filippo, quando molti territori erano sotto la tutela dei nobili, con un dominio reale che faceva di lui il re quasi della sola \u00cele-de-France pi\u00f9 che della Francia, e quella alla fine del suo regno, che mostrava un dominio ingrandito, al quale erano stati aggiunti numerosi territori ormai sottomessi ai capetingi. Per quanto riguardava gli inglesi, erano stati respinti in una Guienna ormai sgretolata e lontana, molto lontana da Parigi.\nQueste acquisizioni territoriali avevano fatto di Filippo Augusto un re che riunificava, la cui opera sarebbe stata continuata da Luigi VIII. Bisogner\u00e0 attendere la guerra dei Cent'anni per assistere a un indietreggiamento notevole delle possessioni reali francesi. Stabilizzare queste conquiste passava, tuttavia, non solo per delle semplici vittorie militari o diplomatiche.\nL\u00e0 stavano i grandi successi di Filippo: ingrand\u00ec il territorio e allo stesso tempo arriv\u00f2 a riaffermare il potere reale in queste nuove terre, condizione indispensabile per la continuit\u00e0 di possesso su questi territori. Questo obiettivo era stato raggiunto, comunque, grazie ad una nuova politica di fortificazioni e di castelli: Filippo fece rialzare il loro numero e concentr\u00f2 le spese per la loro costruzione nel demanio e nei feudi. Gli antichi trinceramenti a palizzate vennero sostituiti da torrioni in pietra che Filippo volle cilindrici o poligonali affinch\u00e9 resistessero meglio agli assedi e per evitare gli angoli morti per la difesa; vennero costruite moltissime torri. Verso la fine del regno il piano si evolse verso un torrione quadrangolare con delle torri tonde a fondo conico, il cui il miglior esempio fu il palazzo del Louvre (vedi sotto).\nMa questo non \u00e8 certo tutto. La stabilizzazione delle conquiste pass\u00f2 anche per nuovi modi di amministrare i territori.\nLa rivoluzione amministrativa: \"baillis\", \"pr\u00e9v\u00f4ts\" e \"s\u00e9n\u00e9chaux\".\nPer sfuggire alla frammentazione del regno, una conseguenza del feudalesimo, Filippo Augusto decise di mettere in piedi una nuova struttura amministrativa che gli permettesse di esercitare direttamente il suo potere sul territorio. Filippo organizz\u00f2 questo sistema con un'ordinanza-testamento del 1190, prima della sua partenza per la terza crociata, al fine di regolare le questioni dell'amministrazione del potere in sua assenza. Il re mise cos\u00ec in carica i \"baillis\" (balivi), vecchia creazione di origine anglo-normanna il cui ruolo sul territorio francese non era mai stato fino ad allora ben definito. Filippo si era ispirato alle riforme amministrative di Enrico II d'Inghilterra attuate nel 1176. La contea delle Fiandre si sarebbe dotata di un sistema simile nello stesso periodo.\nQuesta riforma fu perfezionata intorno al 1200, quando l'appellativo \"balivi\" divenne corrente, se non ufficiale, negli atti reali. Nominati dal re, erano una dozzina di persone che andavano per il demanio non solo ad ascoltare i bisogni della gente e ad amministrare la giustizia, ma anche per abbozzare una contabilit\u00e0 del regno, ci\u00f2 che conobbe dei progressi decisivi nella seconda met\u00e0 del regno di Filippo. I \"baillis\" non avevano delle zone precise da amministrare (cosa che si evolver\u00e0 solo dopo Filippo Augusto). Le loro attivit\u00e0 non erano quindi legate al possedimento di una terra; i \"baillis\" non esercitavano il potere in proprio, ma rappresentavano il re. Perci\u00f2 venivano pagati direttamente dal sovrano ed erano sottomessi ad un controllo molto stretto, con l'obbligo di render conto delle loro azioni tre volte l'anno; John Baldwin. ha rilevato che l'ammontare dello stipendio dei \"baillis\" si situava tra dieci soldi e una lira, il che era pi\u00f9, ad esempio, di quello dei cavalieri mercenari (10 soldi). Questo \u00e8 un indizio della grande importanza del loro ruolo (e del prezzo della loro fedelt\u00e0...).\nI \"baillis\" erano assistiti dai \"pr\u00e9v\u00f4ts\" (sindaci), altra vecchia istituzione che fino ad allora aveva avuto varie funzioni. Essi, a differenza dei \"baillis\", erano legati a una zona precisa, dove giudicavano gli affari correnti (i \"baillis\" avevano funzioni giudiziarie pi\u00f9 che altro negli appelli) e gestivano i conti locali.\nIn alcune delle regioni conquistate durante il regno (Angi\u00f2, Maine, Turenna, Poitou, Saintonge), Filippo Augusto mise le funzioni amministrative nelle mani dei \"s\u00e9n\u00e9chaux\" (siniscalchi). Questo titolo, prima ereditario, divenne non trasmissibile a partire dal 1191. A differenza del \"bailli\", il \"s\u00e9n\u00e9chal\" era un barone locale: il rischio era di vederli prendere un'importanza considerevole nel luogo, pericolosa per il re, poich\u00e9 esistevano allo stesso titolo di quello feudale. \u00c8 per ci\u00f2 che questo regime venne spesso soppresso (come in Normandia, dall'annessione), per essere sostituito da quello dei \"baillis\".\nLa nascita di un'ideologia reale.\nGrazie alla grande vittoria di Bouvines, il regno di Filippo II termin\u00f2 in un grande entusiasmo popolare. In questo contesto, l'ideologia reale progred\u00ec, ed \u00e8 forse questo il segno pi\u00f9 manifesto dell'emergere di uno Stato sotto il regno di Filippo.\n\u00c8 stato pi\u00f9 volte commentato il crescente utilizzo del termine \"Francia\" nei testi contemporanei, e spicca la formula \"rex Franciae\" in un atto diplomatico del 1204. Bisogna tuttavia aspettare Luigi IX il Santo per vedere il titolo \"rex Francorum\" (re dei Franchi) divenire \"rex Franci\u00e6\" (re di Francia): sotto Filippo, il re continu\u00f2 a intitolarsi \"rex Francorum\", negli atti come nel sigillo. Altri progressi ideologici sono per\u00f2 pi\u00f9 evidenti. Sono da notare anche certi simboli, come i funerali solenni o l'uso, gi\u00e0 dai tempi di Luigi VII, del \"fleur de lys\" come simbolo reale, utilizzato ad esempio sul sigillo del re.\nSoprattutto la fine del regno vide svilupparsi un sincero tentativo di propaganda reale, attraverso le cronache ufficiali. Gi\u00e0 a partire dal 1186, Rigord, monaco nell'Abbazia di Saint-Denis, redasse, nella tradizione di Sugerio, una cronaca in latino che offr\u00ec a Filippo nel 1196: queste \"Gesta Philippi Augusti\", che giungono sino al dicembre 1206, non erano state redatte su ordine del re, ma restano pur sempre una cronaca quasi ufficiale, uno scritto alla gloria di Filippo (salvo qualche critica riguardo al problema dei suoi ultimi matrimoni comparsa nella seconda redazione). Fu comunque Rigord che, per primo, dette a Filippo il soprannome di \"Augustus\", in riferimento al mese della sua nascita e alle sue prime conquiste che lo elevavano, secondo l'autore, al rango degli imperatori romani.\nFilippo Augusto affid\u00f2 in seguito a un nuovo cronista il compito di epurare la cronaca di Rigord dai suoi passaggi critici e di continuarla. Guglielmo il Bretone, chierico vicino a Filippo, si occup\u00f2 dell'incarico. Lo si vide cos\u00ec erigere un vero e proprio monumento alla gloria del re: a partire dal 1214 compose la \"Filippide\", una cronaca in versi nello stile dei poemi epici, all'epoca molto in voga (come l\"'Alexandreis\" di Gautier de Ch\u00e2tillon, epopea della gloria di Alessandro Magno). Seguirono diverse versioni della \"Filippide\", l'ultima finita nel 1224, un anno dopo la morte del re. In quest'opera unica Filippo \u00e8 ormai rappresentato come un eroe: il vincitore della battaglia di Bouvines vi \u00e8 celebrato in tutta la sua maest\u00e0. Le due cronache ufficiali del regno restano tuttavia testimonianze molto isolate nell'insieme della produzione letteraria all'epoca di Filippo Augusto.\nLa cronaca di Rigord e la sua continuazione di Guglielmo il Bretone furono poi tradotte da Primat di Saint-Denis per le \"Grandes Chroniques de France\". \u00c8 in questa forma, piuttosto che nella \"Filippide\", che l'immagine di Filippo \u00e8 passata ai posteri.\nInfine, va notato il contributo di Gilles de Paris, che nel suo \"Karolinus\", un poema alla gloria di Carlo Magno scritto su commissione di Luigi VIII, mostr\u00f2 la discendenza di Filippo e Luigi da Carlo Magno, unendo cos\u00ec i Capetingi e i Carolingi e facendo di Filippo il primo vero rappresentante di un \"genere\" reale che si basava sulla trasmissione della regalit\u00e0 attraverso il sangue.\nIl benefattore di Parigi.\nIl regno di Filippo Augusto \u00e8 un periodo di grandi miglioramenti per Parigi. Infatti, sebbene la corte fosse ancora itinerante, Parigi, grazie ai numerosi interventi pubblici del sovrano, acquistava uno statuto particolare rispetto alle altre citt\u00e0; qualche fatto da considerare:\nL'espansione di Parigi non si limitava solo ai lavori commissionati da Filippo. Sempre sotto il suo regno, vennero creati l'ospizio di Santa Caterina (1185) e l'ospedale della Trinit\u00e0 (1202). I lavori alla Cattedrale di Notre-Dame, avviati nel 1163, progredivano a ritmo sostenuto. Nel 1182, il coro era stato completato e l'altare maggiore venne consacrato il 19 maggio. Poi, la facciata ovest venne decorata, la galleria dei re fu terminata negli anni 1220, il rosone fu finito e il vestibolo ingrandito.\nL'evoluzione di Parigi \u00e8 confermata anche dalle stime demografiche, che indicano che la popolazione parigina pass\u00f2 in pochi anni da 25\u00a0000 abitanti a 50\u00a0000 verso il 1200, tanto da divenire la pi\u00f9 grande citt\u00e0 d'Europa dopo quelle italiane.\nPosto nella dinastia Capetingia.\nDiscendenza ideologica: l'immagine.\nFilippo Augusto fu tumulato nella Basilica di Saint-Denis. Nel 1306, all'epoca della riorganizzazione della necropoli da parte di Filippo il Bello, la sua tomba fu situata al centro, con quella di suo figlio Luigi VIII, con il fine di simboleggiare l'unione dei lignaggi dei Capetingi (a sinistra) e dei Merovingi (a destra), secondo l'idea emessa originariamente da Gilles di Parigi.\nCome tutte le tombe della necropoli, quella di Filippo Augusto fu violata dai rivoluzionari nel 1793.\nPi\u00f9 in generale, la figura di Filippo Augusto, tale a quella celebrata dai cronisti del tempo, fu in gran parte occultata da quella del nipote Luigi IX, divenuto, per molto tempo, il modello reale per eccellenza dalla fine del XIII secolo. Certo, la battaglia di Bouvines resta la pi\u00f9 determinante della mitologia nazionale francese, grazie alle \"Grandes Chroniques de France\" o, ben pi\u00f9 tardi, ai manuali scolastici della Terza Repubblica. La chiesa di San Pietro a Bouvines, edificata nel 1882, fu dotata, tra il 1887 e il 1906, di ventun vetri ritraenti lo sviluppo della battaglia.\nLe altre tracce del regno di Filippo II sono scomparse progressivamente. La cinta di Filippo sussiste ora a tratti; il Louvre medievale \u00e8 stato fatto museo negli anni novanta. Infine, sempre a Parigi, una \"Avenue Philippe Auguste\" e una stazione a lui dedicata continuano a commemorare il vincitore di Bouvines, uno tra pi\u00f9 grandi re della storia di Francia."}
{"id": "120014", "revid": "1318658", "url": "https://it.wikipedia.org/wiki?curid=120014", "title": "Riserva faunistica del Selous", "text": "La riserva faunistica del Selous (Selous Game Reserve) \u00e8 uno dei pi\u00f9 grandi parchi faunistici del mondo, situato in Tanzania, in Africa orientale.\nLa riserva prende il nome da Frederick Courteney Selous, capitano dei Fucilieri Britannici, che vi trov\u00f2 la morte nel 1917 durante un combattimento contro l'esercito coloniale tedesco. L'area, divenuta riserva di caccia nel 1905, \u00e8 oggi una meta turistica di media importanza, ed \u00e8 ancora in gran parte poco o per nulla battuta da esseri umani. La forte presenza di mosche tse-tse scoraggia infatti gli insediamenti in tutta la zona.\nDescrizione.\nLa superficie complessiva del parco \u00e8 di 54600 chilometri quadrati. Il Selous \u00e8 suddiviso in due aree: Selous nord e Selous sud. \nI safari fotografici si svolgono nell'area nord (circa il 20% della riserva) mentre il rimanente 80% (Selous sud) \u00e8 quasi esclusivamente riservato ai safari di caccia. &lt;br&gt;\nAlcuni degli animali tipici della savana (per esempio elefanti, ippopotami, licaoni e coccodrilli) si trovano nel Selous in concentrazioni superiori a quelle di qualsiasi altro parco africano.\nLuoghi di particolare interesse all'interno della riserva sono il fiume Rufiji (che sbocca nell'Oceano Indiano di fronte all'isola di Mafia) e la gola di Stiegler, un canyon di circa cento metri di profondit\u00e0 e altrettanti di larghezza, attraversato da una teleferica. Attorno alla gola si trova la maggior parte delle strutture ricettive della riserva (campeggi e lodge).\nNella riserva faunistica del Selous \u00e8 consentito il safari a piedi, vietato nella maggior parte degli altri parchi nazionali africani. La linea di confine, che lascia i giacimenti di uranio della zona all'esterno della riserva, \u00e8 stata approvata nel 2012."}
{"id": "120017", "revid": "1610933", "url": "https://it.wikipedia.org/wiki?curid=120017", "title": "Rinoceronte nero", "text": ""}
{"id": "120021", "revid": "1305772", "url": "https://it.wikipedia.org/wiki?curid=120021", "title": "Performance Optimization With Enhanced RISC", "text": "POWER (acronimo di Performance Optimization With Enhanced RISC) \u00e8 un set di istruzioni RISC sviluppata da IBM. Questa architettura \u00e8 stata utilizzata come base per la creazione dell'architettura PowerPC (destinata ai PC Macintosh, ad alcune workstation IBM e ad applicazioni embedded), a cui rimane molto simile.\nPOWER \u00e8 il nome anche della serie di microprocessori che sono stati sviluppati a partire dal set di istruzioni. I processori sono usati come CPU principale in molti server, minicomputer, workstation e supercomputer IBM. Dal processore POWER3 e successivi l'architettura \u00e8 interamente a 64 bit e basata sulle specifiche PowerPC. Il POWER3 inoltre non implementa alcune vecchie istruzioni POWER che furono rimosse dal set di istruzioni del PowerPC e non implementa le estensioni del POWER2 come l'ifq o il stfq.\nStoria.\nIl progetto 801.\nNel 1974 IBM avvi\u00f2 un progetto volto a sviluppare uno switcher telefonico ad alte prestazioni in grado di gestire fino a 300 chiamate per secondo. La gestione di ogni chiamata richiedeva circa 20.000 istruzioni e la loro gestione in tempo reale si stim\u00f2 che richiedesse un processore da almeno 12 MIPS. Per l'epoca erano delle richieste molto ambiziose ma gli ingegneri compresero che il processore non doveva avere la classica complessit\u00e0 e flessibilit\u00e0 dato che in sostanza doveva solamente gestire l'ingresso e l'uscita dei dati, gestire somme, salti, copia tra registri e altre istruzioni elementari. In sostanza il processore non doveva essere dotato di istruzioni matematiche complesse dato che non erano necessarie.\nLa filosofia di progetto era basata sulla semplicit\u00e0, le istruzioni erano specificate direttamente, senza uso di microcodice, venivano eseguite in tempo costante e richiedevano solo un ciclo di clock. Molte caratteristiche in comune con le moderne architetture RISC.\nNel 1975 il progetto telefonico fu cancellato prima della realizzazione di un prototipo. Dalle stime a dalle simulazioni svolte durante il progetto, tuttavia, si notava che il processore poteva essere utilizzato anche per compiti generici e che il suo disegno era molto promettente. Il progetto continu\u00f2 al Thomas J. Watson Research Center edificio 801, e divenne il progetto 801 .\nProgetto di ricerca \u201cCheetah\u201d.\nPer due anni, dal 1982, al centro di ricerca Watson Research Center i limiti superscalari del progetto \"801\" furono analizzati ed esplorati. L'implementazione dell'801 fu analizzata e fu esplorata la possibilit\u00e0 di implementare pi\u00f9 unit\u00e0 funzionali per migliorare le prestazioni, similmente a quanto era stato fatto nel computer System/360 Model 91 e nel CDC 6600 (sebbene il Model 91 fosse basato su un'architettura CISC). Per determinare se il progetto RISC potesse gestire pi\u00f9 istruzioni per ciclo o se il progetto dovesse essere modificato per gestire pi\u00f9 istruzioni per ciclo.\nPer migliorare le prestazioni \"Cheetah\" separ\u00f2 le unit\u00e0 di salto, di gestione degli interi e dei numeri in virgola mobile. Molti cambiamenti al progetto \"801\" furono apportati per gestire pi\u00f9 unit\u00e0 di elaborazione. \"Cheetah\" inizialmente venne progettato per la produzione con la tecnologia bipolare ECL, ma nel 1984 la tecnologia CMOS miglior\u00f2 il livello di integrazione e le prestazioni dei transistor.\nIl progetto America.\nNel 1985 la ricerca sulla seconda generazione di architetture RISC venne avviata nei laboratori IBM Thomas J. Watson Research Center, e produsse \"AMERICA architecture\". Nel 1986 l'IBM Austin avvi\u00f2 lo sviluppo della serie RS/6000 basandola su questa architettura.\nNel 1990 IBM present\u00f2 il primo sistema basato sull'architettura POWER, il sistema venne chiamato \"RISC System/6000\" o \"RS/6000\". L'RS/6000 era diviso in due classi, workstation e server che vennero chiamati POWERstation e POWERserver. I processori dei sistemi RS/6000 vennero chiamati RIOS (in seguito RIOS I o POWER1) ed era composto da 11 integrati. Cache istruzioni, unit\u00e0 per i numeri interi, unit\u00e0 per i numeri in virgola mobile, quattro integrati per la cache dati, l'unit\u00e0 di memorizzazione, due unit\u00e0 di input/output e il clock.\nUna versione su singolo chip del RIOS, RSC (da RISC Single Chip) venne sviluppato per le versioni di fascia bassa RS/6000 e la prima macchina basata su questo chip fu presentata nel 1992.\nPowerPC.\nIBM si rese conto che l'architettura POWER poteva venir utilizzata con alcuni aggiustamenti per il mercato di massa e che poteva venir venduta in concessione ad altri fornitori. La societ\u00e0 contatt\u00f2 Apple proponendo la collaborazione per la realizzazione di una serie di microprocessori basati su architettura POWER. Apple contatt\u00f2 Motorola, fornitore di lunga data di processori per Apple e chiese alla societ\u00e0 di entrare nell'alleanza per via della sua lunga esperienza nella produzione in alti volumi e per avere un secondo fornitore di processori. Questa collaborazione tra le societ\u00e0 venne chiamata alleanza AIM da Apple, IBM e Motorola.\nIl risultato dell'alleanza fu la nuova architettura PowerPC, una versione modificata dell'architettura POWER. L'architettura PowerPC aggiunse delle istruzioni a singola precisione in virgola mobile e delle istruzioni di moltiplicazione e divisione tra registri. L'architettura rimosse delle istruzioni specializzate come l'istruzione di moltiplicazione e divisione utilizzante il registro MQ. Inoltre aggiunse il supporto per l'architettura a 64 bit.\nIl primo PowerPC fu il processore PowerPC 601 basato su RSC.\nPOWER2.\nNel 1993 IBM visto il successo dell'originale RIOS/POWER1 sviluppo il processore POWER2. Vi aggiunse una seconda unit\u00e0 in virgola mobile e una seconda unit\u00e0 per i numeri interi. Nuove istruzioni vennero inserite nel set di istruzioni:\nNel 1996 venne presentato una versione a singolo chip del POWER2 il P2SC (\"POWER2 Super Chip\").\nAmazon.\nNel 1990 il team di sviluppo IBM dell'AS/400 ora System i progett\u00f2 un set di istruzioni RISC per rimpiazzare le istruzioni CISC degli esistenti AS/400. Il progetto originale era una variante del set di istruzioni \"IMPI\" esteso a 64 bit con l'aggiunta di istruzioni RISC per accelerare le applicazioni commerciali che avrebbero fatto uso dei computer AS/400. IBM spinse per l'utilizzo dei processori PowerPC ma il team di sviluppo argoment\u00f2 che il processore non disponeva di un adeguato set di istruzioni per le applicazioni commerciali. Un'estensione per il PowerPC chiamata \"Amazon\" venne sviluppata per il progetto.\nIn quel periodo il team di sviluppo dell'RS/6000 era contrario all'utilizzo dei PowerPC per le macchine ad alte prestazioni dato che il team riteneva importanti le istruzioni presenti nel POWER2 che il progetto PowerPC aveva rimosso. Amazon venne esteso per includere anche le istruzioni richieste dal team dell'RS/6000.\nIl progetto del primo processore basato sul set Amazon fu chiamato \"Belatrix\" (il nome di una delle stelle della costellazione di Orione chiamata anche \"la stella dell'amazzone\"). Belatrix era molto ambizioso come progetto e infine venne completato. IBM Austin (la sede dove fu sviluppato l'RS/6000) sviluppo un processore PowerPC a 64 bit con le estensione del POWER2 che chiam\u00f2 POWER3. IBM Rochester (la sede dove fu sviluppato l'AS/400) avvi\u00f2 lo sviluppo del primo processore PowerPC a 64 bit ad alte prestazioni con estensioni AS/400 mentre IBM Endicott avvi\u00f2 lo sviluppo della versione di fascia bassa a singolo chip del processore PowerPC con estensioni AS/400.\n\"Muskie\" la versione di fascia alta multi-chip del processore PowerPC con estensioni AS/400 e \"Cobra\", la versione singolo chip PowerPC con estensioni AS/400 vennero presentati nel 1995.\nNel 1997 IBM Rochester lansci\u00f2 \"Muskie\" la versione PowerPC per RS/6000. Venne utilizzato dall'RS/6000 con il nome di RS64 e anche negli AS/400 con lo stesso nome.\nPOWER3.\nNel 1997 il POWER3 venne presentato. Inizialmente chiamato PowerPC 630 venne rinominato per indicarne la continuazione della linea POWER. Il processore implementava il set di istruzioni PowerPC a 64 bit, incluse tutte le istruzioni opzionali (per l'epoca). Il processore aveva due unit\u00e0 in virgola mobile, tre unit\u00e0 per i numeri interi e due load/store. I successivi processori POWER implementarono il set di istruzioni PowerPC a 32 e 64 bit. Non vennero pi\u00f9 prodotti processori compatibili con il solo set di istruzioni POWER o POWER2.\nPOWER4.\nNel 2001 il POWER4 venne presentato. Era ovviamente un processore PowerPC a 64 bit ma includeva le estensioni AS/400 e venne utilizzato sia negli AS/400 che negli RS/6000 sostituendo il POWER3 e l'RS64. Il set di istruzioni implementato venne chiamato PowerPC 2.00 ed il nuovo set aggiunse altre istruzioni.\nNel 2002 fu lanciato il PowerPC 970, un derivato del POWER4 con l'aggiunta di un'unit\u00e0 VMX (AltiVec) che venne utilizzato da Apple nei Power Mac G5, il primo Macintosh e primo desktop sul mercato di massa ad operare a 64 bit.\nPOWER5.\nNel 2005 venne presentato il POWER5. Un processore multicore con supporto del multithreading simultaneo di due thread e quindi la capacit\u00e0 di gestire quattro processori logici. POWER5 aggiunse molte istruzioni al set di istruzioni che venne chiamato PowerPC2.01. Il POWER5+ aggiunse altre istruzioni e il set prese il nome di PowerPC 2.02.\nPOWER6.\nIl POWER6, diretto successore del POWER5 \u00e8 stato presentato nel maggio 2007. Il POWER6 aggiunge delle unit\u00e0 VMX al processore e il supporto hardware per l'aritmetica decimale in aggiunta all'aritmetica binaria normalmente usata nei processori. Questo \u00e8 il pi\u00f9 grosso cambiamento dal tempo del POWER3 che pass\u00f2 al PowerPC64. Il processore ha un progetto dual core e viene distribuito con una frequenza massima di 4.7\u00a0GHz a 65\u00a0nm.\nPOWER7.\nIl POWER7 \u00e8 il successore del POWER6, presentato l'8 febbraio 2010. \u00c8 collegato a un finanziamento del DARPA riguardante lo sviluppo di supercomputer. Ha una potenza elaborativa pi\u00f9 che doppia rispetto a quella offerta dal predecessore POWER6, ottenuta tra l'altro con una frequenza operativa inferiore ai quasi 5\u00a0GHz del POWER6, ovvero dai 3,0 ai 4,14\u00a0GHz e questo, unito al nuovo processo produttivo a 45\u00a0nm, diminuisce i consumi del processore.\nPOWER8.\nIl POWER8 \u00e8 il successore del POWER7, presentato in agosto 2013 e introdotto nel mercato nel giugno 2014.\nPOWER9.\nPOWER9, che \u00e8 stato lanciato nel 2017, \u00e8 prodotto usando un processo FinFET a 14 nm ed \u00e8 disponibile in 4 versioni: due con 24 core SMT4 e due con 12 core SMT8. Probabilmente ci saranno ulteriori versioni in futuro visto che l'architettura POWER9 \u00e8 disponibile per licensing e modifiche per i membri della fondazione OpenPOWER.\nPOWER10.\nPOWER10 \u00e8 un'architettura che verr\u00e0 probabilmente introdotta nel 2020.\nDovrebbe essere caratterizzata da un grande numero di core e da I/O molto performante.\nSi suppone che sar\u00e0 realizzata con tecnologia a 10nm.\nArchitettura.\nIl design POWER discende direttamente dall'IBM 801, considerato da molti il primo vero microprocessore RISC. L'801 fu molto usato nell'hardware IBM, ma non divenne noto al grande pubblico fino al lancio dell'IBM PC/RT, dalle prestazioni mediocri, alla met\u00e0 degli anni ottanta.\nMentre il PC/RT veniva lanciato sul mercato, IBM diede inizio all\"'America Project\", con l'intenzione di creare la CPU pi\u00f9 potente sul mercato. Si concentrarono su due problemi principali dell'801:\nIl calcolo in virgola mobile divenne il pallino dell\"'America Project\", e IBM pot\u00e9 usare nuovi algoritmi sviluppati nei primi anni '80 che potevano eseguire moltiplicazioni e divisioni a precisione doppia in un singolo ciclo di clock. La FPU era separata dal \"decoder\" delle istruzioni e dall'ALU, permettendo al primo di poter inviare le rispettive istruzioni alle unit\u00e0 funzionali nello stesso tempo. IBM inoltre inser\u00ec un complesso \"instruction decoder\" che poteva compiere contemporaneamente il fetch di una istruzione, la decodifica di un'altra e l'invio di un'altra ancora all'ALU o alla FPU, risultando cos\u00ec una delle prime macchine superscalari.\nIl sistema usava trentadue registri interi a 32 bit e altrettanti a 64 bit per la virgola mobile, nelle rispettive unit\u00e0. Anche la BPU (\"branch prediction unit\") aveva i suoi propri registri, incluso quello contatore (PC).\nL'801 aveva un design semplice, e l'ipercorrezione contenuta nel POWER ne fece un processore pi\u00f9 complesso della maggior parte delle CPU RISC del tempo. L'instruction set del POWER e del PowerPC contiene pi\u00f9 di cento istruzioni di lunghezza variabile, molte delle quali sono variazioni di altre, a differenza ad esempio dell'ARM che ne possiede solo trentaquattro.\nUn'altra interessante caratteristica di questa architettura un sistema di \"indirizzamento virtuale\" che inserisce tutti gli indirizzi in un ambiente a 52 bit. In questo modo le applicazioni possono condividere memoria in un ambiente \"piatto\" a 32 bit e ogni programma pu\u00f2 avere blocchi differenti di 32 bit ciascuno.\nApplicazioni.\nLa prima CPU POWER1 consisteva di tre \"chip\": l'unit\u00e0 di predizione delle istruzioni (BPU), l'unit\u00e0 intera (ALU) e l'unit\u00e0 in virgola mobile (FPU). Questi erano collegati su una grossa scheda per costituire un sistema unico. Il POWER1 fu usato soprattutto nelle workstation RS/6000.\nIl POWER2 era in sostanza un POWER1 migliorato e fu il processore di questa serie pi\u00f9 longevo: fu lanciato nel 1993 ed era ancora usato cinque anni dopo. Conteneva una FPU addizionale, 256 KB di memoria cache in pi\u00f9 e la capacit\u00e0 di calcolo in virgola mobile a 128 bit.\nIl POWER3 segu\u00ec nel 1998, includendo un pieno supporto del 64 bit, rimanendo tuttavia completamente compatibile con l\"'instruction set\" POWER precedente. Questo era uno degli obiettivi del progetto PowerPC e il POWER3 fu il primo processore IBM a trarne vantaggio. Aggiungeva inoltre una terza ALU ed un ulteriore \"instruction decoder\", per un totale di otto unit\u00e0 funzionali.\nLa serie POWER4 include due CPU complete (simili ad un POWER3 con velocit\u00e0 superiore) su un unico \"chip\", e offre la possibilit\u00e0 di collegamento ad alta velocit\u00e0 con fino ad altre tre paia di POWER4. Questi possono essere posti insieme su una scheda madre per comporre un multiprocessore simmetrico con otto CPU. Quando un processo richiede un'alta velocit\u00e0 piuttosto che un calcolo complesso, una coppia di CPU pu\u00f2 essere disabilitata in modo che le tre rimanenti abbiano il bus per la cache L3 libero. Il POWER4, anche singolo, \u00e8 considerato da molti la CPU pi\u00f9 potente disponibile.\nNel 2003 IBM ha sviluppato una versione \"single-core\" del POWER4 per i personal computer di Apple, chiamata PowerPC 970, ovvero PowerPC G5.\nIBM ha lanciato il POWER5 nel 2004. La versione a 1,9\u00a0GHz ha fatto segnare il pi\u00f9 alto punteggio mai segnato da una CPU a processore singolo nel benchmark SPECfp. Il POWER5 \u00e8 alla base dei eServer i5 e p5. I miglioramenti rispetto al POWER4 includono una cache L2 pi\u00f9 grande, un \"memory controller\" integrato nel \"chip\", il multithreading simultaneo, che appare al sistema operativo come pi\u00f9 CPU, un pi\u00f9 avanzato sistema di gestione della potenza, una modalit\u00e0 \"single-tasking\" dedicata, l\"'Hypervisor\" (un sistema per la virtualizzazione) e l'eFuse (un hardware per la correzione degli errori). Ravi Arimilli, capo designer della IBM ha affermato: \"Il POWER5 \u00e8 un design intermedio, che pu\u00f2 essere impiegato per impieghi ad alto livello o anche di basso livello come i \"blade\".\". I server basati su POWER5 offrono possibilit\u00e0 di virtualizzazione (cio\u00e8 di presentazione delle risorse di sistema in un modo pi\u00f9 legato al pensiero e alla logica umana che alla realt\u00e0 del software o dell'hardware): \"logical partitioning\" e \"micro partitioning\". Possono essere create fino a dieci LPAR (partizioni logiche) per ogni CPU, e il sistema pi\u00f9 grande a 64 vie pu\u00f2 gestire fino a 256 sistemi operativi indipendenti. La memoria, l'assorbimento della CPU e l'I/O possono essere trasferiti tra le partizioni.\nIl POWER6 \u00e8 stato presentato a maggio 2007.\nNel 2010 \u00e8 stato commercializzato il POWER7, capace di ridottissimi consumi energetici, utilizzati per la realizzazione di una nuova generazione di supercalcolatori.\nCPU derivate.\nIl PowerPC era essenzialmente un POWER1 le cui istruzioni di base erano in parte emulate via microcodice, usando una interfaccia bus basata sul design del Motorola 88000. Questo permise ad IBM di usare la CPU in molte workstation, cambiando solo la scheda madre. Da allora le architetture si sono differenziate, ma rimangono compatibili a livello di istruzioni.\nLa serie RS64 si basa sul PowerPC, e quindi sul POWER, ed \u00e8 stata usata nelle linee RS/6000 ed AS/400. Essendo ottimizzata per applicazioni commerciali, non possiede la potenza nel calcolo in virgola mobile della serie POWER. Attualmente gli \u00e8 subentrata la linea POWER4, e si ricercheranno di maggiore potenza.\nIl processore PowerPC Gekko prodotto da IBM \u00e8 una versione modificata del PowerPC 750CXe e venne utilizzato dal Nintendo GameCube. IBM ha sviluppato anche il processore per Wii (la console successore del GameCube), l'IBM Broadway.\nIl processore Cell \u00e8 un altro derivato dell'architettura POWER, e include un \"core\" simile ad un processore POWER3 limitato nel calcolo in virgola mobile, accostato a otto processori vettoriali indipendenti. \u00c8 il cuore della console Sony PlayStation 3, il processore sembra in grado di superare qualsiasi altra attuale architettura del mercato desktop nel calcolo parallelo e SIMD; caratteristiche che hanno catturato l'attenzione dell'intero settore.\nIl processore Xenon, che compone l'Xbox 360 di Microsoft, deriva invece dall'architettura PowerPC. Ha una struttura \"triple-core\" ed una velocit\u00e0 di 3,2\u00a0GHz."}
{"id": "120025", "revid": "599013", "url": "https://it.wikipedia.org/wiki?curid=120025", "title": "Tts", "text": ""}
{"id": "120026", "revid": "2039709", "url": "https://it.wikipedia.org/wiki?curid=120026", "title": "Parroco", "text": "Il parroco \u00e8 il presbitero che il vescovo invia a presiedere una parrocchia.\nL'autorit\u00e0 del parroco \u00e8 dipendente da quella del vescovo, per realizzare gli orientamenti che questi propone alla sua diocesi. Quando un parroco detiene una qualche giurisdizione sulle parrocchie limitrofe, riunite in unit\u00e0 pastorali, foranie, vicariati o decanati, o presiede un capitolo canonico, prende il titolo di moderatore, vicario, prevosto, arciprete o decano. Gli stessi titoli possono essere spesso attribuiti anche per ragioni onorifiche.\nStoria e significato del nome.\nIl termine viene dal greco antico \u03c0\u03ac\u03c1\u03bf\u03c7\u03bf\u03c2 (\"p\u00e0rochos\"), derivante dal verbo \u03c0\u03b1\u03c1\u03ad\u03c7\u03c9 (\"par\u00e9cho\", \"io somministro\"), e si riferiva a colui che, per incarico dello stato, forniva vitto e alloggio ai pubblici funzionari di passaggio. Successivamente il termine \u00e8 stato reinterpretato secondo \"parrocchia\", da cui differisce tuttavia per etimologia.\nLa figura del parroco nasce contestualmente alla parrocchia, nel momento in cui con l'espansione delle comunit\u00e0 cristiane la cattedrale non poteva pi\u00f9 soddisfare compiutamente alle necessit\u00e0 dei fedeli. Per questo motivo, e per il fatto che molti cristiani vivevano lontano dalla cattedrale, si rese necessario aprire luoghi di culto decentrati, che il vescovo affidava alla cura pastorale di un presbitero.\nDiritto canonico.\nNella Chiesa cattolica latina il ministero dei parroci \u00e8 regolato dal codice di diritto canonico ai canoni 515-552.\nIl can. 519 situa il ministero del parroco nel contesto della vita ecclesiale:\nIn base al can. 522:\nIn Italia la Conferenza episcopale ha disposto che, quando la nomina viene fatta a tempo, abbia la durata di nove anni.\nLa giurisprudenza ecclesiastica prevedeva anticamente il diritto di giuspatronato. Tale diritto, non previsto a partire dall'attuale codice del 1983, \u00e8 tuttavia ancora rimasto in vigore in alcune parrocchie e prevede la possibilit\u00e0 per una famiglia (\"giuspatronato privato\") o per la comunit\u00e0 intera (\"giuspatronato popolare\") di scegliere il proprio pastore. \u00c8 sempre meno diffuso, ma resiste in alcuni luoghi quello popolare da un punto di vista formale, dove la nomina del vescovo deve essere ratificata da associazioni o raramente da elezioni. Spesso il tentativo della Chiesa non riesce a terminare questo istituto, che viene difeso come legame con le tradizioni di una comunit\u00e0 pi\u00f9 che per questioni di reale potere. In alcune parrocchie esiste ancora anche il giuspatronato privato. Dove l'istituto ancora esiste, riguarda solo l'incarico di parroco titolare e non quello di amministratore parrocchiale, motivo per cui spesso il vescovo nomina un amministratore e non un parroco a pieno titolo.\nChiese evangeliche.\nIn alcune chiese evangeliche di lingua italiana (ad esempio la chiesa evangelica riformata della Val Bregaglia), lo stesso pastore protestante \u00e8 pure chiamato \"parroco\"."}
{"id": "120029", "revid": "767487", "url": "https://it.wikipedia.org/wiki?curid=120029", "title": "Curato", "text": "Il curato \u00e8 il presbitero che regge (o meglio reggeva) una curazia, ovvero una chiesa minore o cappella dotata di propri beni patrimoniali (beneficio ecclesiastico curato), dipendente da una pieve (chiesa matrice), ma che aveva ottenuto il fonte battesimale ed il cimitero ed un cappellano residente, chiamato appunto curato (presbitero con compiti di cura d'anime). \nCompetenze.\nIl curato dipendeva dunque da un pievano, ma aveva ampia autonomia. Spesso, nel passato, la comunit\u00e0 oggetto della cura esercitava il giuspatronato, cio\u00e8 il diritto di scegliere il presbitero (e di sottoporlo alla nomina dell'autorit\u00e0 ecclesiastica competente) assicurandone il mantenimento. Le curaz\u00ece si sono evolute quasi tutte in parrocchie.\nIl termine \u00e8 oggi usato genericamente anche per indicare un parroco o un vicario parrocchiale."}
{"id": "120030", "revid": "474175", "url": "https://it.wikipedia.org/wiki?curid=120030", "title": "Cirquenizza", "text": "Cirquenizza (in croato \"Crikvenica\"; in italiano a volte anche Cerquenizza\"') \u00e8 una cittadina della Croazia, con una popolazione di 11.193 abitanti (2011).\n\u00c8 una localit\u00e0 con una lunga tradizione nel turismo balneare e nelle cure termali.\nGeografia fisica.\nSi trova sulla costa orientale del mare Adriatico, affacciata al canale della Morlacca e con alle spalle la regione di Valdivino, a 34 km a sud-est di Fiume.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Cirquenizza \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento croato del 2011, la cittadina \u00e8 in prevalenza abitata da croati (89,82% della popolazione complessiva). Esiste una modestissima minoranza italiana autoctona (0,13%).\nLocalit\u00e0.\nIl comune di Cirquenizza \u00e8 diviso in 4 insediamenti (\"naselja\") di seguito elencati. Tra parentesi il nome in lingua italiana, spesso desueto."}
{"id": "120031", "revid": "125893627", "url": "https://it.wikipedia.org/wiki?curid=120031", "title": "Giorgio VI del Regno Unito", "text": "Nel 1920 fu nominato dal padre duca di York e conte di Inverness. Nel 1923 spos\u00f2 nell'abbazia di Westminster lady Elizabeth Bowes-Lyon, dalla quale ebbe le due figlie, Elisabetta e Margaret. L'11 dicembre 1936, in seguito all'abdicazione del fratello Edoardo VIII, sal\u00ec al trono prendendo il nome di \"Giorgio VI\", poich\u00e9 il suo primo nome \"Albert\" suonava troppo tedesco ed era stato gi\u00e0 rifiutato dal nonno Edoardo VII.\nFu incoronato il 12 maggio 1937 nell'abbazia di Westminster insieme alla moglie, la regina Elizabeth Bowes-Lyon; questa fu la prima incoronazione trasmessa dalla radio e registrata per la riproduzione privata dalla BBC.\nEvento centrale del suo regno fu la seconda guerra mondiale, combattuta dal Regno Unito, alleato della Francia e poi degli Stati Uniti e dell'Unione Sovietica, contro l'Asse. Durante tutta la guerra, e in modo particolare durante il difficile periodo dei bombardamenti su Londra, seppe conquistare la stima e l'affetto dei suoi sudditi, rimanendo sempre saldamente al suo posto e rifiutando ogni fuga, contribuendo anzi, con i suoi discorsi radiofonici, a tenere alto il morale del paese durante la resistenza all'attacco subito dalla Germania nazista.\nNel dopoguerra fu tra i principali promotori della ripresa economica e sociale del Regno Unito.\nBiografia.\nNascita e famiglia.\nGiorgio VI nacque allo York Cottage, presso Sandringham House a Norfolk, durante il regno della regina Vittoria. Suo padre era allora il principe Giorgio, duca di York, poi divenuto re col nome di Giorgio V, il secondo e il maggiore dei figli sopravvissuti del principe Edoardo del Galles, futuro Edoardo VII. Sua madre era Maria di Teck, duchessa di York, figlia maggiore del duca Francesco di Teck e della principessa Maria Adelaide di Cambridge.\nIl giorno del suo compleanno, 14 dicembre 1895 coincideva con l'anniversario della morte del suo bisnonno, Alberto di Sassonia-Coburgo-Gotha, principe consorte della regina Vittoria e, proprio in onore dell'augusto defunto, il nuovo principe venne battezzato coi nomi di Alberto Federico Arturo Giorgio alla chiesa di Santa Maddalena presso Sandringham House, tre mesi dopo la nascita. Come pronipote della regina Vittoria, egli ottenne immediatamente il titolo di \"sua altezza il principe Alberto di York\", anche se in famiglia venne conosciuto informalmente con il soprannome di \"Bertie\". Ad ogni modo, sua nonna materna, la duchessa di Teck non approvava il nome dato al bambino e scrisse profeticamente che si augurava che egli utilizzasse l'ultimo dei suoi nomi, Giorgio appunto.\nAlberto, come era conosciuto, era il quarto in linea di successione al trono, dopo suo nonno, suo padre e suo fratello maggiore, il principe Edoardo.\nPrimi anni.\nNel 1898, la regina Vittoria rilasci\u00f2 una lettera patente con la quale concesse anche ai pronipoti il titolo di \"altezze reali\".\nAlberto venne sovente descritto come pauroso e incerto nelle sue azioni. I suoi genitori, il duca e la duchessa di York, erano spesso lontani dai loro figli e non potevano crescerli passo dopo passo, cos\u00ec come si richiedeva per le famiglie aristocratiche dell'epoca. Il principe venne forzato a scrivere con la mano destra, anche se era naturalmente mancino. Egli fu caratterizzato inoltre da cronici problemi di stomaco, un certo grado di balbuzie e una leggera deformazione alle ginocchia che lo costrinse a indossare spesso delle steccature correttive.\nLa regina Vittoria mor\u00ec il 22 gennaio 1901 e il principe di Galles le succedette col nome di Edoardo VII, mentre suo figlio il duca di York, divenne principe di Galles. Il principe Edoardo divenne cos\u00ec il secondo in linea di successione e Alberto scal\u00f2 al terzo posto.\nL'educazione e la carriera militare.\nDal 1909, Alberto frequent\u00f2 il Royal Naval College, Osborne come cadetto della marina reale d'Inghilterra. Egli si dimostr\u00f2 l'ultimo della classe nell'esame finale, ma malgrado questo pass\u00f2 al Royal Naval College di Dartmouth nel 1911. Quando Edoardo VII mor\u00ec il 6 maggio 1910, il padre di Alberto divenne re con il nome di Giorgio V, suo fratello Edoardo divenne principe di Galles il 2 giugno 1910 e Alberto divenne il secondo in linea di successione.\nAlberto entr\u00f2 in servizio in marina il 15 settembre 1913 e l'anno dopo prese subito servizio nella prima guerra mondiale, col nome in codice di \"Mr. Johnson\". Egli seguiva le azioni militari dalla torretta di avvistamento della HMS \"Collingwood\", mentre la nave da guerra era impegnata contro la flotta tedesca nella battaglia dello Jutland (31 maggio \u2013 1\u00ba giugno 1916), un'azione inizialmente indecisa che poi si rivel\u00f2 una vittoria strategica per la Gran Bretagna, ma il principe non pot\u00e9 seguire molte altre azioni del conflitto in quanto si ammal\u00f2 di ulcera duodenale. Nel febbraio del 1918 venne nominato ufficiale in carico nella Royal Naval Air Service a Cranwell. Con la fondazione della Royal Air Force due mesi dopo, pass\u00f2 dalla marina in questo nuovo corpo d'arma. Egli venne nominato quindi comandante del 4\u00ba squadrone a Cranwell e ivi rimase sino all'agosto del 1918. Durante le ultime settimane di guerra, Alberto prest\u00f2 servizio nello staff dirigenziale della Independent Air Force che aveva il suo quartier generale in Francia, a Nancy. A seguito dello scioglimento della Independent Air Force nel novembre del 1918, egli torn\u00f2 nello staff della Royal Air Force.\nNell'ottobre del 1919 Alberto frequent\u00f2 il Trinity College di Cambridge dove ebbe modo di studiare storia, economia e diritto civile per un anno. Nel dicembre dello stesso anno fu iniziato in massoneria nella Navy Lodge 2612 di Londra. Il 3 giugno 1920 venne nominato duca di York, conte di Inverness e barone di Killarney. Quindi, inizi\u00f2 ad occuparsi degli affari di corte, rappresentando il padre nella visita di alcune miniere di carbone, fabbriche e cantieri ferroviari, ottenendo il soprannome di \"Principe industriale\".\nLa sua naturale timidezza e la sua laconicit\u00e0 lo facevano apparire molto meno impositivo del fratello Edoardo; amava tenersi in forma con sport come il tennis.\nMatrimonio.\nIn un'epoca in cui i reali si imparentavano tra di loro, colpisce il fatto che Alberto abbia ottenuto una quasi totale libert\u00e0 di scelta sulla propria consorte. Nel 1920 incontr\u00f2 infatti Elizabeth Bowes-Lyon, la figlia minore di Claude Bowes-Lyon, XIV conte di Strathmore e Kinghorne e della contessa Cecilia, e se ne innamor\u00f2 follemente al punto da pretendere di sposarla.\nAnche lady Elizabeth era discendente del re Roberto I di Scozia e del re Enrico VII d'Inghilterra, anche se secondo le leggi inglesi era considerata una nobile di basso rango. Ella in un primo momento respinse per ben due volte la proposta, dal momento che rifiutava le rigidit\u00e0 formali della vita di corte, anche se alla fine cedette.\nLa coppia si spos\u00f2 il 26 aprile 1923 nell'abbazia di Westminster. La neo-fondata British Broadcasting Company trasmise l'evento in diretta via radio, ma il capitolo della cattedrale era contrario, anche se il decano Herbert Edward Ryle era favorevole all'idea. Lady Elizabeth ottenne il titolo di altezza reale e quello di duchessa di York dopo il matrimonio, anche se la sua unione venne considerata fortemente innovativa per l'epoca, e segno di un forte cambiamento in atto nelle dinastie europee.\nIl duca e la duchessa di York ebbero due figlie, Elisabetta (detta \"Lilibet\"), che succeder\u00e0 a Giorgio VI, e la principessa Margaret, contessa di Snowdon. I duchi di York e la loro famiglia conducevano un'esistenza piuttosto appartata nella loro residenza londinese, al 145 di Piccadilly. Uno dei primi meriti che giunse al principe Alberto fu quello di essere nominato governatore generale del Canada su proposta del primo ministro canadese Richard Bedford Bennett, ma egli rifiut\u00f2 nel 1931 su consiglio dei ministri di stato.\nLa duchessa di York divenne la vera tutrice del principe Alberto, aiutandolo nella composizione dei suoi documenti ufficiali, facendogli conoscere anche Lionel Logue, esperto di logopedia di origine australiana. Il duca praticava sovente esercizi di respirazione per migliorare il suo eloquio e riuscire a controllare la balbuzie che lo contraddistingueva. Come risultato, il duca si mise alla prova nel 1927 con il tradizionale discorso d'apertura del parlamento federale australiano, che fu un successo e permise al principe di parlare con solo una piccola esitazione emotiva.\nUn re riluttante.\nIl 20 gennaio 1936, re Giorgio V mor\u00ec e il principe Edoardo venne chiamato a succedergli ascendendo al trono col nome di Edoardo VIII. Dal momento che Edoardo non aveva figli, Alberto divent\u00f2 l'erede al trono designato. Dopo meno di un anno, per\u00f2, l'11 dicembre 1936, Edoardo VIII abdic\u00f2 al trono in modo da essere libero di sposare la divorziata americana Wallis Simpson. Edoardo, anche grazie alle consultazioni con il primo ministro Stanley Baldwin, era cosciente che non avrebbe potuto mantenere la carica di re sposando una donna divorziata e per di pi\u00f9 oggetto di pettegolezzi. Per questo Edoardo scelse di abdicare in favore del fratello, anche se Alberto si presentava riluttante ad accettare la corona che gli veniva proposta. Il giorno dopo l'abdicazione, egli si rec\u00f2 a Londra per incontrare la madre, la regina Maria.\nGli anni di regno.\nAlberto assunse il nome di Giorgio VI per enfatizzare la continuit\u00e0 nominale con suo padre e incoraggiare i sudditi a riprendere fiducia nella monarchia dopo lo scandalo di suo fratello. L'inizio del regno di Giorgio VI venne contraddistinto dalla necessit\u00e0 di inquadrare titolarmente il fratello Edoardo, rinunciatario della corona inglese, il quale con la sua abdicazione aveva perso non solo i diritti al trono, ma anche il titolo di altezza reale che pure spettava ai principi di sangue. Il primo atto di regno di Giorgio VI fu quindi quello di garantire il titolo di \"altezza reale\" al fratello Edoardo, consentendogli di fregiarsi del titolo di duca di Windsor, stabilendo poi per\u00f2 con una patente che tale titolo non fosse conferibile alla moglie o ad eventuali figli della coppia. Giorgio VI venne inoltre costretto ad acquistare le residenze di Balmoral e Sandringham House dal principe Edoardo, dal momento che queste erano propriet\u00e0 privata dell'erede al trono e che quindi non sarebbero passate automaticamente a Giorgio VI. Tre giorni dopo la sua incoronazione, giorno del suo quarantunesimo compleanno, nomin\u00f2 sua moglie, la nuova regina, membro dell'ordine della Giarrettiera.\nL'incoronazione di Giorgio VI ebbe luogo il 12 maggio 1937, data inizialmente prevista per l'incoronazione di Edoardo VIII. La sera stessa il nuovo re dovette misurarsi con qualcosa, se possibile, di ancora maggior coinvolgimento emotivo. La British Broadcasting Corporation, nata dieci anni prima con decreto regio, aveva organizzato la trasmissione in diretta del discorso del re in tutto il Regno Unito e nei paesi dell'Impero. Per il re un impegno logorante, ma che fu un grande successo. Questo il discorso, preparato per settimane e registrato anche su un disco, per ogni evenienza:\nErano quelli gli anni in cui, anche in Inghilterra, si percepiva l'imminenza della seconda guerra mondiale contro la Germania. Il re era costituzionalmente affidato alle parole del primo ministro Neville Chamberlain, anche se dopo gli accordi di Monaco del 1938, la coppia reale si serv\u00ec del primo ministro anche come figura di riferimento per la popolazione, favorendo un'interazione sociale e pubblica tra la monarchia e i politici, dal momento che la classica apparizione al balcone di Buckingham Palace era riservata unicamente ai membri della famiglia reale.\nNel 1939, il re e la regina si recarono in visita in Canada, facendo tappa anche negli Stati Uniti. Da Ottawa la coppia reale venne accompagnata dal primo ministro canadese e non dal gabinetto dei ministri inglese, significativamente rappresentando il Canada anche negli atti di governo e dando un segnale di vicinanza alla popolazione oltreoceano. Giorgio fu il primo monarca del Canada a visitare il Nord America, anche se gi\u00e0 conosceva il paese avendolo visitato quando ancora ricopriva il titolo di duca di York. Il primo ministro canadese, William Lyon Mackenzie King, si augurava che la presenza dei reali in Canada avrebbe permesso di dimostrare la realt\u00e0 dello statuto di Westminster del 1931, che conferivano pieni poteri ai domini coloniali inglesi, riconoscendo a ciascuna colonia una corona separata ma riunita nella persona del re d'Inghilterra. Il pubblico canadese ed americano, ad ogni modo, reag\u00ec positivamente a questa visita di stato, il che rappresent\u00f2 un doppio successo per Giorgio VI che ancora sentiva di dover superare lo scandalo dell'abdicazione del fratello dalla corona inglese.\nAllo scoppio della guerra nel 1939, Giorgio VI e sua moglie decisero di rimanere a Londra e di non cercare la salvezza in Canada, cos\u00ec come il gabinetto dei ministri aveva loro suggerito. Il re e la regina ufficialmente rimanevano a Buckingham Palace anche se trascorrevano le notti prevalentemente al castello di Windsor per ragioni di sicurezza dopo i primi bombardamenti. Giorgio VI e la regina Elisabetta vissero comunque in prima persona gli avvenimenti bellici con lo scoppio di una bomba proprio nella corte principale del palazzo londinese quando loro erano in residenza.\nNel 1940, Neville Chamberlain si dimise dalla carica di primo ministro e venne sostituito da Winston Churchill. Durante la guerra il re fu in \u201cprima linea\u201d per mantenere alto il morale della popolazione e la moglie del presidente statunitense, Eleanor Roosevelt, ammirando il gesto, si pose in prima persona nell'organizzare spedizioni di cibo al palazzo reale inglese.\nAl termine del conflitto nel 1945 la popolazione era entusiasta del ruolo del re negli avvenimenti bellici, tanto pi\u00f9 che la nazione inglese era uscita trionfante dalla seconda guerra mondiale e Giorgio VI, sulla scia di quanto fatto con Chamberlain, invit\u00f2 Churchill ad apparire con lui sulla balconata di Buckingham Palace.\nDall'Impero al Commonwealth.\nIl regno di Giorgio VI vide inoltre l'inizio del processo di dissoluzione dell'impero coloniale britannico, processo che si concluder\u00e0 per\u00f2 sotto il regno della figlia Elisabetta II. L'integrit\u00e0 del vastissimo Impero britannico aveva gi\u00e0 dato i primi segni di cedimento dopo la dichiarazione di Balfour del 1926, anno in cui i vari dominion (Australia, Canada, Nuova Zelanda, Sudafrica) iniziarono ad essere conosciuti col nome di Commonwealth, poi formalizzato con gli statuti di Westminster del 1931.\nTra l'altro l'Impero britannico aveva concesso nel 1932 l'indipendenza all'Iraq da protettorato inglese quale era, seppur questo non fosse mai entrato a far parte del Commonwealth. Questo processo garant\u00ec la riappacificazione degli stati dopo la seconda guerra mondiale e cos\u00ec divenne indipendente anche la Giordania nel 1946, oltre alla fine del protettorato sulla Palestina e sull'area di Israele nel 1948. All'Irlanda fu concessa nel 1937 la piena indipendenza, nel 1949 divenne una repubblica indipendente e lasci\u00f2 il Commonwealth nello stesso anno. Giorgio VI dovette assistere quasi impotente alla concessione dell'indipendenza al grande impero indiano, del quale era imperatore, che fu separato in India e Pakistan nel 1947. Fu quindi l'ultimo sovrano del Regno Unito a poter vantare il titolo di imperatore e fu anche l'ultimo sovrano europeo che pot\u00e9 vantare tale titolo, fino al 1947. Divenne nominalmente re dell'India dal 1947 al 1950 e re del Pakistan dal 1947 al 1952, ma una volta che l'India (1950) e il Pakistan (1956) divennero repubbliche anche i titoli di re dell'India e di re del Pakistan decaddero. Giorgio VI ottenne per\u00f2 il titolo di capo del Commonwealth, titolo che ancora oggi spetta ai sovrani britannici.\nMalattia e morte.\nLa salute gi\u00e0 cagionevole di Giorgio VI fu certamente pi\u00f9 indebolita dallo stress degli eventi della guerra, unitamente alla sua abitudine di fumatore incallito. Nel settembre del 1951 al re venne diagnosticato un tumore maligno, a causa del quale gli venne asportato un polmone; contestualmente egli svilupp\u00f2 anche una forma di aterosclerosi.\nIl 31 gennaio 1952, in contrasto con i consigli dei medici, volle recarsi all'aeroporto per salutare la principessa Elisabetta (ormai chiaramente considerata la sua erede), in partenza per un viaggio in Australia con tappa in Kenya. Pochi giorni dopo, il 6 febbraio, Giorgio VI mor\u00ec di trombosi coronarica durante il sonno mentre si trovava a Sandringham House, nel Norfolk, all'et\u00e0 di 56 anni.\nAppresa la notizia, Elisabetta ripart\u00ec dal Kenya e fece ritorno in Inghilterra, onde succedergli come sovrana col nome di Elisabetta II.\nDopo l'esposizione della salma alla Westminster Hall, i funerali di Giorgio VI ebbero luogo il 15 febbraio; il feretro venne infine sepolto nella cappella di San Giorgio del Castello di Windsor.\nDiscendenza.\nElizabeth Bowes-Lyon e Giorgio VI del Regno Unito ebbero due figlie:\nNella cultura di massa.\nNel celebrato e pluripremiato film \"Il discorso del re\", diretto da Tom Hooper nel 2010 e ispirato alla balbuzie di re Giorgio VI e al rapporto con il logopedista che lo ebbe in cura, Lionel Logue, interpretato da Geoffrey Rush, il re \u00e8 interpretato da Colin Firth che, per questa interpretazione, ha guadagnato l'Oscar al miglior attore.\nNel film del 2012 \"A Royal Weekend\" diretto da Roger Michell, che racconta dell'incontro tra il Re e il Presidente degli Stati Uniti Franklin Delano Roosevelt (Bill Murray), \u00e8 interpretato da Samuel West\n\u00c8 stato inoltre interpretato da Rupert Everett nel film \"Una notte con la regina\" (2016), e da Jared Harris nella serie Netflix \"The Crown\" (2016 - in produzione).\nNel film \"L'ora pi\u00f9 buia\" (2017), film biografico su Winston Churchill, re Giorgio \u00e8 interpretato da Ben Mendelsohn."}
{"id": "120032", "revid": "125989731", "url": "https://it.wikipedia.org/wiki?curid=120032", "title": "Auto dell'anno", "text": "Auto dell'anno (\"Car of the year\") \u00e8 un riconoscimento europeo volto a premiare il modello di autovettura che, nei dodici mesi precedenti all'assegnazione, abbia espresso i migliori contributi di design e innovazione tecnologica, in rapporto al prezzo di vendita. Il titolo \"Auto dell'anno\" si intende valevole per l'anno successivo a quello di assegnazione.\nStoria.\nIl premio nasce nel 1964, dietro iniziativa di alcune riviste settoriali come AutoVisie, Quattroruote, Stern e Vi Bil\u00e4gare che hanno curato a turno l'organizzazione, invitando i pi\u00f9 autorevoli giornalisti delle riviste europee.\nDi anno in anno la manifestazione si \u00e8 sempre pi\u00f9 sviluppata tanto che, per fare un esempio, l'edizione del 2005 si \u00e8 svolta con la partecipazione di 58 giurati provenienti da ben 22 nazioni diverse. Gli organizzatori attuali sono le riviste: Auto (Italia), Autocar (Regno Unito), Autopista (Spagna), Autovisie (Paesi Bassi), L'Automobile Magazine (Francia), Stern (Germania) e Vi Bil\u00e4gare (Svezia).\nI nuovi modelli automobilistici, per accedere alla competizione, devono essere stati commercializzati in almeno cinque nazioni europee nel corso dell'anno. Le valutazioni, che vengono espresse da una giuria internazionale di esperti del ramo, vertono sui seguenti parametri: design, comfort, sicurezza, economicit\u00e0 d'esercizio, guidabilit\u00e0, prestazioni, funzionalit\u00e0, rispetto per l'ambiente ed infine rapporto qualit\u00e0/prezzo.\nNell'ambito dei modelli che soddisfano le condizioni iniziali viene effettuata una prima selezione: sette finaliste sono ammesse all'elezione della vincitrice. Per esprimere il proprio giudizio ogni membro della giuria ha a disposizione 25 punti da distribuire tra le 7 auto, potendo assegnare un massimo di 10 punti alla prima scelta.\nCase automobilistiche premiate.\nNegli anni molte sono state le case automobilistiche che sono riuscite a fregiarsi del titolo, la classifica sino al 2020 vede questi risultati:\nPremi analoghi.\nIn ambito italiano dal 1987 viene assegnato il premio Auto Europa. Dal 2005 \u00e8 stato inoltre istituito il premio \"World Car of the Year\" (Auto mondiale dell'anno)."}
{"id": "120035", "revid": "123523343", "url": "https://it.wikipedia.org/wiki?curid=120035", "title": "Diario di un curato di campagna", "text": "Diario di un curato di campagna (\"Journal d'un cur\u00e9 de campagne\") \u00e8 un romanzo di Georges Bernanos scritto nel 1936.\nTradotto in 20 lingue, in Italia il libro fu pubblicato nel 1945 col titolo di Diario di un parroco di campagna.\nTrama.\nUn giovane prete appena ordinato viene inviato come parroco ad Ambricourt, piccolo villaggio francese.\nIl giovane prete vuole ispirare la sua azione pastorale allo spirito del Vangelo, e per questo entra continuamente in contrasto con i parrocchiani. Non gli resta che affidare pensieri e tormenti a un diario segreto, strumento di presa di coscienza della propria interiorit\u00e0 e di conseguente auto-liberazione.\nPer questioni di ministero deve occuparsi della situazione esistente nella famiglia di un conte. Questi ha una relazione con la governante della sua figlia adolescente, Chantal. La contessa \u00e8 nemica di tutti: il marito la trascura, vive solo del ricordo di un figlio morto piccolo, ha un atteggiamento di ribellione anche verso Dio.\nIl giovane parroco le si avvicina, la aiuta a confessarsi, e la riporta alla fede; la notte seguente la contessa muore. Questo episodio rafforza l'ostilit\u00e0 della famiglia del conte e dei parrocchiani contro di lui.\nDopo poco tempo si scopre malato di cancro. Morir\u00e0 poco dopo in casa di un ex compagno di seminario, prete spretato, tubercolotico, che ha abbandonato il sacerdozio per una donna. A lui chieder\u00e0 l'assoluzione finale dei suoi peccati. L'amico accondiscende, anche se non nasconde il suo turbamento per il fatto che il parroco di Ambricourt \u00e8 venuto a morire proprio nella sua casa di peccato. \"Che cosa importa? Tutto \u00e8 grazia\", replica il sacerdote morente che scopre, adesso, come l'itinerario della sua esistenza sia stato guidato dalla Grazia.\nAccoglienza.\nIl romanzo ottenne nel 1936 il Grand Prix du roman de l'Acad\u00e9mie fran\u00e7aise.\nTrasposizione cinematografica.\nDal libro \u00e8 stato tratto l'omonimo film diretto nel 1951 da Robert Bresson. Claude Laydu ne \u00e8 l'interprete principale.\nJulien Green ne ha detto: \"Un'opera tutta fatta di verit\u00e0 interiore ha potuto per la prima volta passare sullo schermo senza la pi\u00f9 piccola concessione\".\nIn modo indiretto \u00e8 legato al romanzo anche uno dei capolavori di Ingmar Bergman che si convinse a scrivere e a girare \"Luci d'inverno\" dopo aver visto il film di Bresson."}
{"id": "120038", "revid": "2066838", "url": "https://it.wikipedia.org/wiki?curid=120038", "title": "Maxthon", "text": "Maxthon (originariamente MyIE2) \u00e8 un browser web che fa utilizzo di tecnologie cloud computing e che impiega i motori di rendering MSHTML e WebKit.\nDalla versione 4.0.0.0000 il browser pu\u00f2 essere sincronizzato attraverso funzioni \"cloud\" con altri dispositivi a patto che venga creato un account \"Maxthon Passport\" e che venga installato Maxthon Cloud Browser su altri dispositivi, come ad esempio Android.\nVersioni.\nCon il rilascio della versione 1.0 il suo nome \u00e8 stato modificato in Maxthon. Questa versione impiega lo stesso motore di rendering di Internet Explorer sfruttando la versione installata nei sistemi Windows. Rispetto ad Internet Explorer, Maxthon aggiunge una diversa interfaccia grafica e funzioni differenti.\nCon il rilascio di Maxthon 3.x \u00e8 stato introdotto il supporto al motore di rendering WebKit, il medesimo impiegato dai browser Google Chrome e Safari. In queste versioni il browser \u00e8 in grado di caricare una pagina sia utilizzando MSHTML sia WebKit.\nAd Agosto 2013 \u00e8 il browser che ha ottenuto il maggior punteggio nell'HTML5 Test risultando il 10% pi\u00f9 veloce di Google Chrome e Opera risultando cos\u00ec il browser pi\u00f9 veloce.\nA partire dalla versione 4.0, pubblicata il 10 dicembre 2012, Maxthon ha cambiato nome in \"Maxthon Cloud Browser\". Disponibile anche per dispositivi mobili quali Android ed iOS, integra infatti numerose funzioni di cloud browsing che permettono di interrompere la navigazione in ogni momento per poi continuare su altri dispositivi in mobilit\u00e0, oppure \u00e8 possibile visualizzare la propria cronologia, i propri preferiti e navigare utilizzando le proprie preferenze con un semplice accesso al \"Maxthon Passport\".\nPiattaforma.\nMaxthon cloud browser \u00e8 disponibile per Windows, Android, macOS, iOS, Windows Phone e da aprile 2014 anche per Linux. Risulta ottimizzata in miglior modo e con maggior frequenza aggiornato su Windows e su Android poich\u00e9 il numero di utenti \u00e8 maggiore. Notevole \u00e8 anche il numero di utilizzatori su piattaforma Windows Phone ottenendo (nello store Microsoft) un buon punteggio (4 stelle attualmente).\nStabilit\u00e0.\nModalit\u00e0 Ultra.\nPer opzione predefinita, Maxthon usa la Modalit\u00e0 Ultra, che si avvale del motore di rendering Webkit. Quest'ultimo \u00e8 pi\u00f9 veloce del Trident usato dalla modalit\u00e0 retro.\nModalit\u00e0 Retro.\nAlcune pagine web pi\u00f9 datate, che non rispettano i pi\u00f9 recenti standard, possono risultare distorte, avere menu che non funzionano, non venire visualizzate affatto, o possono addirittura provocare crash in altri browser. Normalmente Maxthon 3 riconoscer\u00e0 tali pagine e passer\u00e0 automaticamente alla Modalit\u00e0 Retro, concepita per gestire queste pagine obsolete. Se il motore di visualizzazione Retro non riesce ad ovviare automaticamente ad un problema, basta premere il pulsante\u00a0\u00a0a destra della Barra Indirizzi. Premendo il pulsante di cambio della modalit\u00e0, si dovrebbe rimediare agli errori della pagina. Alla prossima visita dello stesso sito web, Maxthon user\u00e0 automaticamente la modalit\u00e0 migliore per la visualizzazione di quel determinato sito web.\nElenco caratteristiche.\nDal men\u00f9 principale del browser, previa creazione di un account (\"Maxthon Passport\"), \u00e8 possibile accedere ad alcuni servizi, come il forum della comunit\u00e0 e scaricare nuove skins."}
{"id": "120048", "revid": "22475", "url": "https://it.wikipedia.org/wiki?curid=120048", "title": "Sant Feliu de Gu\u00edxols", "text": "Sant Feliu de Gu\u00edxols (in castigliano \"San Fel\u00edu de Guixols\") \u00e8 un paese sulla Costa Brava, la pi\u00f9 orientale delle coste mediterranee della Spagna; si trova nella provincia di Girona, in Catalogna.\n\u00c8 un porto commerciale e un notevole centro climatico e balneare, contornato da boschi di pini, lecci e querce da sughero a 35\u00a0km da Gerona, 97\u00a0km dalla frontiera francese e 110\u00a0km da Barcellona.\nAppartiene alla comarca del Baix Empord\u00e0; la costa del territorio municipale \u00e8 un susseguirsi di piccole baie, di rocce scoscese e di spiagge di sabbia fine, ed \u00e8 l'ideale per chi voglia praticare qualsiasi tipo di sport sull'acqua. Il turismo rappresenta infatti la maggiore fonte di risorse della sua economia, che si basa sui servizi e il commercio e in piccola parte sull'industria del sughero, nel passato prevalente attivit\u00e0 della zona, e sugli arsenali navali.\nStoria.\nIl primo insediamento umano stabile nel territorio municipale si fa risalire al IV secolo a.C. Si tratt\u00f2 di trib\u00f9 iberiche che furono in seguito sconfitte dai Romani, che si insediarono nella zona finch\u00e9 non vennero sostituiti dai Visigoti e la zona si cristianizz\u00f2, tanto che nel X secolo fu fondato a Sant Feliu un monastero benedettino che divenne signore del luogo. Tale signoria dur\u00f2 fino al 1835 quando vennero aboliti \ni privilegi feudali.\nDurante il XIX secolo la tradizionale industria del sughero si increment\u00f2 ma si ebbe anche una cospicua emigrazione di guixolensi in America. Nella seconda met\u00e0 del secolo l'avvio del turismo di soggiorno marino fece s\u00ec che si avesse un incremento dell'edilizia secondo un elaborato piano urbanistico, che diede posto anche a larghi spazi e viali per il noto \"Passeig\" e la \"Nueva Rambla\". Nel secolo scorso la nascita del turismo di massa ha indirizzato verso la \"Costa Brava\" l'attenzione internazionale, e determinato forti afflussi di turisti attirati dalla bellezza dei luoghi e, inizialmente, anche dai costi pi\u00f9 favorevoli rispetto ad altre localit\u00e0 marine. Il turismo ha determinato un deciso cambiamento della vita sociale, per lunghi secoli condizionata dall'essere retta da un regime monacale.\nCon l'ingresso della Spagna nella Comunit\u00e0 Europea e con il miglioramento della sua economia questa differenza si \u00e8 quasi azzerata completamente, ma il turismo balneare e climatico nella zona \u00e8 ancora su alti livelli.\nMonumenti e luoghi d'interesse.\nI monumenti di maggior interesse sono: il \"Monasterio dels Monjes Benedictuos\" del 1723, su un roccione alto sulla citt\u00e0 il \"Mirador de l'Ermita de Sant Elm\", la chiesa \u00e8 stata costruita nel 1425 su un antico castello di difesa; dal \"mirador\" si gode di un ampio panorama sulla Costa Brava, il \"Museu Arqueologic municipal\", la \"Porta Ferrada\" ad archi moreschi con galleria superiore romanica dei secoli X-XII. L'edificio, di cui non si conosce la funzione, forse abitazione di un abate o di un governatore, serve da facciata e da atrio alla parrocchiale romanica di \"Sant Feliu\" del XIV secolo. Altri monumenti sono l\"'Antico Fortino\" del XVI secolo, il \"Casino del Nois\" del 1889 e, dei secoli XIX e XX, le case signorili \"Sibils\", \"Pubot\", \"Paxot\" e \"Vidal\". Infine la \"Piedra Basculante\" di Pedralta che segna il confine fra Sant Feliu e gli altri municipi della valle di Aro.\nDintorni.\nSant Feliu \u00e8 al centro di una zona di localit\u00e0 balneari, quasi unite ad essa sono l'elegante \"S' Agar\u00f3\", la \"Platja de Aro\", lunghissima spiaggia dotata di moderni impianti alberghieri, \"Sant Antoni de Calonge\" grande e tranquilla spiaggia con un castello medievale. A 12\u00a0km Palam\u00f3s. A 21\u00a0km Tossa de Mar, cittadina medievale attorno alla quale si \u00e8 sviluppato un moderno centro turistico.\nFeste.\nPer assicurarsi la presenza di turisti anche nei periodi non estivi il Municipio organizza nel corso di tutto l'anno manifestazioni ludiche e culturali di diverso tipo.\nOltre alle feste tradizionali di tutte le citt\u00e0 spagnole si possono ricordare il \"Carnaval\" organizzato con la vicina \"Platja de Aro\", considerato uno dei carnevali pi\u00f9 vivaci e prestigiosi della Catalogna, e, durante l'estate, il \"Festival Internacional de Porta Ferrada\" con teatro, musica e danza.\nLa tradizionale \"Festa Mayor\" si svolge alla met\u00e0 di agosto."}
{"id": "120049", "revid": "1305772", "url": "https://it.wikipedia.org/wiki?curid=120049", "title": "Provincia del Chubut", "text": "La provincia del Chubut (\"Talaith Chubut\" in gallese) \u00e8 una provincia dell'Argentina. Essa \u00e8 ubicata nella parte meridionale del nord, si estende nella Patagonia, in senso N-S tra il 42\u00ba parallelo (confine con la provincia di R\u00edo Negro), e il 46\u00ba parallelo di latitudine sud (confine con la provincia di Santa Cruz), e in senso W-E tra il Cile (nella cordigliera delle Ande) e l'Oceano Atlantico, nel suo settore chiamato Mare Argentino.\nIl nome della provincia deriva dalla parola tehuelche \"chupat\", che significa \"trasparente\", corrispondente alla loro descrizione del fiume Chubut.\nLa maggiore citt\u00e0, con 180.000 abitanti, \u00e8 Comodoro Rivadavia nel sud della provincia. Il capoluogo amministrativo \u00e8 Rawson (40.000 abitanti). Altre citt\u00e0 importanti sono Puerto Madryn, Trelew, Esquel e Sarmiento. \nGaiman \u00e8 un centro culturale e demografico della regione nota come \"Y Wladfa\" in cui sono concentrati i gallesi-argentini. Le 25.000 persone di lingua gallese nella regione del Chubut sono concentrate negli insediamenti originari gallesi di Trelew e Trevelin.\nGeografia fisica.\nConfina a Nord con la Provincia di R\u00edo Negro, a est si affaccia sull'Oceano Atlantico, a sud confina con la Provincia di Santa Cruz, con la quale condivide le coste del golfo San Jorge, e a ovest con il Cile, da cui \u00e8 delimitata dalla Cordigliera delle Ande.\nDal punto di vista geografico, la provincia \u00e8 suddivisa in 4 comarche (\"comarcas\" in spagnolo): comarca del Paralelo 42 o de los Andes, comarca della Meseta central, comarca di Virch-Valdes, comarca del R\u00edo Senguer-golfo San Jorge.\nQuesta provincia argentina si caratterizza a livello mondiale per essere sede di due aree naturali qualificate ognuna come patrimonio dell'umanit\u00e0: nella costa la Penisola di Vald\u00e9s con abbondanza di cetacei, foche, pinguini, uccelli marini, ecc. e nella cordigliera il parco nazionale Los Alerces (i larici)con montagne innevate, abbondanza di laghi di origine glaciale e densi boschi di conifere di 2600 anni di antichit\u00e0, enormi conifere (\"Fitzroya cupressoides\") superate oggi dalle sequoie.\nNel centro di questa provincia si trova una regione desertica molto vistosa per le sue geoforme e i variopinti colori delle sue montagne. Vi si trova il parco provinciale Valle de Los Altares (Valle degli altari) conosciuto anche come Valle de Las Ruinas (Valle delle Rovine perch\u00e9 le sue geoforme naturali molte volte ricordano rovine di insediamenti umani); un'altra attrattiva naturale molto interessante \u00e8 costituita dalle riserve naturali di boschi pietrificati.\nClima.\nLa provincia di Chubut ha un clima temperato durante l'estate australe, con zone aride nel centro e con zone piovose e nevose nell'ovest, dovuto all'esistenza di boschi di conifere e Fagaceae nell'estremit\u00e0 occidentale andina. L'inverno (dal 21 giugno al 21 settembre) normalmente \u00e8 molto freddo (fino a -40 \u00b0C) con grandi nevicate nella zona centrale continentale e nella zona andina . Ben pi\u00f9 mite lungo la costa con medie giornaliere sopra gli 0 \u00b0C.\nStoria.\nL'esteso territorio di questa provincia fu popolato dagli indoamericani \"chonk\" o \"aonikenk\" e gi\u00e0 alla fine del XVIII secolo la zona della penisola Vald\u00e9s alberg\u00f2 una colonia spagnola, ma nella seconda met\u00e0 del XIX secolo i suoi territori furono occupati dai \"mapuche\", dopo sanguinose battaglie. Nel 1865 il governo argentino riusc\u00ec a consolidare il suo dominio con lo stabilimento delle prime colonie di immigrati gallesi. Nell'anno 1901 fu ufficialmente fondata la citt\u00e0 di Comodoro Rivadavia, che inizi\u00f2 a godere di una certa prosperit\u00e0 dal 1907, quando fu scoperto un giacimento petrolifero. La zona di Sarmiento e altre aree accolsero migranti Boeri, giunti dopo la guerra angloboera, e un'altra gran quantit\u00e0 di migranti di origine europea tra i quale risaltano italiani e spagnoli.\nAmministrazione.\nDipartimenti.\nLa provincia del Chubut \u00e8 divisa in 15 dipartimenti:\nComuni.\nOgni dipartimento della provincia \u00e8 composto di comuni (\"municipios\"), \"comisiones de fomento\" e comuni rurali (\"comunas rurales\" o \"villas\"). I comuni, a loro volta, a seconda del numero di abitanti, si distinguono in comuni di prima e seconda categoria. Estese porzioni di territorio, comprensive di diversi \"pueblos\", non sono soggette ad alcuna giurisdizione municipale."}
{"id": "120059", "revid": "124485163", "url": "https://it.wikipedia.org/wiki?curid=120059", "title": "Provincia di Salta", "text": "La provincia di Salta \u00e8 una provincia dell'Argentina situata nell'estremo nord-occidentale del Paese. In senso orario cominciando da nord confina con la Provincia di Jujuy e Tarija dopo ad est con la Provincia di Formosa e la Provincia del Chaco, a sud-est Santiago del Estero, a sud con la Provincia di Tucum\u00e1n, a sud-ovest con la Provincia di Catamarca, a ovest con le regioni cilene di Atacama e la regione di Antofagasta. Si collega con il Cile attraverso il Passo di Sico.\nGeografia fisica.\nQuesta provincia argentina geologicamente si pu\u00f2 considerare grosso modo divisa in tre zone di rilievo molto distinte: \nAll'est e nordest invece vi \u00e8 la pianura appartenente alla regione calda \"chaque\u00f1a\".\nClima.\nOvviamente l'ovest possiede un clima freddo di montagna con grande escursione termica. Il centro \u00e8 una zona con clima abbastanza temperato e influssi subtropicali. L'Est ha un clima molto caldo bench\u00e9 subtropicale. Dato che in tutta la l'Argentina i venti generati dall'Antartide soffiano liberamente, durante l'inverno meridionale in tutta questa provincia argentina normalmente si verificano nevicate perfino in zone tropicali (al nord del Tropico del Capricorno).\nStoria.\nPrima dell'arrivo dei \"conquistadores\" spagnoli (fatto successo nel secolo XVI), il territorio di questa provincia era popolato da etnie che si trovavano nello stadio di cacciatore-raccoglitore (principalmente nella zona del Chaco) come i Wichi e i Qom; la zona montagnosa centrale era popolata da etnie civilizzate sedentarie di cultura neolitica come i Diaghiti e nell'estremo Nord i Chichas. \nNella Puna de Atacama abitavano anche i neolitici Lickanantay o Cunza o Atacama. Nel secolo XV, dopo feroci guerre il territorio montagnoso fu invaso dai quechua, provenienti dal Per\u00f9 e alleati con gli invasori provenienti dal sud del Per\u00f9 e dal nordovest dell'attuale Bolivia. Nel XVI secolo quasi tutto il territorio entr\u00f2 a fare parte dell'Impero spagnolo; da quell'epoca prosperarono i cavalieri gauchi, che dalla prima decade del secolo XIX risaltarono come combattenti, principalmente al comando di Manuel Belgrano e Mart\u00edn Miguel de G\u00fcemes, per l'indipendenza argentina dalla Spagna \"e di ogni altro potere straniero\".\nA partire dalla fine del 1990 - e principalmente durante il periodo dal 2001 al 2015 - alcune zone, specialmente nelle Valli Calchaqu\u00edes e nella zona di Salvador Mazza, hanno dato asilo a immigrati (in maggioranza aimara) poveri provenienti dell'Altopiano boliviano; questi ora sostengono di essere \"popoli originari\" e usurpano terre proclamandosi falsamente come \"diaghiti\".\nDipartimenti.\nLa provincia \u00e8 divisa in 23 dipartimenti:"}
{"id": "120062", "revid": "204012", "url": "https://it.wikipedia.org/wiki?curid=120062", "title": "Edema polmonare", "text": ""}
{"id": "120063", "revid": "363629", "url": "https://it.wikipedia.org/wiki?curid=120063", "title": "Magenta (colore)", "text": "Il magenta \u00e8 un colore che non fa parte dello spettro ottico: la sua tonalit\u00e0 non pu\u00f2 essere generata con luce di una singola lunghezza d'onda; pu\u00f2 essere ottenuto mischiando quantit\u00e0 uguali di luce rossa e blu, e pertanto il magenta \u00e8 il colore complementare del verde: il pigmento magenta assorbe cio\u00e8 la luce verde. \nCon il giallo e il ciano, costituisce i tre colori sottrattivi primari.\nLa differenza tra il magenta e il viola \u00e8 la quantit\u00e0 di rosso/blu nella formazione del colore.\nIl magenta \u00e8 uno degli inchiostri comunemente utilizzati nella stampa a quattro colori, insieme con ciano, giallo e nero; questo insieme di colori viene denominato CMYK. \nIl magenta \u00e8 anche uno dei tre coloranti usati per la sintesi dei colori in fotografia e nel cinema, insieme a ciano e giallo.\nNella tabella \u00e8 mostrato il magenta inchiostro, il colore usato per creare le gradazioni di rosso nelle stampanti.\nStoria.\nIl colorante magenta fu messo a punto nel 1859 da Fran\u00e7ois-Emmanuel Verguin ossidando l'anilina grezza con cloruro stannico. Il nome venne dedicato alla battaglia di Magenta, sfruttando il nome della citt\u00e0 che all'epoca era diventata famosa per le vicende legate alla seconda guerra d'indipendenza italiana.\nUna variante del magenta \u00e8 il fucsia, che prende il nome dai fiori dello stesso colore, che ricevettero il nome da Leonhart Fuchs.\nIn chimica analitica.\nNel saggio alla fiamma, una fiamma di colore magenta pu\u00f2 indicare la presenza di litio o stronzio."}
{"id": "120065", "revid": "125250109", "url": "https://it.wikipedia.org/wiki?curid=120065", "title": "Lyndon B. Johnson", "text": "Johnson fu confermato presidente alle presidenziali del 1964, quando sconfisse il senatore dell'Arizona Barry Goldwater, ottenendo un clamoroso 61,9% nel voto popolare: promosse un ampio piano di riforme sociali e di avanzamento dei diritti civili della popolazione nera, fin allora segregata. I programmi, nominati sommariamente Great Society, migliorarono le condizioni di vita di milioni di americani poveri. Si tradussero in una nuova legislazione federale - approvata grazie a una schiacciante maggioranza Democratica al Congresso, e alle doti di persuasione e pressione di Johnson - che si proponeva di azzerare l'ingiustizia razziale, ampliare la radiodiffusione pubblica, estendere Medicare e Medicaid, investimenti nell'istruzione, nelle arti, nello sviluppo urbano e rurale, nei servizi pubblici. In materia di immigrazione, egli promosse una pi\u00f9 grande ondata migratoria da Paesi fuori dall'Europa. \nIn politica estera, Johnson patrocin\u00f2 un'intensificazione della guerra del Vietnam. Dopo la \"Risoluzione del Golfo del Tonchino\", passata al Congresso nel 1964, egli ottenne il potere di usare le forze militari nell'Asia Sudorientale senza dover chiedere una dichiarazione di guerra ufficiale. Il crescente coinvolgimento nella lotta al Vietnam comunista del Nord occup\u00f2 e consum\u00f2 la sua Amministrazione e la sua autorit\u00e0 politica: timoroso di un'estensione del potere comunista in Asia - la cosiddetta Teoria del domino - Johnson reag\u00ec schierando massicciamente le truppe americane. Dal dispiegamento di 16 000 consiglieri militari in teoria senza impiego diretto in combattimento nel 1963, si arriv\u00f2 all'impiego di oltre 500 000 soldati nel 1968, impiegati costantemente nelle cruente missioni di ricerca e distruzione. Le perdite di americani crebbero, senza che si profilasse all'orizzonte una vittoria militare o una pace favorevole. Come reazione, negli USA nacque un potente, aggressivo movimento anti-guerra, principalmente tra i giovani studenti maschi dei campus americani, allora coscritti nella leva obbligatoria.\nInoltre, a partire dall'estate 1965 iniziarono gravi tumulti urbani nelle principali citt\u00e0 USA, aumentando il tasso dei crimini, mentre gli oppositori di Johnson invocavano politiche \"Legge e ordine\" per contrastare i fenomeni violenti. All'inizio del 1968, la popolarit\u00e0 di Johnson era crollata: il pubblico era ormai frustrato e furente sia per la guerra in Indocina sia per la crescente violenza nelle strade. Le crescenti divisioni all'interno della sua Amministrazione e l'inquietante situazione di stallo della nazione avevano profondamente lacerato il Partito Democratico, all'interno del quale oramai elementi dell'ala anti-guerra denunciavano apertamente Johnson. Dopo il risultato deludente delle primarie in New Hampshire - nel quale Eugene McCarthy, esponente dell'ala contro la guerra, ottenne un sorprendente 42% contro il presidente in carica - Johnson rinunci\u00f2 il 31 marzo a ricandidarsi per un nuovo mandato e annunci\u00f2 il proprio ritiro dalla vita politica.\nCon l'elezione di Richard Nixon, si ruppe la \"New Deal Coalition\", quel formidabile aggregato di blocchi politici e sociali, che dall'elezione di F.D. Roosevelt domin\u00f2 la politica americana dal 1932 alla fine degli anni sessanta, con la parentesi del Presidente Dwight D. Eisenhower.\nBiografia.\nGiovent\u00f9.\nNacque il 27 agosto 1908, a Stonewall, Texas, nei pressi di Johnson City, piccola cittadina che portava il nome di suo nonno, Sam Early Johnson (1838-1915), \"cowboy\" che aveva guidato le mandrie attraverso lo Stato. Il padre, Sam Early Johnson, Jr. (1877-1937), era un contadino, cugino di uno dei banditi che facevano parte della banda criminale dei \"Cowboys\", Zwing Hunt. Prima di darsi alla politica, lavor\u00f2 in un cantiere, lav\u00f2 i pavimenti e fece il custode. Johnson ebbe un contatto diretto con la povert\u00e0 e la depressione economica delle zone in cui crebbe, rendendolo estremamente sensibile circa i problemi sociali e la discriminazione, elementi che influenzeranno buona parte della sua futura azione politica. La madre, Rebekah Baines (1881-1958), era la nipote di George Washington Baines (1807-1882), pastore ecclesiastico, direttore di otto chiese nel Texas, nonch\u00e9 co-fondatore della Baylor University.\nUniversit\u00e0 e ingresso in politica.\nLa sua carriera politica inizi\u00f2 quando un deputato texano, Richard M. Kleberg, gli offr\u00ec un posto come segretario. Johnson approfitt\u00f2 dell'occasione per studiare Legge alla Georgetown University. Era un seguace di Roosevelt, e collabor\u00f2 al suo programma del \"New Deal\".\nPi\u00f9 tardi ripudi\u00f2 la matrice progressista \"liberal\" rooseveltiana, assumendo posizioni schiettamente conservatrici, in stretta correlazione coi profondi cambiamenti che avvenivano nel corpo elettorale texano, e si espresse in modo decisamente ostile nei confronti dei diritti civili delle minoranze nere. Questa fu una manovra eminentemente politica, tanto che non si pu\u00f2 certamente stabilire quanto fosse in sintonia con gli intimi convincimenti di Johnson, che successivamente avrebbe fatto dei diritti civili uno dei suoi cavalli di battaglia della sua presidenza. Il 17 novembre 1934 Johnson spos\u00f2 Claudia Alta Taylor, detta \"Lady Bird\".\nServizio militare ed elezione al Congresso.\nNel 1937 fu eletto alla Camera dei Rappresentanti. Il 30 ottobre dello stesso anno Johnson entr\u00f2 nella Massoneria nella loggia n. 561, a Johnson City. Molti, compresi la maggioranza degli affiliati e delle logge, non lo annoverano tra i presidenti massoni poich\u00e9 si allontan\u00f2 quasi subito dall'associazione e complet\u00f2 solo l'iniziazione come Apprendista, non divenendo quindi mai n\u00e9 Muratore n\u00e9 Maestro. Partecip\u00f2 come ufficiale di marina alla seconda guerra mondiale e nel 1949, al suo secondo tentativo, fu eletto al Senato.\nIl suo primo tentativo, nel 1941, era stato accompagnato da insistenti voci circa gli illeciti perpetrati dal senatore uscente, W. Lee \"Pappy\" O'Daniel, e da Johnson stesso, che non contest\u00f2 il risultato che lo vedeva uscire sconfitto. Non mancarono d'altronde, per tutto il corso della sua vita, allusioni alla maniera poco limpida con cui si sarebbe affermato - di strettissima misura - sull'ex-Governatore del Texas, il popolarissimo e razzista Coke Stevenson, ben noto per i suoi atteggiamenti filo-segregazionisti nei confronti della minoranza di colore.\nAl senato, Johnson punt\u00f2 a tessere buoni rapporti con i senatori pi\u00f9 potenti e influenti del tempo, permettendogli di scalare rapidamente posizioni di potere. In breve tempo, Johnson riusc\u00ec a ottenere la posizione di \"Majority Whip\" e ben presto, nel 1954, divenne \"leader\" della maggioranza. Il suo successo in questa carica fu immediato, riuscendo a mantenere il suo partito compatto: ben presto divenne nota la sua tattica del \"trattamento\" nei confronti dei suoi colleghi di partito, rendendoli vicini alle sue posizioni e mantenendoli fedeli alla linea di partito.\nCandidatura alla Casa Bianca e nomina alla Vicepresidenza.\nNel 1960 si candid\u00f2 alle primarie democratiche venendo per\u00f2 sconfitto da John Fitzgerald Kennedy. Mantenne l'incarico di \"leader\" dei Democratici al Senato, finch\u00e9 lo stesso Kennedy lo scelse come candidato vicepresidente per le elezioni di quell'anno. Secondo molti la sua presenza fu determinante per attirare su John Fitzgerald Kennedy molti voti del sud. Nonostante l'avversione di Robert Kennedy, e in generale i rapporti non ottimali di tutta la famiglia Kennedy nei suoi confronti, JFK decise comunque di portare Johnson nel governo per poter avere i suoi cospicui voti, soprattutto quelli del Texas.\nPresidenza.\nLyndon Johnson sal\u00ec inaspettatamente e improvvisamente alla massima carica in quel drammatico 22 novembre 1963, subito dopo l'assassinio di John Fitzgerald Kennedy. Avendo una notevole abilit\u00e0 nelle grandi manovre parlamentari e conoscendo i meccanismi della democrazia, ci si aspettava riuscisse a superare molti problemi economici e legislativi che avevano frenato il predecessore, e fu cos\u00ec. Johnson giur\u00f2 fedelt\u00e0 alla Costituzione degli Stati Uniti, secondo la cerimonia prevista, cio\u00e8 con la mano sinistra sulla Bibbia e la mano destra alzata, ma in maniera dimessa, sull'aereo presidenziale che lo avrebbe riportato a Washington con il corpo di John Kennedy, alla presenza della vedova Jackie Kennedy e del giudice federale Sarah T. Hughes.\nAnni dopo si scopr\u00ec poi che Johnson non utilizz\u00f2 la Bibbia, ma un messale cattolico, unico libro disponibile ritenuto adatto alla circostanza, trovato nella scrivania di Kennedy. La cerimonia avvenne all'interno dell'ufficio di bordo dell'aereo due ore e otto minuti dopo la morte del presidente Kennedy. Il giudice federale Sarah Hughes fu scelta come ufficiale civile, in quanto vicina a Dallas e amica di famiglia di Johnson, facendo di lui il primo presidente che giur\u00f2 nelle mani di una donna. Egli \u00e8 anche l'unico presidente ad aver giurato sul suolo del Texas, il suo stato natale.\nJohnson tenne il discorso al Congresso ricordando il Presidente scomparso: \"Nessuna orazione commemorativa o pi\u00f9 eloquente elogio potrebbe onorare la memoria del presidente Kennedy che il passaggio, prima possibile, della proposta di legge per i diritti civili per i quali ha combattuto cos\u00ec a lungo\". L'ondata di lutto nazionale dopo l'assassinio dette un enorme impulso alla promessa di Johnson di portare a compimento i programmi di Kennedy.\nVolendo approfondire i risultati dell'inchiesta dell'FBI sull'assassinio Kennedy e, a causa dell'impossibilit\u00e0 di celebrare un processo contro il presunto omicida, ucciso due giorni dopo da Jack Ruby, nella settimana successiva all'assassinio del Presidente, Johnson cre\u00f2 un gruppo guidato dal presidente della Corte Suprema Earl Warren, conosciuto per questo come la Commissione Warren, per indagare sul delitto. La Commissione concluse che l'unico sospettato, l'ex \"marine\" Lee Harvey Oswald, attivista filocastrista e squilibrato, assassin\u00f2 Kennedy da solo.\nNon tutti erano d'accordo con la Commissione Warren e numerose indagini sulla vicenda, pubbliche e private, sono continuate per decenni. Il fratello del presidente defunto, il procuratore generale Robert F. Kennedy, con il quale Johnson aveva un rapporto notoriamente difficile, rimase in carica per pochi mesi fino a lasciare nel 1964, partecipando alle elezioni per il Senato.\nJohnson era ritenuto dagli analisti e dai giornalisti politici un semplice funzionario di transizione, anche se avrebbe presto smentito queste voci.\nLa politica interna: i diritti civili e la \"Great Society\".\nJohnson comp\u00ec il resto del mandato presidenziale di Kennedy muovendosi con cautela. Nel 1964, scaduto il mandato, si ricandid\u00f2 battendo nettamente il candidato repubblicano Barry Goldwater alle elezioni di quell'anno. Vinse col 61,1% dei voti, conquistando 44 stati su 50, una delle vittorie pi\u00f9 schiaccianti della storia americana. La campagna elettorale a effetto \u2013 raffigurante una bambina che sfoglia una margherita per decidere, contrapposta al pericolo di una guerra nucleare nel caso di vittoria repubblicana \u2013 fu curata dall'agenzia pubblicitaria DDB di Bill Bernbach. Legittimato dall'ampia vittoria personale, Johnson cominci\u00f2 la sua politica, varando ambiziose spese sociali, in parte completando e superando quello che Kennedy aveva cominciato.\nMolte tra le numerose misure varate da Johnson durante la sua presidenza sono ispirate dal concetto da lui coniato di \"Great Society\", un insieme di riforme per eliminare alcuni tra i pi\u00f9 radicati problemi negli Stati Uniti del tempo, come la povert\u00e0 e la segregazione razziale. Per eliminare quest'ultima, Johnson si impegn\u00f2 per completare e poi emanare la legge sui diritti civili gi\u00e0 delineata da John Fitzgerald Kennedy, il \"Civil Rights Act of 1964\", che di fatto pose fine al sistema della segregazione, implementando misure per arginare la discriminazione razziale in campo lavorativo e garantendo agli afroamericani la possibilit\u00e0 di esercitare il loro diritto di voto: ulteriore passo avanti in questo senso fu poi compiuto dal \"Voting Rights Act of 1965\".\nLa \"guerra alla povert\u00e0\" fu un punto fermo nell'orientare le politiche Johnsoniane:\nLe pi\u00f9 importanti misure per arginare le difficolt\u00e0 economiche negli Stati Uniti e portare avanti la \"guerra alla povert\u00e0\" inclusero piani di formazione per i pi\u00f9 poveri e per i giovani (\"Economic Opportunity Act of 1964\"), programmi di lavoro per le comunit\u00e0 pi\u00f9 povere della nazione, sussidi a madri sole con figli a carico, e un ampio programma di buoni-pasto (\"Food Stamp Act of 1964\"). Grazie a queste misure il livello di povert\u00e0 nel paese scese dal 22,4% del 1960 al 12,6% del 1970, anche se in alcuni casi i programmi non riuscirono a essere implementati con piena efficienza a causa di pesantezze burocratiche.\nInoltre, nel 1965, Johnson diede vita, a partire da un'idea gi\u00e0 espressa da Kennedy, a una struttura denominata VISTA, acronimo di \"Volunteers In Service To America\", con finalit\u00e0 di assistenza sociale e operante sulle questioni della povert\u00e0 e dell'emarginazione sociale, basata essenzialmente sul volontariato. Sotto la sua amministrazione gli USA attraversarono un periodo di prosperit\u00e0 economica, soprattutto dovuta al forte aumento della spesa pubblica causato dalle riforme e dalla guerra del Vietnam. Sul piano sociale fu un periodo molto turbolento, a causa dell'estremizzazione del movimento per i diritti civili e delle proteste studentesche contro la guerra del Vietnam.\nCruciali per il passaggio del \"Civil Rights Act\" non erano solo le manovre congressuali, ma anche la pressione dell'opinione pubblica, che era stata alimentata da una campagna guidata dal dott. Robert Hayling e da Martin Luther King a St. Augustine (Florida) - \"la pi\u00f9 antica citt\u00e0 della nazione\" - nella primavera ed estate del 1964. I gravi incidenti a St. Augustine, tra cui l'arresto di Martin Luther King in un ristorante segregazionista, l'arresto di massa pi\u00f9 grande della storia americana, l'arresto della madre settantaduenne del governatore del Massachusetts, gli interventi energici a St. Augustine Beach, molti pestaggi brutali e il versamento di acido nella piscina di un motel quando un gruppo di bianchi e neri stava nuotando, dimostrava al popolo americano la necessit\u00e0 di approvare la legge.\nNello stato del Mississippi inizi\u00f2 una campagna per la registrazione delle persone di colore nelle liste elettorali guidata da SNCC, NAACP, CORE e SCLC. Il locale governo, forze dell'ordine, White Citizens' Council e Ku Klux Klan si opposero in ogni modo ricorrendo a intimidazioni, arresti, pestaggi, torture e omicidi. In definitiva, il 19 giugno, il disegno di legge sostitutivo (di compromesso) fu approvato al Senato con un voto di 73-27 e rapidamente pass\u00f2 attraverso il \"Congressional conference committee\" di Camera e Senato, che ne adott\u00f2 la versione del Senato. La legge, nella versione di compromesso, fu approvata dalle due assemblee del Congresso e venne firmata dal Presidente Johnson il 2 luglio 1964. La leggenda vuole che, quando appoggi\u00f2 la penna, Johnson abbia detto a un aiutante, riferendosi al Partito Democratico, \"Abbiamo perso il Sud per una generazione.\"\nJohnson era quindi consapevole che queste leggi, soprattutto quella sui diritti civili, avrebbero fatto perdere consensi al suo partito al sud. Dopo alcuni omicidi politici Johnson attacc\u00f2 pubblicamente il Ku Klux Klan definendola come \"un'associazione di incappucciati fanatici\". Nomin\u00f2 poi Thurgood Marshall, avvocato, come primo giudice afroamericano della Corte Suprema. Fece inoltre varare una legge per il controllo delle armi e increment\u00f2 il programma spaziale che avrebbe portato allo sbarco sulla Luna del 1969. Intanto il Mississippi Freedom Democratic Party, nato per riunire gli elettori democratici antisegregazionisti, design\u00f2 propri delegati alla \"Convention\" democratica e sfid\u00f2 il tradizionale partito formato da soli bianchi. Johnson, per\u00f2, arrest\u00f2 l'operazione per paura di perdere consensi in campagna elettorale.\nDovette per\u00f2 successivamente affrontare le proteste nelle periferie, sia da parte di estremisti neri che volevano una politica pi\u00f9 radicale, soprattutto dopo gli omicidi, opera di militanti segregazionisti, di Malcolm X (1965) e Martin Luther King (1968), sia da parte dei razzisti bianchi che non accettavano le nuove leggi e la mescolanza razziale, che secondo loro ne sarebbe derivata. Johnson invi\u00f2 l'esercito per sedare le rivolte ma anche per proteggere la popolazione di colore dalle rappresaglie negli Stati del sud. Dal 7 al 16 marzo 1965, in Alabama, alcune marce di attivisti per i diritti civili partiti da Selma e diretti a Montgomery vennero bloccati da un largo spiegamento di forze dell'ordine che attacc\u00f2 i manifestanti provocando diversi feriti e un morto, nel cosiddetto \"Bloody Sunday\" (Domenica di Sangue).\nL'11 agosto a Los Angeles, nel quartiere di Watts, scoppi\u00f2 una sommossa a sfondo razziale che dur\u00f2 per 6 giorni e caus\u00f2 34 morti e 1 032 feriti (Fatti di Watts). Johnson firm\u00f2, sempre nel 1965, la sopracitata legge sul voto, la quale proibisce agli Stati pratiche e procedure che inquinino il diritto di voto e specificamente bandisce i test di alfabetizzazione come requisito per le liste elettorali, uno dei metodi principali introdotti negli Stati del sud per impedire il voto agli afroamericani. Successivamente si giunse a numerose altre leggi, come il \"Civil Rights Act del 1968\". Vennero quindi completamente proibite le discriminazioni razziali sulla scelta dei candidati ai posti di lavoro, nelle scuole e negli affitti delle case e in qualunque altro luogo, incrementando anche la presenza delle persone di colore in politica.\nPolitica estera: la guerra del Vietnam.\nIn politica estera l'amministrazione Johnson fu considerata artefice del disastro in Vietnam. Il problema era stato ereditato dalle amministrazioni precedenti, soprattutto da quella di Kennedy, ma fu lui (malgrado la sua attitudine a mantenere una certa prudenza rispetto a ulteriori coinvolgimenti, influenzato largamente dai suoi consiglieri, in buona parte gi\u00e0 membri dello \"staff\" di JFK) a dare la spinta decisiva che nel 1964 avrebbe portato all'ostilit\u00e0 aperta contro il Vietnam del Nord.\nIn seguito a un presunto attacco a una nave americana nel Golfo del Tonchino, Johnson convinse il Congresso ad approvare la Risoluzione del Golfo del Tonchino, con la quale si davano pieni poteri al governo per gestire il conflitto. Nell'estate 1965 decise infine, dopo molti dubbi e ripensamenti, di approvare i piani del generale William Westmoreland che diedero inizio all\"Escalation\", la fase di crescente impegno di truppe americane e di continue operazioni di ricerca e distruzione per cercare di ottenere una vittoria militare in Vietnam. Il pessimo andamento della guerra del Vietnam port\u00f2 a una crescente sfiducia dell'opinione pubblica nei suoi confronti, e nel 1968, in seguito all'offensiva del T\u00eat, l'amministrazione fu accusata di aver mentito al popolo americano sull'andamento della guerra. Johnson dichiar\u00f2 nel 1965:\nLe fallite trattative di pace.\nJohnson cerc\u00f2 quindi di tornare sui suoi passi e favorire delle trattative di pace con il Vietnam del Nord. Tali trattative fallirono miseramente in quanto i rappresentanti del Vietnam del Sud non furono convocati e quindi non si presentarono ai colloqui di Parigi. Secondo il giornalista Christopher Hitchens furono le manovre politiche del futuro presidente Richard Nixon e di Henry Kissinger a far fallire le trattative di pace di Johnson, che avrebbero potuto porre fine al conflitto con anni di anticipo.\nDeclino e ritiro.\nDopo questi fatti, a sorpresa, Johnson, ormai stanco, anche per i problemi di salute che lo affliggevano da parecchi anni, decise di ritirarsi dalla corsa alle elezioni presidenziali di quell'anno e non candidarsi per un terzo mandato, nonostante costituzionalmente lo potesse in quanto il primo (seguito alla morte di Kennedy) era durato meno di due anni (22 novembre 1963 - 20 gennaio 1965). Dichiar\u00f2:\nI Democratici candidarono, tra gli altri, alle primarie, il vecchio rivale di Johnson, Robert Kennedy, il quale fu per\u00f2 assassinato lo stesso anno di Martin Luther King, nel difficile 1968.\nAlle elezioni di novembre il repubblicano Richard Nixon, ex delfino di Eisenhower, sconfitto da Kennedy nel 1960, e strenuo avversario della politica sociale di Johnson divenne nel 1969 il nuovo Presidente; Nixon continu\u00f2 convintamente la guerra fino al trattato di Parigi del 1973 e alla sconfitta, che sanc\u00ec la riunificazione del Vietnam sotto il governo comunista nel 1975, decretando il fallimento bellico della politica estera di Johnson.\nDopo il passaggio delle consegne il 20 gennaio 1969, Lyndon Johnson si ritir\u00f2 nel \"ranch\" che aveva nella natia Stonewall, dove si occup\u00f2 della conduzione delle sue terre e dell'amministrazione delle sue propriet\u00e0, intervenendo per\u00f2 a una \"convention\" democratica e in poche altre occasioni.\nL'ormai ex Presidente non avrebbe visto, per pochi giorni, nemmeno la stipula del trattato con i vietnamiti, che avrebbe messo fine ufficialmente alla guerra in Vietnam degli Stati Uniti.\nDopo la fine della presidenza, Johnson riprese a fumare, cosa che aveva smesso di fare nel 1955, dopo il primo infarto. Le sue condizioni cardiache peggioravano sempre di pi\u00f9 e anche un'operazione di \"bypass\" coronarico sarebbe stata inutile, se non dannosa e pericolosa.\nMorte e sepoltura.\nA Stonewall, a quattro anni di distanza da quando lasci\u00f2 la Casa Bianca, Johnson mor\u00ec il 22 gennaio 1973, all'et\u00e0 di 64 anni, per un attacco cardiaco. Onorato con funerali di Stato, la sua tomba \u00e8 nei pressi dello stesso \"ranch\" (donato poi allo stato del Texas e musealizzato con la denominazione \"Lyndon B. Johnson National Historical Park\"), in una zona di sepoltura privata, il Johnson Family Cemetery, ove riposano anche la moglie Lady Bird Johnson (morta nel 2007) e molti suoi antenati e congiunti.\nImmagine pubblica di Johnson.\nJohnson \u00e8 stato spesso descritto come un uomo sfrenatamente ambizioso, instancabile e imponente (con i suoi 193\u00a0cm \u00e8 stato il Presidente degli Stati Uniti pi\u00f9 alto della storia insieme ad Abraham Lincoln), efficace nel far passare le sue proposte legislative. Lavorava 18-20 ore al giorno senza interruzione e, apparentemente, evitava qualsiasi attivit\u00e0 nel tempo libero. \"Non c'\u00e8 stato nessun leader politico pi\u00f9 potente nella storia americana\" scrisse il suo biografo Robert Dallek. Dallek ha dichiarato che Johnson aveva informazioni biografiche su tutti i senatori, conosceva le loro ambizioni, speranze e inclinazioni, utilizzando ci\u00f2 a suo vantaggio nel garantire voti. Altri biografi di Johnson scrivono: \"Avrebbe potuto alzarsi ogni giorno e imparare quali sono le loro paure, i loro desideri, e poteva quindi manipolare, dominare, convincere e persuaderli\".\nJohnson ha assunto anche un'immagine da tipico allevatore texano di bestiame nel \"ranch\", dopo aver comprato la propriet\u00e0 a Stonewall. Anche se personalmente Johnson era contrario alle guerre, si trov\u00f2 nella situazione di non poter lasciare il Vietnam e dovette anzi incrementare lo sforzo bellico, sinceramente convinto del pericolo sovietico. In questo modo la sua immagine pubblica fu associata a quella della guerra, danneggiandolo anche sul versante della politica interna. Bench\u00e9 non fosse ritenuto un grande oratore, inferiore a Kennedy, dimostr\u00f2 invece di saper parlare con efficacia e sincerit\u00e0, usando parole atte a suscitare i giusti sentimenti negli uditori: tale immagine di parlatore mediocre e di \"leader\" non abbastanza carismatico, evidentemente falsa, era probabilmente derivata, almeno nel periodo della Vicepresidenza e della Presidenza (come accadde in parte anche a Nixon), dal contrasto tra la sua figura meno appariscente e quella dell'elegante, affascinante e giovane JFK, la cui popolarit\u00e0 fu accresciuta dalla tragica fine.\nJohnson, oltre che di abile e spregiudicato politico, ebbe per\u00f2 anche fama di uomo schietto e diretto: quando fu operato per l'asportazione della cistifellea, i giornalisti, credendo che avesse invece una grave malattia, gli fecero domande insistenti durante un incontro sul prato della Casa Bianca. Dopo avere dato qualche risposta, Johnson si sbotton\u00f2 la camicia e mostr\u00f2 pubblicamente la cicatrice dell'intervento sull'addome, un fatto insolitamente informale per un Presidente.\nNonostante la prosecuzione della precedente guerra nel Vietnam e la fama di politico \"senza carisma\", per le sue riforme e il suo ruolo in un periodo difficile, il giudizio storico su Johnson tende a essere sostanzialmente positivo.\nRiferimenti in opere e mass media.\nRacconti.\nDavid Foster Wallace ha scritto un racconto intitolato \"Lyndon\", che narra le vicende di uno stretto collaboratore di Lyndon B. Johnson. Il racconto \u00e8 pubblicato all'interno de \"La ragazza con i capelli strani\", edito in Italia da Minimum Fax.\nControversie su Johnson e la morte di Kennedy.\n Barr McClellan, ex-avvocato di Johnson, nel suo libro \"Blood, Money, &amp; Power: How LBJ Killed JFK\" (Sangue, Soldi, e Potere: Come LBJ ha ucciso JFK), descrive i presunti legami di Johnson con Malcolm (Mac) Wallace, un assassino texano. Sempre nel libro di Barr McClean \"Blood, Money, &amp; Power: How LBJ Killed JFK\" \u00e8 riportato che il 9 agosto 1984, Douglas Caddy, avvocato di Billie Sol Estes, miliardario fallito, amico e socio in affari di LBJ, scrisse a Stephen S. Trott al dipartimento di giustizia che Wallace, Billie Sol Estes, Lyndon B. Johnson e Cliff Carter erano coinvolti negli assassini di Henry Marshall, George Krutilek, Harold Orr, Ike Rogers, Coleman Wade, Josefa Johnson, John Kinser e John F. Kennedy. Naturalmente McClean include copia del documento originale.\nCaddy aggiunse: \"Mr. Estes \u00e8 disposto a testimoniare che LBJ ha ordinato questi omicidi, e che ha trasmesso i suoi ordini tramite Cliff Carter a Mac Wallace, che ha eseguito gli omicidi\". Queste dichiarazioni furono riprese in un altro libro del giornalista francese William Reymond, \"JFK, le dernier t\u00e9moin\" (JFK, l'ultimo testimone), che descrive i supposti segreti di LBJ. Anche E. Howard Hunt, ex agente della CIA (coinvolto nello Scandalo Watergate), ha indicato in LBJ il mandante politico dell'omicidio Kennedy.\n da Jim Garrison, il procuratore che accus\u00f2 l'uomo d'affari di New Orleans Clay Shaw di cospirazione. La confessione dell'amante texana di Johnson Madeleine Duncan Brown \u00e8 risultata secondo alcuni priva di fondamento perch\u00e9 la sera precedente all'assassinio di Kennedy, Johnson non era a una cena con i petrolieri del Texas ma era in albergo con Kennedy; ma Johnson avrebbe comunque potuto raggiungere i suoi amici in tarda sera.\nInoltre LBJ aveva perso molto della sua influenza nel Texas, a causa del suo legame con \"Camelot\", gli uomini della Nuova Frontiera. Jackie Kennedy accus\u00f2 Johnson e una \"lobby\" texana, in un'intervista rilasciata allo storico Arthur Schlesinger Jr. e dei quali il \"New York Times\" ha pubblicato degli estratti. Se Jacqueline Kennedy avesse avuto delle prove concrete, quale occasione migliore per portarle quando \u00e8 stata interrogata dalla Commissione Warren e incastrare gli assassini del proprio marito? Un programma con l'intervista sui nastri and\u00f2 in onda sul network statunitense ABC, al posto della miniserie sulla famiglia Kennedy.\nNel libro di Penn Jones, \"Jr. Forgive My Grief\", \u00e8 riportata una lettera fatta uscire dal carcere, nella quale \u00e8 scritta l'opinione di Jack Ruby, secondo il quale LBJ sarebbe il principale responsabile dell'assassinio di John Kennedy. Questa non solo \u00e8 un'opinione, ma per di pi\u00f9 \u00e8 l'opinione di una persona che \u00e8 stata dichiarata ammalata di mente da uno psichiatra, non \u00e8 una prova n\u00e9 una confessione. Il libro di James Hepburn, \"Farewell America\" (America Addio), in italiano \"Il complotto: controinchiesta segreta dei Kennedy sull'omicidio di JFK\", presentato da Walter Veltroni, in cui viene descritta la dinamica della sparatoria, le lacune nelle indagini, i poteri coinvolti, spinsero i Kennedy a cercare un'altra verit\u00e0.\nPer questo vollero una loro controinchiesta che, incredibilmente, fu sostenuta dal generale De Gaulle e dai servizi segreti sovietici: ne nacque un dossier in forma di libro, intitolato \"The Plot\", da cui emergeva, con nomi e cognomi, il quadro di una cospirazione ai danni del presidente statunitense. In questo libro si legge che il 7 ottobre 1963, Bobby Baker, segretario del Senate Democratic Caucus e conosciuto come il 101\u00b0 senatore, si dimise dal suo incarico in seguito alle accuse di manipolazioni finanziarie irregolari e traffico d'influenza. Baker, un ex del Senato che aveva servito come \"una sorta di valletto ad alcuni dei pi\u00f9 potenti uomini in America,\" era stato raccomandato per il suo lavoro da Lyndon Johnson. In pochi anni aveva accumulato una piccola fortuna.\nL'autore afferma che Kennedy \u00e8 stato eliminato per aver osato sfidare l\"establishment\" finanziario-bancario: la Federal Reserve che \u00e8 una corporazione privata, e le banche della FED, che sono anch'esse private. Nel libro di Mathias Broeckers \"Colpo di Stato in America\", l'autore accusa l'amministrazione Johnson di avere utilizzato mezzi e opportunit\u00e0 per la copertura, per le indagini non compiute, per avere messo due nemici di Kennedy, John Edgar Hoover e Allen Welsh Dulles, nella Commissione Warren di inchiesta sull'assassinio di Kennedy."}
