{"id": "100802", "revid": "119817669", "url": "https://it.wikipedia.org/wiki?curid=100802", "title": "Gl\u00fccksburg", "text": "Gl\u00fccksburg (Ostsee) (in danese \"Lyksborg\") \u00e8 una citt\u00e0 di abitanti nello Schleswig-Holstein e si trova vicino a Flugsburg F\u00f6rde, il territorio pi\u00f9 conosciuto della regione di Angeln, una stretta insenatura di mare che giunge fino a Flensburg, divisa tra Germania e Danimarca.\nCaratteristiche.\nIn Germania \u00e8 famosa per il suo castello circondato dall'acqua, un tempo raffigurato anche sui francobolli, attualmente un'apprezzata meta turistica. Il castello di Gl\u00fccksburg (\"Schloss Gl\u00fccksburg\") \u00e8 uno tra i pi\u00f9 celebri in Europa; venne eretto nel 1582 in stile tardo-rinascimentale, durante il regno di Johann von Schleswig-Holstein-Sonderburg, ed oggi \u00e8 diventato una fondazione.\nStoria.\nFin dall'epoca imperiale esiste un noto stabilimento balneare e, nei dintorni, si trovano spiagge incantevoli, oltre ad una delle pi\u00f9 grandi foreste dello Schleswig-Holstein, la quale circonda la citt\u00e0 ed \u00e8 nei pressi della Sachsenwald, la foresta sassone.\nGl\u00fccksburg occupa la parte nord-occidentale della penisola di Holnis, con le sue coste a picco sul mare ed una pianura salina dove esiste una rinomata colonia per l'incubazione degli uccelli acquatici. L'intera penisola si estende per circa sei chilometri in direzione nord-est, verso il Flensburger F\u00f6rde, ed appartiene al territorio della citt\u00e0. L'estremit\u00e0 della penisola rappresenta il punto pi\u00f9 settentrionale della terraferma tedesca.\nGl\u00fccksburg \u00e8 nota anche per la Hanseatische Yachtschule, la pi\u00f9 grande e la pi\u00f9 antica scuola di vela in Germania, e si trova a nord delle altre tre scuole tedesche per gli sport acquatici. Nello stesso punto della citt\u00e0, famoso \u00e8 anche il Flensburger Segel Club.\nSociet\u00e0.\nLingue e dialetti.\nLe lingue che vi si parlano sono tre: alto tedesco, basso tedesco e danese, e tre sono le religioni praticate: cattolica, luterana danese e neoapostolica.\nInfrastrutture e trasporti.\nGl\u00fccksburg \u00e8 facilmente raggiungibile con i mezzi di trasporto, non solo auto, autobus o bicicletta, ma anche per mare con il traghetto denominato \"F\u00f6rdedampfer\". Tale traghetto un tempo era a vapore ma attualmente \u00e8 fuori servizio, e la nuova nave, in rispetto alle leggi del diritto marittimo, non fa pi\u00f9 scalo in Danimarca."}
{"id": "100805", "revid": "287204", "url": "https://it.wikipedia.org/wiki?curid=100805", "title": "OK (disambigua)", "text": "Semantica.\nOK \u2013 espressione di assenso"}
{"id": "100810", "revid": "466539", "url": "https://it.wikipedia.org/wiki?curid=100810", "title": "Giuseppe Martucci", "text": "Biografia.\nFiglio del trombettista Gaetano Martucci e di Orsola Martucciello, fu un bambino prodigio: a soli otto anni teneva concerti solistici al pianoforte. Divenne ben presto un pianista apprezzato internazionalmente, allievo di Beniamino Cesi per il pianoforte e Paolo Serrao per la composizione al Conservatorio di Napoli; di lui tesserono le lodi Anton Rubinstein e Franz Liszt. Non meno significativa fu la sua attivit\u00e0 di direttore d'orchestra.\nLa sua fama \u00e8 anche legata al suo impegno per il rinnovamento della cultura musicale italiana; contribu\u00ec notevolmente alla diffusione in Italia delle opere di Ludwig van Beethoven, di Robert Schumann, di Johannes Brahms, di Liszt, di Wagner, di C\u00e9sar Franck, Vincent d'Indy, \u00c9douard Lalo e di molti altri musicisti europei.\nNel 1880 fu nominato docente al Conservatorio di Napoli, dal 1886 fu direttore del Conservatorio di Bologna, dove ebbe come allievo prediletto il pianista Guido Alberto Fano, per poi ricoprire la stessa carica nuovamente a Napoli dal 1902; tra i suoi allievi si ricorda in particolare modo Ottorino Respighi per la composizione e Giovanni Anfossi (maestro di Arturo Benedetti Michelangeli) per il pianoforte.\nMartucci fu tra i pochi autori italiani del suo tempo a non comporre opere teatrali, questo per evidente reazione al mondo musicale italiano dell'epoca, ancora orientato in modo quasi esclusivo verso il melodramma; ciononostante, Martucci fu tra gli artefici della prima esecuzione in Italia del \"Tristano e Isotta\" di Richard Wagner, avvenuta a Bologna nel 1888.\nIl 25 maggio 1879 sposa Maria Colella alla quale aveva dedicato \"Secondo Capriccio\" (composizione: Napoli, 30 marzo 1872), \"Prima barcarola\" (composizione: 22 agosto 1874), \"Sinfonia n. 1 in re minore\" (composizione: Bologna, 1\u00ba gennaio 1889 - Castiglione dei Pepoli, luglio 1895) e \"Sinfonia n. 2 in fa maggiore\" (composizione: luglio 1899 - 11 settembre 1904). La donna rimasta vedova, ottenne una pensione annua di lire 3.000 nel 1910 (Legge 272 del 19 maggio 1910, pubblicata nella Gazzetta Ufficiale n. 129 di venerd\u00ec 3 giugno 1910).\nAlcuni degli oggetti e dei documenti a lui appartenuti sono ora conservati al Museo Provinciale Campano, nella sua cittadina natale.\nLa sua musica.\nIl suo stile compositivo risente soprattutto della musica romantica centroeuropea, con punti di riferimento principali in Brahms, Schumann e Wagner, ma ci\u00f2 non gli imped\u00ec di sviluppare tematiche personali, pi\u00f9 vicine alla cultura popolare italiana. In merito a tale dualismo (sinfonismo nordico e cantabilit\u00e0 latina), appare davvero paradigmatico il famoso Notturno in sol bemolle op. 70 (originariamente per piano, poi orchestrato), nel quale \u00e8 possibile ravvisare una cantabilit\u00e0 crepuscolare e sensuale (bench\u00e9 controllata), la quale - grazie anche al magnifico timbro degli archi - sembra preannunciare alcune celebri melodie di Mascagni, Puccini e Cilea, nonch\u00e9 certe atmosfere mahleriane.\nLa sua musica ha trovato uno strenuo sostenitore nel celebre direttore d'orchestra Arturo Toscanini, che spesso esegu\u00ec nei suoi programmi concertistici i lavori sinfonici di Martucci. Il compositore Gian Francesco Malipiero, inoltre, dichiar\u00f2 che fu nella Seconda sinfonia di Martucci che riconobbe l'inizio del rinnovamento della musica non operistica italiana.\nIl suo catalogo conta un centinaio scarso di opere, tra cui spiccano l'oratorio \"Samuel\", il romantico ciclo per voce e orchestra \"La canzone dei ricordi\" (spesso eseguito negli ultimi anni da Riccardo Muti), due sinfonie, due concerti per pianoforte e orchestra, alcuni brani di musica da camera ed una notevole mole di musica pianistica.\nL'intero operato sinfonico di Martucci \u00e8 stato registrato da Francesco d'Avalos alla direzione della Philharmonia Orchestra.\nRiconoscimenti.\nA Giuseppe Martucci \u00e8 intitolato il Conservatorio Statale di Musica di Salerno."}
{"id": "100811", "revid": "599013", "url": "https://it.wikipedia.org/wiki?curid=100811", "title": "Monte Peralba", "text": "Il monte Peralba (\"Hochweisstein\" in tedesco, \"Jochkouvl\" in plodarisch \"La Peralbe\" in friulano, \"Peralba\" in veneto) \u00e8 una montagna delle Alpi Carniche, alta 2.694 m s.l.m., la quarta vetta dopo il monte Coglians, la Creta delle Chianevate e la Cima di Mezzo. \u00c8 situata in Veneto, al confine con il Friuli-Venezia Giulia, nell'alta val Sesis, nel Comune di Santo Stefano di Cadore e al Confine con il Comune di Sappada, nei pressi del passo dell'Oregone, vicino al confine con la Carinzia (Austria). Alle sue pendici nasce il fiume Piave.\nDescrizione.\n\u00c8 formato da roccia calcarea dal caratteristico colore bianco, da qui appunto il suo nome che tradotto dal dialetto locale significa \"pietra bianca\". Tale tipo di roccia \u00e8 caratteristica comune delle \"Alpi Carniche occidentali\", chiamate anche \"Dolomiti Carniche\" proprio per il colore \"bianco dolomitico\" delle vette; le principali differenze con le Dolomiti vere e proprie sono l'altezza e l'et\u00e0: le Dolomiti Carniche sono infatti pi\u00f9 basse e pi\u00f9 antiche (la catena principale delle Alpi Carniche fu interessata dall'orogenesi caledoniana nel Paleozoico).\nNel Devoniano (circa 350 milioni di anni fa), tutta la zona era sommersa dal mare e durante il corso dei secoli i detriti si accumularono nel bacino marino fino a diventare un'enorme massa sedimentaria. All'inizio del Paleocene, circa 65 milioni di anni fa, inizi\u00f2 l'orogenesi alpina che dur\u00f2 circa 20 milioni di anni; in questo lungo periodo una serie di movimenti tellurici sollev\u00f2 l'ammasso di detriti che emerse dal mare formando le rocce e dando origine a questa catena di monti dove ancora oggi \u00e8 possibile riconoscere, nei resti di un'antica barriera corallina ed alcuni fossili, l'origine marina delle Alpi.\nStoria.\nTra queste montagne, a testimonianza delle battaglie combattute durante la grande guerra, vi sono i resti di fortificazioni e trincee.\nIl sentiero che dal rifugio Pier Fortunato Calvi (m. 2164) porta alla vetta del Peralba \u00e8 stato dedicato a papa Giovanni Paolo II e dal luglio del 1988 porta il suo nome; il pontefice infatti, in occasione di una vacanza nella zona, raggiunse a piedi la cima del monte e si ferm\u00f2 a pregare ai piedi della statua della Madonna che dalla vetta domina le cime circostanti."}
{"id": "100812", "revid": "1543377", "url": "https://it.wikipedia.org/wiki?curid=100812", "title": "Nereide (astronomia)", "text": "Nereide (dal greco \u039d\u03b7\u03c1\u03b5\u0390\u03c2 -\u03af\u03b4\u03bf\u03c2 o \u039d\u03b7\u03c1\u03b7\u0390\u03c2 -\u03af\u03b4\u03bf\u03c2), noto anche come Nettuno II, \u00e8 il terzo satellite naturale di Nettuno per grandezza, con un diametro di . La sua scoperta risale al 1\u00ba maggio 1949, ad opera di Gerard Peter Kuiper e fu il secondo satellite di Nettuno ad essere scoperto.\nIl suo nome deriva da quello delle Nereidi, le ninfe del mare nella mitologia greca.\nA causa della sua grande distanza dalla traiettoria seguita dalla sonda spaziale statunitense Voyager 2 nel suo passaggio attraverso il sistema di Nettuno nel 1989, Nereide non fu adeguatamente fotografata; le immagini inviate ne mostrano solamente la forma irregolare, ma non permettono di identificare alcuna formazione geologica sulla sua superficie.\nScoperta.\nNereide fu scoperto il 1\u00ba maggio 1949 da Gerard Peter Kuiper basandosi su lastre prese dal telescopio da 82 pollici dell'Osservatorio McDonald. Ne propose il nome gi\u00e0 nel rapporto sulla sua scoperta, derivandolo da quello delle Nereidi, le ninfe del mare nella mitologia greca e assistenti del dio Nettuno. Fu il secondo satellite di Nettuno ad essere scoperto prima dell'arrivo sonda Voyager 2 (non considerando un occultamento di Larissa nel 1981).\nOrbita.\nNereide orbita intorno a Nettuno con moto progrado ad una distanza media di circa . La sua alta eccentricit\u00e0 di 0,7507 (la pi\u00f9 elevata finora scoperta nel sistema solare per un satellite naturale) lo porta ad avvicinarsi al periastro a e allontanarsi all'afastro fino a . Questa orbita inusuale fa pertanto ritenere che il satellite sia in realt\u00e0 un asteroide o un oggetto della fascia di Kuiper catturato in un secondo momento dalla gravit\u00e0 di Nettuno, oppure che la sua orbita possa essere stata disturbata durante la cattura di Tritone da parte dello stesso Nettuno.\nNel 1991, in base all'analisi della curva di luce del satellite, fu calcolato un periodo di rotazione di 13,6 ore. Nel 2003 fu stimato un periodo di rotazione di ore, anche se questo valore fu in seguito considerato controverso. Altri ricercatori non sono riusciti a rilevare una modulazione nella curva di luce di Nereide.\nCaratteristiche fisiche.\nIl raggio di Nereide, circa , ne fa il terzo satellite di Nettuno in ordine di grandezza. Le sue dimensioni sono piuttosto grandi per un satellite irregolare, mentre la sua forma non \u00e8 ancora nota.\nOsservazioni fotometriche condotte dal 1987 hanno rilevato variazioni di luminosit\u00e0 che arrivano fino a circa 1 magnitudine; la durata delle oscillazioni varia da pochi giorni, fino a qualche mese. Esse persistono anche dopo le correzioni per gli effetti di distanza e di fase. Tuttavia non tutti gli astronomi che hanno osservato Nereide hanno rilevato queste variazioni, il che implica che possano essere piuttosto casuali. Non esiste al momento una spiegazione accettata di questo fenomeno che tuttavia, se confermato, dovrebbe essere collegato alla rotazione del satellite.\nA causa della sua orbita fortemente ellittica, il satellite pu\u00f2 trovarsi sia in uno stato di precessione forzata, che in rotazione caotica come Iperione. In ogni caso la sua rotazione dovrebbe essere piuttosto irregolare.\nDa un punto di vista spettroscopico, Nereide appare di colore neutro ed \u00e8 stata rilevata la presenza di ghiaccio d'acqua sulla sua superficie. Il suo spettro appare intermedio tra quello di Titania e Umbriel, due satelliti di Urano, il che suggerisce che la sua superficie sia composta di una miscela di ghiaccio e qualche altra sostanza spettroscopicamente neutra. Lo spettro \u00e8 inoltre significativamente diverso da quello dei pianeti minori del sistema solare esterno, i centauri Pholus, Chiron e Chariklo, suggerendo che Nereide si sia formato attorno a Nettuno e non si tratti di un oggetto catturato.\nAlimede, che ha colori simili, potrebbe essere un frammento di Nereide staccatosi in seguito ad una collisione.\nEsplorazione.\nFinora l'unica sonda che ha visitato Nereide \u00e8 il Voyager 2, che \u00e8 passata ad una distanza di tra il 20 aprile e il 19 agosto 1989 e ha scattato 83 immagini del satellite con una risoluzione da 70 a . Prima dell'arrivo del Voyager 2, le osservazioni di Nereide erano state possibili solo dalla Terra e avevano potuto stabilire solo la luminosit\u00e0 intrinseca e i parametri orbitali.\nAnche se le immagini ottenute dalla sonda spaziale non avevano una risoluzione sufficiente a distinguere le formazioni geologiche sulla superficie, il Voyager 2 ha permesso di misurare le dimensioni di Nereide, di rilevare che il suo colore \u00e8 neutro e che l'albedo \u00e8 pi\u00f9 alta degli altri piccoli satelliti di Nettuno."}
{"id": "100824", "revid": "1573940", "url": "https://it.wikipedia.org/wiki?curid=100824", "title": "Antilopinae", "text": "Gli antilopini (Antilopinae ) costituiscono una sottofamiglia di bovidi (mammiferi artiodattili), rappresentata dalle gazzelle e forme affini. \u00c8 composto da 14 generi e da 42 specie."}
{"id": "100832", "revid": "547034", "url": "https://it.wikipedia.org/wiki?curid=100832", "title": "Xhosa", "text": "Gli xhosa (pronuncia: ) sono un gruppo etnico di origine bantu, provenienti dall'Africa centrale e attualmente presenti nella parte sudorientale del Sudafrica, soprattutto nella provincia del Capo Orientale. Sono il gruppo etnico pi\u00f9 numeroso in Sudafrica dopo gli zulu. La lingua xhosa fa parte del gruppo delle lingue bantu.\nStoria.\nGli xhosa sono parte del gruppo nguni meridionale che migr\u00f2 verso sud dalla regione dei Grandi Laghi, stabilendosi nel sudest del Sudafrica. Prove linguistiche e archeologiche suggeriscono che siano arrivati in Sudafrica circa 1500 anni fa. Tecnicamente, gli Xhosa furono originariamente un clan, e presero il nome dal leader di tale clan, uXhosa. La loro parola per riferirsi al proprio gruppo \u00e8 \"amaXhosa\" e chiamano la loro lingua \"isiXhosa\". Il nome \"xhosa\" viene talvolta usato per indicare un qualsiasi gruppo di lingua xhosa (per esempio Pondo, Thembu e Mfengu), sebbene questi non appartengano al clan originario degli xhosa o a gruppi derivati da esso.\nGli xhosa sono sempre stati caratterizzati da una notevole apertura nei confronti di altri gruppi culturali; sono buoni commercianti e hanno instaurato rapporti stretti con tutte le popolazioni con cui sono venuti in contatto. Interi gruppi khoi e griqua sono stati \"assorbiti\" nella comunit\u00e0 xhosa, e la lingua xhosa moderna include molti termini khoisan. Il contatto con i coloni bianchi avvenne dalle parti di Somerset East, nei primi anni del XVIII secolo. Nello stesso secolo, a causa di una disputa fra due capi sui diritti di successione, gli xhosa si divisero in due gruppi, noti come \"gcaleka\" e \"rharhabe\" o ngqika.\nVerso la fine del Settecento, i trekboer che stavano migrando a est dalla Colonia del Capo si scontrarono con i pastori xhosa nei pressi del Great Fish River. La disputa per il terreno diede inizio a un secolo di combattimenti fra la Colonia e gli xhosa, le cosiddette guerre di Frontiera del Capo. Fra il 1811 e il 1812, dopo che la Colonia del Capo fu passata sotto il controllo britannico, gli xhosa furono scacciati verso est, ma gli scontri con la Colonia, in continua espansione, continuarono fino alla seconda met\u00e0 del secolo.\nNegli anni che seguirono, gli xhosa subirono anche la pressione dei gruppi zulu e nguni che stavano spostandosi verso sud e verso ovest nel contesto del processo di \"diaspora\" africana noto con il nome di \"mfecane\". La situazione fu aggravata dalla carestia e dalle turbolenze politiche e sociali interne causate dalla strage del bestiame voluta dalla \"profetessa\" millennialista Nongqawuse (1856). Tutti questi fattori contribuirono al collasso di gran parte dell'economia agricola e pastorale xhosa, e alla transizione forzata di questo popolo verso un sistema economico basato sul salario. A causa di questa serie di eventi, gli xhosa sono il popolo africano con la pi\u00f9 lunga tradizione sindacale e politica in assoluto. Non casualmente proprio questo gruppo etnico ha espresso personaggi politici come Nelson Mandela e gran parte della leadership dell'ANC.\nIl sistema politico dell'apartheid e dei bantustan tent\u00f2 di confinare gli xhosa in quelle che furono riconosciute come loro \"homeland\", il Transkei e il Ciskei, oggi parte della provincia di Eastern Cape. Nel Sudafrica moderno vivono 8 milioni di Xhosa, distribuiti in gran parte del Paese ma ancora concentrati soprattutto nell'Eastern Cape.\nCollocazione geografica.\nLe comunit\u00e0 tradizionali xhosa si trovano sulle pendici dei monti Amatola e Zinterberg, in un territorio attraversato da molti ruscelli che vanno a confluire nei grandi fiumi come il Kei e il Fish River. Il terreno fertile e le abbondanti precipitazioni rendono questa zona ottima per l'agricoltura e l'allevamento; fra le coltivazioni tipiche degli xhosa si possono citare sorgo, mais, zucche, fagioli, ortaggi e tabacco.\nLingua.\nIl gruppo xhosa \u00e8 il secondo gruppo linguistico del Sudafrica. La lingua xhosa contiene alcuni dei \"click\" tipici delle lingue khoisan. I \"click\" principali della lingua xhosa sono tre, rappresentati spesso con le lettere \"C\", \"Q\" e \"X\". Il suono C o \"click davanti\" si ottiene facendo un leggero sorriso, appoggiando la lingua dietro i denti e tirandola gi\u00f9 di scatto. Il suono Q o \"click sopra\" si ottiene formando una \"O\" con la bocca, appoggiando la lingua al palato e poi tirandola gi\u00f9 di scatto. Il suono \"X\" o \"click laterale\" si ottiene tirando gi\u00f9 la lingua dal palato contemporaneamente verso l'interno e verso il basso.\nReligione e cultura.\nLa cultura tradizionale degli xhosa sopravvive oggi soprattutto nelle campagne; negli elementi fondamentali, essa \u00e8 equivalente a quella degli altri popoli del gruppo nguni come zulu, ndbele e swazi. Ogni nucleo familiare ha un proprio villaggio, dotato di un orto e un recinto per il bestiame, ed \u00e8 governato da un capofamiglia. La ricchezza della famiglia si conta in capi di bestiame; nel conteggio per\u00f2 vengono incluse le donne da marito, perch\u00e9 l'acquisto di una moglie costa allo sposo un certo numero di capi.\nLa religione tradizionale xhosa \u00e8 animista; attorno al dio della creazione, uDali o Tixo, si sviluppa un complesso olimpo di spiriti, benevoli e malevoli. Il rapporto fra lo Xhosa e il divino \u00e8 mediato da diverse figure di \"sacerdoti\": i \"sangoma\" sono streghe o stregoni, depositari della magia (suddivisa in magia bianca e magia nera) e capaci di divinazione; gli \"igqirha\" sono guaritori, specialmente importanti per contrastare i malefici dei \"sangoma\"; e infine gli \"ixhwele\" sono erboristi, depositari della medicina tradizionale Xhosa. In tutti e tre i tipi di figure le donne sono preponderanti; trascorrono 5 anni come apprendiste prima di diventare indipendenti. Una percentuale significativa della popolazione Xhosa \u00e8 cristiana, soprattutto devoti di \"Chiese Iniziate Africane\" come la Chiesa Cristiana di Sion.\nFra i riti religiosi tradizionali degli xhosa sopravvissuti fino a oggi c'\u00e8 la circoncisione dei maschi nell'et\u00e0 della pubert\u00e0. I ragazzi che la subiscono si cospargono il corpo di argilla bianca e si ritirano dal villaggio, in modo da non poter essere visti (soprattutto dalle ragazze). L'operazione viene eseguita dagli stregoni senza alcun tipo di precauzione medica o igienica, ed \u00e8 spesso causa di infezioni anche gravi; le autorit\u00e0 sudafricane stanno facendo pressioni sugli Xhosa perch\u00e9 acconsentano a usare attrezzature sanitarie moderne per questo antichissimo rito.\nLa tradizione orale xhosa \u00e8 tramandata dagli \"iimbongi\" (singolare \"imbongi\"), o \"cantanti di lodi\". Tradizionalmente, gli iimbongi vivono vicino al capo del clan e lo accompagnano nelle occasioni importanti (l'imbongi Zolani Mkiva precedeva Nelson Mandela nella cerimonia di inaugurazione della Presidenza nel 1994). Le poesie degli iimbongi tradizionalmente elogiano le qualit\u00e0 e le imprese del leader xhosa, ma possono anche contenere critiche aperte; in qualche modo, la figura dell'imbongi pu\u00f2 essere paragonata a quella del menestrello delle corti occidentali.\nGli xhosa sono celebri per le decorazioni in perline colorate dei loro abiti; i colori usati e il disegno complessivo distinguono i vari clan.\nXhosa celebri.\nPersonaggi celebri appartenenti a questa etnia sono:"}
{"id": "100849", "revid": "11694", "url": "https://it.wikipedia.org/wiki?curid=100849", "title": "Zedoaria", "text": ""}
{"id": "100857", "revid": "1565657", "url": "https://it.wikipedia.org/wiki?curid=100857", "title": "Oryx gazella", "text": "L'orice gazzella (Oryx gazella ) \u00e8 un'antilope africana di grossa taglia. \u00c8 una delle quattro specie note di orice (\"Oryx\").\nIn afrikaans e in inglese viene chiamata gemsbok, a causa di una certa somiglianza con il camoscio (\"gemsbock\" in olandese), con cui per\u00f2 non ha alcun particolare legame di parentela.\nAlcune tassonomie riportano l'\"Oryx beisa\" come sottospecie dell'orice gazzella; l'interpretazione pi\u00f9 diffusa distingue invece le due specie.\nDescrizione.\nL'orice \u00e8 un bovide di grossa taglia, di altezza al garrese compresa fra 115 e 125 cm e lunghezza da 180 a 195 cm. Le femmine pesano da 180 a 225\u00a0kg; i maschi possono arrivare a 240\u00a0kg. Il collo \u00e8 muscoloso e sorregge una testa adornata da due grandi corna ad anelli che possono raggiungere i 150 cm di lunghezza. Le corna delle femmine sono in genere pi\u00f9 corte e sottili di quelle dei maschi.\nIl muso presenta delle striature nere che vanno dalla base delle corna fino alle narici, per poi piegare indietro passando attorno e sotto gli occhi. Sono neri anche il collo e la parte inferiore del dorso, e altre striature scure sono presenti attorno alle zampe e dalla coda fino a parte del dorso. La parte inferiore delle zampe, del muso e il ventre sono bianchi; il resto del corpo \u00e8 grigio-marrone.\nDistribuzione e habitat.\nL'orice gazzella \u00e8 presente in diverse regioni dell'Africa meridionale, sia orientale (per esempio in Tanzania) che occidentale (Namibia). Alcuni esemplari sono stati reintrodotti nei parchi nazionali del Sudafrica, regione da cui l'orice gazzella era scomparso. Popolazioni di orici gazzella sono state introdotte dall'uomo in Messico e negli Stati Uniti.\nPredilige le praterie boschive e umide e le savane, ad altitudini comprese fra 900 e 1200\u00a0m. La si trova anche in aree semi-desertiche e persino sulle dune del deserto del Namib. Nelle aree pi\u00f9 inospitali, l'orice pu\u00f2 sfruttare la sua capacit\u00e0 di accumulare grasso e di aumentare la propria temperatura corporea (da 35 a 45 gradi) per ritardare la perdita di liquidi per sudorazione.\nBiologia.\nL'orice gazzella \u00e8 un animale gregario, che vive in branchi di qualche decina di individui (i gruppi crescono fino a qualche centinaio di individui durante le migrazioni). Il branco comprende sia maschi che femmine, ma in genere predominano queste ultime. I branchi piccoli possono essere formati da individui di entrambi i sessi o di un sesso solo.\nAll'interno del gruppo si distingue un maschio dominante e, in posizione subordinata, una femmina dominante. In gruppi molto grandi pu\u00f2 esserci un secondo maschio semi-dominante, detto maschio beta. La gerarchia dei maschi viene stabilita con piccoli combattimenti.\nRiproduzione.\nIl maschio dominante di un gruppo si accoppia con tutte le femmine fertili. Non esiste una vera e propria stagione degli amori, dipende dalla disponabilit\u00e0 di cibo. Le femmine diventano sessualmente mature a circa due anni; la gestazione dura fra gli otto e i nove mesi, e dopo il parto le femmine possono tornare a concepire quasi immediatamente. I piccoli, alla nascita, pesano fra i nove e quindici chilogrammi e sono completamente marroni. Vengono tenuti nascosti, e le femmine li raggiungono due o tre volte al giorno per allattarli. Dopo circa cinque mesi, i cuccioli sviluppano il manto striato degli adulti e diventano indipendenti.\nAlimentazione.\nL'orice si nutre generalmente d'erba, ma in caso di necessit\u00e0 pu\u00f2 adattarsi a cibarsi di tuberi e radici. Il fabbisogno di acqua (circa 3 litri al giorno per ogni 100\u00a0kg di peso) viene soddisfatto soprattutto mangiando meloni selvatici.\nPredatori.\nI principali nemici naturali dell'orice gazzella sono i grandi felini (leoni, ghepardi, leopardi), le iene maculate e i licaoni. La maggior parte dei predatori, tuttavia, evita di attaccare gli esemplari adulti a causa delle loro lunghe corna affilate."}
{"id": "100859", "revid": "1610933", "url": "https://it.wikipedia.org/wiki?curid=100859", "title": "Orice gazzella", "text": ""}
{"id": "100864", "revid": "916580", "url": "https://it.wikipedia.org/wiki?curid=100864", "title": "Mountain bike", "text": "La mountain bike (spesso abbreviata in MTB, acronimo di \"Mountain/Trials Bike o Mountain Trail Bike\"; in italiano, \"rampichino\") \u00e8 una bicicletta strutturata in maniera da potersi muovere anche fuori da strade asfaltate, sia in salita che in discesa; generalmente si distingue da altri tipi di biciclette, grazie alle sospensioni (quasi sempre ammortizzate), ma non solo: la mountain bike infatti monta gomme molto pi\u00f9 larghe e tassellate rispetto a una bicicletta da corsa; esistono vari materiali di cui \u00e8 composto il telaio di una mountain bike ad esempio alluminio, carbonio, acciaio ecc; la differenza consiste nel peso, infatti il carbonio \u00e8 molto pi\u00f9 leggero dell'alluminio.\nEsistono vari tipi di mezzi in base ai sentieri che si vogliono percorrere e all'uso generale che se ne vuol fare: una \"front\" \u00e8 una bicicletta che in genere monta solo la forcella ammortizzata per smorzare le sollecitazioni sulla ruota anteriore, mentre il carro \u00e8 di tipo rigido (\"hardtail\") in modo da evitare lo spreco di energia durante la pedalata vigorosa, impedendo l'oscillazione verticale del telaio (viene utilizzata ove la discesa non presenti troppe insidie), mentre una bicicletta che monta oltre alla forcella anche un mono ammortizzatore posteriore \u00e8 detta \"full\" (generalmente utilizzata in categorie come downhill e enduro); esiste un'eccezione per le mountain bike che non sempre possiedono sospensioni e sono dette fatbike: esse montano un tipo di copertone molto ampio perch\u00e9 questa bicicletta \u00e8 spesso utilizzata in terreni estremi (neve, sabbia ecc.) dove una semplice mountain bike limiterebbe l'accesso.\nStoria.\nLa mountain bike moderna nasce alla fine degli anni settanta in California, dopo un lungo periodo in cui venivano usate biciclette adattate, dette \"clunker\" (catorcio), per far gare in discesa su strade forestali. Si ritiene che la prima bicicletta appositamente costruita per l'uso fuoristrada sia quella di Joe Breeze, nel 1978. Successivamente Gary Fisher, Charlie Kelly e Tom Ritchey si associarono nella MountainBikes. Nei primi anni ottanta vennero vendute le prime mountain bike prodotte su larga scala, che a quel tempo erano poco pi\u00f9 che biciclette da corsa irrobustite, con manubrio dritto e gomme pi\u00f9 larghe.\nNei vent'anni a cavallo del 2000 il \"mountain biking\" \u00e8 diventato uno sport fra i pi\u00f9 diffusi, e il mercato e la nascita di competizioni sportive basate sulle specialit\u00e0 del \"mountain biking\" hanno permesso uno sviluppo tecnologico continuo, per cui oggi sono possibili attivit\u00e0 che una volta non erano nemmeno pensabili.\nDescrizione.\nFra le biciclette, le mountain bike sono sicuramente le pi\u00f9 complesse. Il funzionamento generale e i componenti principali sono sempre quelli, ma oltre ad essere generalmente pi\u00f9 robusti presentano delle differenze caratterizzanti ed elementi specifici della mountain bike.\nTelaio.\nI telai sono caratterizzati dall'avere una geometria tendenzialmente pi\u00f9 compatta di quelli per bici da strada, per conferire maneggevolezza e resistenza. In questo senso \u00e8 diffusa la geometria \"sloping\" (in discesa) in cui il tubo orizzontale \u00e8 particolarmente inclinato verso il basso, congiungendosi a un tubo verticale molto corto. Un'altra differenza \u00e8 nei telai con sospensione posteriore, in cui il carro ha un sistema di snodi per permettere il movimento verticale della ruota. I principali materiali usati sono:\nGeometria.\nLa geometria del telaio ha un ruolo fondamentale nel determinare le capacit\u00e0 e le inclinazioni di una mountain bike. Infatti rispetto alle altre biciclette, che hanno tutte un utilizzo simile, fra le mountain bike le geometrie possono variare molto. Seguono alcune delle variabili; occorre tener presente che in molti casi sono interdipendenti.\nIn tutto questo \u00e8 da considerare anche dove si pone il baricentro del ciclista: se \u00e8 pi\u00f9 avanzato sar\u00e0 pi\u00f9 orientato alla salita, se \u00e8 arretrato \u00e8 adatto alla discesa.\nSospensioni.\nLe sospensioni sono la pi\u00f9 evidente differenza fra una moderna mountain bike e le altre biciclette. Le tecnologie in questo ambito ereditano molto da quelle gi\u00e0 sviluppate per altri veicoli. Le mountain bike si differenziano per essere rigide, con sola sospensione anteriore (\"front suspended\", \"front\", \"hardtail\") o biammortizzate (\"full suspended\", \"full\").\nCon gli ammortizzatori, per lo pi\u00f9 idraulici, vengono usati molle ed elastomeri nei casi pi\u00f9 economici, sistemi pneumatici in quelli in cui \u00e8 ricercata leggerezza e molle solo nelle situazioni pi\u00f9 gravose, in quanto soluzione pi\u00f9 pesante.\nA seconda del costo ve ne sono di pi\u00f9 o meno sofisticate e possono avere varie regolazioni idrauliche quali il bloccaggio completo, lo smorzamento e la regolazione dell'altezza.\nIl comportamento delle sospensioni posteriori (impropriamente note nel campo come \"ammortizzatori\") varia molto a seconda della struttura che usano. Le principali ricadono nelle categorie del pivot singolo e del quadrilatero (\"4-bar\"). La seconda comprende alcune varianti brevettate, quali il giunto Horst, il quadrilatero Lawwill e sistemi a bracci corti come VPP di Santa Cruz, Maestro di Giant, ognuno con i suoi particolari punti di forza. Lo schema di sospensione posteriore infatti determina l'effetto delle forze trasmesse fra ruota e pedali tramite la catena (\"pedal kickback\", \"bobbing\") e l'effetto affondante del freno.\nTrasmissione.\nLa trasmissione di una mountain bike \u00e8 caratterizzata soprattutto da rapporti pi\u00f9 corti, adatti a pedalare su terreni impervi e ripidi.\nGuarnitura.\nLa guarnitura tradizionale comprende tre corone (tripla), ma sono diffuse anche doppie e monocorona. Il monocorona \u00e8 particolarmente usato su mezzi destinati al \"gravity\" e al cross country, che hanno orientamenti specifici e non necessitano di un'amplissima gamma di rapporti. Nei mezzi destinati all'uso pi\u00f9 intenso \u00e8 comune montare, se non gi\u00e0 presente, un resistente anello chiamato \"bash ring\" per proteggere le corone. Il bash pu\u00f2 anche essere fisso e montato sul lato interno, e di solito \u00e8 abbinato a un sistema guidacatena e tendicatena, che impedisce la caduta della catena dalle corone.\nCambio e deragliatore.\nCome nelle biciclette tradizionali, la cambiata \u00e8 sempre affidata ai deragliatori a trapezio. Quello posteriore \u00e8 comunemente detto cambio, per distinguerlo da quello anteriore. Esistono comandi a grilletto e a rotazione (integrati nella manopola del manubrio). Il cambio \u00e8 di solito caratterizzato dall'avere il tensionatore particolarmente lungo rispetto a quello delle bici da corsa, perch\u00e9 la maggior ampiezza di rapporti richiede maggiori variazioni di lunghezza della catena.\nLa tecnologia dei deragliatori non \u00e8 particolarmente indicata al mountain biking, in quanto espone parti delicate a urti, sporco e fango. Esistono alcune alternative, quali i mozzi posteriori a cambio interno Rohloff e Alfine, il sistema Pinion e la guarnitura Hammerschmidt. Le ultime due in particolare sono dedicate all'uso fuoristrada, proteggendo i meccanismi di cambiata e riducendo l'ingombro della corona. In genere per\u00f2 tutte queste soluzioni, sebbene efficaci, non sono leggere ed efficienti come deragliatori, corone e pignoni, che rimangono di gran lunga i pi\u00f9 diffusi.\nPedali.\nI pedali si dividono fra due categorie principali: \"flat\" (piatti) e a sgancio rapido.\nI pedali flat sono i classici pedali da bicicletta, evolutisi con un'ampia superficie d'appoggio che pu\u00f2 presentare dei piccoli pioli (\"pin\") che impediscono o riducono lo scivolamento del piede anche in caso di fango. I \"flat\" sono i pi\u00f9 adatti a chi inizia e a chi pratica discipline pi\u00f9 orientate alla guida o frequenta luoghi poter appoggiare a terra un piede pu\u00f2 impedire gravi cadute (es: cicloalpinismo). Tuttavia molto dipende anche dalle preferenze del ciclista.\nI pedali a sgancio rapido invece, da usare con apposite scarpette munite di tacchette, \u00e0ncorano il piede alla bicicletta e aiutano a generare una pedalata pi\u00f9 rotonda ed efficace (i pedali vengono non solo spinti ma anche tirati verso l'alto). Comunemente noti anche come SPD (Shimano Pedaling Dynamics) dal nome del sistema ideato da Shimano che per primo li ha introdotti, si agganciano automaticamente premendo il piede sul pedale e si sganciano con una torsione laterale, in genere regolabile nella forza. A differenza dei pedali da strada, gli SPD possono essere utilizzati su ambo i lati, offrendo una possibilit\u00e0 in pi\u00f9 di aggancio nel caso il fango o la terra blocchino la molla del pedale stesso. Intorno all'aggancio c'\u00e8 una base d'appoggio, pi\u00f9 piccola o assente per il cross country e pi\u00f9 ampia per le discipline \"gravity\".\nRuote.\nLe ruote non sono diverse da quelle delle altre biciclette, se non per la maggior solidit\u00e0 generale e per la capacit\u00e0 di alloggiare copertoni di sezione maggiorata. Parte della maggior robustezza \u00e8 data in alcuni casi dai perni dei mozzi, che possono avere un diametro fra i 9 e i 20 millimetri. A parte il caso pi\u00f9 piccolo, infatti, si tratta di cosiddetti perni passanti che si innestano solidamente nella forcella o nel carro, garantendo una maggior resistenza alla torsione.\nAltra caratteristica \u00e8 stata la predominanza, fino a un certo punto, dello standard da 26 pollici, che \u00e8 una misura indicativa del diametro della ruota completa di copertone, mentre il cerchio misura 559 millimetri. A partire dal 2010\nper\u00f2 nel mercato si sono affermati altri standard, primo fra tutti quello da 29 pollici. Anche in questo caso si riferisce al diametro totale, tanto che il solo cerchio ha in effetti il classico formato 700c (\u2300 622\u00a0mm) delle biciclette da corsa, da trekking e da citt\u00e0. Le biciclette progettate per ruote da 29 pollici vengono dette anche 29er. Un altro standard \u00e8 quello da 27,5\", con cerchio 650b (\u2300 584\u00a0mm).\nLa presenza dei vari standard permette un diverso compromesso fra agilit\u00e0, robustezza, peso, aderenza al terreno e resistenza al rotolamento. Una ruota pi\u00f9 grande fornisce una maggior impronta a terra e rotola meglio, ma \u00e8 meno robusta lateralmente, pesa di pi\u00f9 ed ha maggior momento di inerzia ed effetto giroscopico. In generale dunque le ruote pi\u00f9 grandi si adattano meglio alle discipline pi\u00f9 regolari, mentre quelle pi\u00f9 piccole a quelle pi\u00f9 tecniche. Anche qui per\u00f2, molto \u00e8 lasciato comunque al gusto personale.\nUn'ultima piccola differenza dalle altre ruote \u00e8 che quasi tutti i cerchi per mountain bike moderne mancano di una pista frenante, non necessaria con i freni a disco.\nPneumatici.\nGli pneumatici hanno sezione compresa in gran parte in 1,8-2,5 pollici, ma in certi casi (v. fatbike) possono raggiungere i 4,8 pollici (circa 122\u00a0mm). La carcassa ha robustezza e peso variabili a seconda della destinazione d'uso, ed \u00e8 caratterizzata dal TPI (\"Thread Per Inch\", fili per pollice) che \u00e8 una misura del numero e dunque dello spessore dei fili che la compongono.\nIl disegno del battistrada \u00e8 generalmente tassellato: alcuni sono pi\u00f9 adatti al fango, altri a terreni rocciosi, altri ancora a quelli polverosi, ed il mercato propone innumerevoli altre soluzioni. \u00c8 anche diffusa la pratica, in ambito agonistico, di personalizzare il disegno in base alle condizioni della gara.\nAnche le mescole sono particolarmente evolute, con battistrada anche a tripla mescola.\nI copertoni da mountain bike esistono per camera d'aria ed anche tubeless, questi ultimi col vantaggio di poter tenere pressioni di gonfiaggio minori ed avere una maggior aderenza, senza il rischio di forare per pizzicatura. In questo caso \u00e8 diffuso anche l'uso di lattice che sigilla automaticamente le piccole forature da spine.\nManubrio.\nCome il telaio, pu\u00f2 essere in alluminio, acciaio, titanio o fibra di carbonio. Di forma generalmente dritta o poco arcuata, ha una lunghezza che dipende dalla larghezza delle spalle del ciclista, ma in tutte le discipline dove la resa di pedalata non \u00e8 essenziale si preferiscono manubri pi\u00f9 larghi che garantiscono maggior controllo e un miglior supporto contro gli urti della ruota anteriore. Si possono aggiungere speciali appendici \"(Bar End)\", comunemente note come \"corna\", alle estremit\u00e0 del manubrio, che per alcuni sono utili in salita e in particolare in piedi. Tali appendici per\u00f2 sono sempre meno diffuse, perch\u00e9 pericolose in caso di caduta.\nFreni.\nIl principale requisito che i freni da mountain bike devono avere \u00e8 la capacit\u00e0 di lasciare spazio a sufficienza da evitare accumuli di fango tra il cerchione ed il pattino del freno. Fino alla fine degli anni novanta erano impiegati universalmente \"freni Cantilever\", gi\u00e0 in uso nel ciclocross, poi sostituiti pian piano da freni a V. I freni a V sono leggeri, economici e di facile manutenzione. \nUltima variante dei freni ad azione sul cerchio sono quelli idraulici di Magura.\nA partire dal 1997, con la commercializzazione degli Hayes Mag,\nsi sono diffusi i freni a disco idraulici, simili per costruzione e funzionamento a quelli motociclistici. Possono essere usati solo con ruote appositamente progettate, con raggiature adatte al forte momento torcente che si crea fra il mozzo e il cerchio in frenata. Anche il telaio e la forcella devono essere predisposti con gli appositi supporti per il fissaggio della pinza.\nI freni a disco sono stati una notevole innovazione. La maggior potenza, modulabilit\u00e0 ed affidabilit\u00e0 della frenata hanno permesso di raggiungere velocit\u00e0 maggiori, affrontare discese pi\u00f9 ripide e tecniche e quindi hanno influenzato anche la larghezza delle gomme, l'importanza di sospensioni che tenessero le ruote a contatto del terreno e in generale l'entit\u00e0 degli stress a cui una mountain bike \u00e8 sottoposta.\nEsistono anche freni a disco meccanici, in cui la pressione \u00e8 impressa alle pasticche tirando un cavo, ma al contrario di quelli idraulici spingono solo una delle pasticche contro il disco, offrono una frenata molto simile a quella dei freni idraulici, ma a differenza di questi, la frenata \u00e8 meno istantanea\nIl reggisella telescopico.\nSul mercato ormai da diversi anni diventa popolare a partire dal 2010 con l'entrata sul mercato di pi\u00f9 prodotti in concorrenza tra loro (Crank Brothers, KS, X-fusion e Rock Shox i pi\u00f9 diffusi). Imprescindibile sulle mountain bike da enduro, consente di abbassare e alzare la sella continuando l'azione pedalatoria o di guida e garantendo la massima efficienza sia in salita con la sella alta che in discesa con la sella abbassata. Nei modelli pi\u00f9 evoluti il comando di azionamento si trova sul manubrio, negli altri sotto la parte anteriore della sella.\nTipologie.\nEsistono molti tipi di mountain bike, che corrispondono all'incirca alle attivit\u00e0 comprese nel mountain biking. La classificazione \u00e8 particolarmente granulare e difficilmente netta. Per questo, anche se \u00e8 utile avere dei termini convenzionali da usare, \u00e8 pi\u00f9 importante conoscere i fattori che principalmente differenziano un modello dall'altro: la geometria del telaio, l'escursione delle sospensioni, e il tipo di componenti che monta.\nCross country.\nSono mountain bike sviluppate appositamente per le competizioni di cross country, la cui enfasi sulle salite e il mantenimento di un'alta velocit\u00e0 media richiedono biciclette leggere ed efficienti. Negli anni ottanta e primi novanta le mountain bike da XC avevano telai leggeri in acciaio e forcelle rigide. Durante gli anni novanta si sono evolute, passando a telai in alluminio e forcelle ammortizzate (generalmente 80\u2013100\u00a0mm). Con il miglioramento delle tecnologie e l'uso di compositi in carbonio, anche nell'XC si \u00e8 iniziato ad usare biciclette biammortizzate con escursioni leggermente maggiori, specie nel caso di competizioni marathon che richiedono lunghe permanenze in sella.\nIl peso di una bicicletta da cross country pu\u00f2 scendere sotto gli 8\u00a0kg. La geometria, che pone il ciclista in posizione molto avanzata, favorisce l'arrampicata e la reattivit\u00e0 (cio\u00e8 una rapida risposta ai colpi di pedale) e tralascia la stabilit\u00e0 e le capacit\u00e0 discesistiche, quindi non necessita nemmeno di freni particolarmente potenti, che tra l'altro sarebbero pi\u00f9 pesanti. Possono essere monocorona, in particolare se destinate a ciclisti allenati. Le ruote da 29\" trovano un utilizzo ideale su queste biciclette. Per la loro semplicit\u00e0 sono disponibili anche in versioni particolarmente economiche, ma il peso pu\u00f2 arrivare anche a 15\u00a0kg.\nAll mountain.\nLe biciclette da \"all mountain\" sono dedicate alla disciplina ricreativa nota anche come cicloescursionismo. Si tratta di un compromesso fra doti di pedalabilit\u00e0, discesa, affidabilit\u00e0 e comodit\u00e0. Generalmente sono \"full suspended\" con escursioni (regolabili) di 140\u2013150\u00a0mm, hanno una forcella con steli da 32\u00a0mm, un peso di 12\u201315\u00a0kg, una geometria stabile quanto basta per una discesa non competitiva e che permette al ciclista di arretrare per superare tratti ripidi, ma che non pregiudica la pedalabilit\u00e0 in salita. \u00c8 comune una guarnitura doppia con bash ring, con rapporti corti per affrontare lunghe salite. Le ruote da 27,5\" sono candidate ideali per un mezzo da all mountain. Strette parenti di queste biciclette sono quelle da trail e da enduro.\nLe biciclette da trail sono una via di mezzo fra full da marathon e da all mountain. Le escursioni sono intorno ai 130\u00a0mm e condividono l'affidabilit\u00e0 delle all mountain, tuttavia sono pi\u00f9 orientate alla pedalabilit\u00e0 e meno alla discesa. Il peso non supera i 13\u00a0kg. Si segnala che in questo ampio segmento non sono rare biciclette in acciaio a sola ammortizzazione anteriore, dette in certi casi front da enduro.\nEnduro.\nLe mountain bike da enduro sono simili alle all mountain, ma in genere si tratta di mezzi da competizione. Hanno generalmente 160\u00a0mm di escursione, perni passanti alle ruote e forcella con steli da 34 o 36\u00a0mm per la maggior rigidit\u00e0 richiesta, ammortizzatore posteriori con piggyback, possono essere monocorona e hanno un peso paragonabile a quello delle all mountain. Per le ruote si usa il formato da 27,5\".\nFreeride.\nLe mountain bike da freeride sono destinate al \"gravity\", generalmente da bike park. Facendo affidamento a risalite meccanizzate (impianto a fune o furgone) la pedalabilit\u00e0 non \u00e8 quasi mai una necessit\u00e0, al contrario della robustezza e, secondariamente, delle doti in discesa. Le sospensioni di circa 180\u00a0mm sono prevalentemente a molla, il telaio e l'allestimento le rendono capaci di subire gli abusi della disciplina. Le ruote, da 26\" o 27.5\", sono larghe e robuste e i pesi possono variare. Alcuni infatti preferiscono montare componenti pi\u00f9 leggeri per poter occasionalmente pedalare in salita; si parla in questi casi di \"freeride\" leggero.\nDownhill.\nLe mountain bike da downhill sono sviluppate intorno all'omonima competizione, una gara di discesa a tempo su tracciati variabilmente veloci e tecnici. Devono sostenere velocit\u00e0 molto alte, per cui hanno una geometria molto stabile, con passo lungo e angoli di sella e sterzo molto distesi. La forcella \u00e8 a doppia piastra, generalmente a molla, con steli da 40\u00a0mm affinch\u00e9 rimanga rigida e ha 200\u00a0mm di escursione. Si sperimentano anche sospensioni ad aria, perch\u00e9 la leggerezza \u00e8 un fattore importante per le biciclette da downhill: meno inerzia significa pi\u00f9 accelerazione e soprattutto frenate pi\u00f9 corte. Anche le ruote e il resto dei componenti infatti non sono votati completamente alla robustezza come nelle biciclette da freeride, ma sono un compromesso con il peso. Il formato delle ruote \u00e8 generalmente da 27,5.\nAltri.\nAltri modelli di mountain bike sono destinati a particolari usi: trial, \"four-cross\", \"street\" (molto simili alla BMX). Le dirt jump e le slopstyle sono usate soprattutto per compiere varie evoluzioni in aria; di solito questo tipo di biciclette hanno la particolarit\u00e0 di avere un telaio molto robusto e ruote da 26. A parte le prime 2, particolarmente specializzate, le altre si somigliano molto, essendo per lo pi\u00f9 front piccole e robuste destinate a compiere evoluzioni."}
{"id": "100865", "revid": "1305772", "url": "https://it.wikipedia.org/wiki?curid=100865", "title": "MTB", "text": ""}
{"id": "100866", "revid": "879070", "url": "https://it.wikipedia.org/wiki?curid=100866", "title": "Phocoenidae", "text": "Le focene sono piccoli cetacei Odontoceti della famiglia Phocoenidae. Sono diverse dai delfini, sebbene la parola \"focena\" sia stata usata per riferirsi ad ogni piccolo delfino, specialmente dai marinai e dai pescatori. La differenza pi\u00f9 notevole tra questi due gruppi \u00e8 che le focene hanno denti appiattiti a forma di spatola, diversi dai denti conici dei delfini.\nIl nome focena nella lingua italiana di oggi deriva dal greco \u03c6\u03ce\u03ba\u03b1\u03b9\u03bd\u03b1.\nIl nome inglese per \"focena\", \"porpoise\", deriva dal francese \"pourpois\", che deriva dal latino medievale \"porcopiscus\" (\"porcus\" maiale + \"piscus\" pesce).\nLe focene, suddivise in otto specie, vivono in tutti gli oceani, specialmente nei pressi della costa. La meglio conosciuta \u00e8 probabilmente la focena comune (\"Phocoena phocoena\"), presente in tutto l'emisfero settentrionale.\nTassonomia ed evoluzione.\nLe focene, insieme a balene e delfini, discendono da mammiferi di terraferma e sono imparentate con gli animali ungulati. Esse entrarono in acqua approssimativamente 50 milioni di anni fa, nell'Eocene inferiore. La famiglia delle focene si svilupp\u00f2 verso la fine del Miocene. Durante il Pliocene (circa 3 milioni di anni fa) vissero alcune focene dall'aspetto bizzarro, come \"Semirostrum\".\nIbridi tra focene comuni maschi e focenoidi femmine scoperti recentemente indicano che le due specie siano in effetti membri dello stesso genere.\nCaratteristiche fisiche.\nLe focene tendono ad essere pi\u00f9 piccole ma pi\u00f9 robuste dei delfini. Hanno teste piccole ed arrotondate e mascelle smussate al posto del rostro. Mentre i delfini hanno un \"melone\" rotondo e bulboso, le focene ne sono prive. I loro denti sono a forma di spatola; invece i delfini hanno denti conici. Inoltre, una pinna dorsale di focena \u00e8 generalmente triangolare, piuttosto che ricurva come quella di molti delfini e delle grandi balene. Alcune specie hanno piccole escrescenze, note come tubercoli, sul margine anteriore della pinna dorsale. La funzione di queste escrescenze \u00e8 sconosciuta.\nQuesti animali sono i cetacei pi\u00f9 piccoli, raggiungendo lunghezze massime di 2,5 metri; la specie pi\u00f9 piccola \u00e8 la focena del Golfo di California, che non misura pi\u00f9 di 1,5 m. In termini di peso la pi\u00f9 leggera \u00e8 la neofocena di 30-45 chilogrammi e la pi\u00f9 pesante \u00e8 il focenoide di 150\u2013200\u00a0kg. A causa delle loro piccole dimensioni, le focene disperdono in acqua il calore corporeo pi\u00f9 rapidamente di altri cetacei. La loro forma tozza, che minimizza l'area della superficie, \u00e8 un adattamento per ridurre la dispersione del calore. Anche lo spesso strato di grasso le isola dal freddo. Le piccole dimensioni delle focene richiedono a questi animali di nutrirsi frequentemente, piuttosto che di fare affidamento sulle riserve di grasso.\nStoria naturale.\nLe focene hanno sviluppato molto la strategia-R, paragonate con i delfini: in parole povere, allevano i piccoli pi\u00f9 velocemente dei delfini. Le femmine dei focenoidi e delle focene comuni rimangono gravide di un solo piccolo ogni anno e la gravidanza dura circa 11 mesi. Sebbene la durata di vita della maggior parte delle specie sia sconosciuta, raramente sono stati trovati esemplari pi\u00f9 vecchi di sedici anni.\nComportamento.\nLe focene sono predatrici di pesci, calamari e crostacei. Sebbene siano in grado di immergersi fino a 200 m, generalmente cacciano nelle basse acque costiere. Si trovano pi\u00f9 comunemente in piccoli gruppi di meno di dieci individui. Raramente, alcune specie formano raggruppamenti di breve durata di alcune centinaia di animali. Come tutti gli odontoceti sono in grado di usare l'ecolocazione per trovare le prede e per coordinare i gruppi. Le focene sono veloci nuotatrici - il focenoide \u00e8 ritenuto uno dei cetacei pi\u00f9 veloci, con una velocit\u00e0 di 55\u00a0km/h. Le focene tendono ad essere meno acrobatiche e pi\u00f9 guardinghe dei delfini.\nImpatto umano.\nLe catture accidentali (\"bycatch\") nelle reti da pesca sono la loro maggiore minaccia. Una delle specie di cetacei pi\u00f9 a rischio \u00e8 la focena del Golfo di California, che ha una distribuzione limitata al golfo di California, un'area densamente industrializzata. In alcuni paesi, vengono cacciate a scopo alimentare o per usarne la carne come esca. Le focene vengono tenute di rado negli zoo o nei delfinari, dal momento che non sono in grado di adattarsi bene alla vita in cattivit\u00e0 e non sono facili da addestrare come i delfini."}
{"id": "100867", "revid": "1652635", "url": "https://it.wikipedia.org/wiki?curid=100867", "title": "Lama glama", "text": "Il lama (Lama glama ) \u00e8 un grosso camelide originario del Sudamerica. \nIl Lama \u00e8 una specie domestica che deriva dal Guanaco e a questo assomiglia per la morfologia e per il comportamento. La maggioranza dei lama presenti in natura \u00e8 costituita da soggetti allevati allo stato brado e non da vere e proprie popolazioni selvatiche. Vista la sua docilit\u00e0 e robustezza, era l\u2019animale domestico pi\u00f9 diffuso in epoca preispanica.\nTalvolta, il termine \"lama\" viene utilizzato pi\u00f9 genericamente per indicare tutte e quattro le specie sudamericane appartenenti alla famiglia Camelidae: il lama propriamente detto, la vigogna, l'alpaca e il guanaco.\nLe dimensioni maggiori e una testa meno tonda sono le caratteristiche che differenziano il lama dall'alpaca. Le differenze fra cammello e lama sono invece assai pi\u00f9 numerose, manifestazione fenotipica della pi\u00f9 antica separazione filogenetica. La differenza pi\u00f9 evidente \u00e8 l'assenza di gobbe nel lama.\nEsistono due razze domestiche di Lama: i Lama K'ara (o Q'ara) o Pelada sono pi\u00f9 grandi e robusti e con il pelo pi\u00f9 corto perch\u00e9 erano stati selezionati per la soma; mentre i Lama Chaku o Lanuda sono pi\u00f9 piccoli e con il pelo pi\u00f9 lungo e venivano allevati pi\u00f9 per il vello.\nEtimologia e scoperta.\n\"Lama\" era un termine utilizzato dai peruviani per designare quella piccola popolazione di animali che, prima della conquista spagnola, erano gli unici ungulati addomesticati del paese. Tali animali erano allevati non solo per il loro valore quali bestie da soma, ma anche per la loro carne, la lana, e le pelli conciate. Essi erano dunque utilizzati al posto dei cavalli, dei buoi, delle pecore e delle capre del Vecchio Mondo. Oggi, invece, il termine \"lama\" \u00e8 utilizzato per indicare una specie in particolare anche se, in certi casi, viene ancora mantenuto il suo senso generico (comprendendo cos\u00ec tutte e quattro le specie di camelidi sudamericani). In Nordamerica, si sta diffondendo l'allevamento dei lama non solo per ottenere fibre tessili, ma anche perch\u00e9 essi sono degli ottimi guardiani di greggi, che proteggono dagli attacchi dei coyote. Si difende sputando gli acidi dell'intestino.\nIn italiano esiste anche il termine \"camelopecora\", non comune.\nAlimentazione.\nI lama mangiano principalmente erbe, foglie, germogli di arbusti e alberi, licheni e funghi.\nA differenza dei cammelli in Africa e in Asia che stanno per giorni o settimane senza acqua, gli altri lama sudamericani ed i loro parenti hanno bisogno di bere acqua regolarmente."}
{"id": "100892", "revid": "767487", "url": "https://it.wikipedia.org/wiki?curid=100892", "title": "Dactylorhiza maculata", "text": "La concordia (Dactylorhiza maculata ) \u00e8 una pianta erbacea appartenente alla famiglia delle Orchidacee.\nEtimologia.\nIl nome generico (\"dactylorhiza\") \u00e8 formato da due parole greche: \u201cdito\u201d e \u201cradice\u201d e si riferisce ai suoi tuberi suddivisi in diversi tubercoli (tuberi a forma digito-palmata). L'epiteto specifico (\"maculata\") fa riferimento alle foglie macchiate.\nIl binomio scientifico di questa pianta inizialmente era \"Orchis maculata\", proposto dal botanico e naturalista svedese Carl von Linn\u00e9 (1707 - 1778) in una pubblicazione del 1753, modificato successivamente in quello attualmente accettato (\"Dactylorhiza maculata\"), proposto dal botanico ungherese K\u00e1roly Rezs\u0151 So\u00f3 (1903 \u2013 1980) nel 1962.\nIn lingua tedesca questa pianta si chiama \"Geflecktes Knabenkraut\"; in francese si chiama \"Orchis tachet\u00e9\"; in inglese si chiama \"Spotted-orchid\".\nDescrizione.\nQuesta pianta, fondamentalmente glabra, \u00e8 alta da 15 a 45\u00a0cm (massimo 70\u00a0cm). La forma biologica \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono fascicolate e secondarie da bulbo, e si trovano nella parte superiore dei bulbi.\nFoglie.\nLe foglie sono oblunghe o ovalo-lanceolate, carenate e ripiegate verso l'alto e comunque a disposizione eretta (quasi patente); la superficie presenta delle \"macchie\" scure (da cui il nome della specie) a forma ellissoide-allungata; in alcuni casi le macchie si infittiscono fino a sovrapporsi; sono presenti inoltre delle nervature parallele (non troppo evidenti) disposte longitudinalmente. Le foglie possono essere sia radicali (o basali) che caulinari; entrambe sono amplessicauli e abbraccianti il fusto.\nInfiorescenza.\nL'infiorescenza \u00e8 composta da fiori raccolti in dense spighe. Nella prima fioritura la forma dell'infiorescenza \u00e8 conica, poi a fine fioritura si stabilizza in una forma pi\u00f9 cilindrica. I fiori sono posti alle ascelle di brattee membranose a forma lanceolato-lineare e lunghe quasi come l'ovario (possono presentarsi rosseggianti all'apice). I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Lunghezza dell'infiorescenza: 5 \u2013 15\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). I colori variano dal rosa chiaro fino al porpora ed anche al bianco con screziature pi\u00f9 scure presenti soprattutto sul labello (a volte anche ai margini dei tepali). Dimensione del fiore: 10 \u2013 15\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nAll'interno del genere \"Dactylorhiza\" l'orchidea di questa voce fa parte della sezione \"Maculatae\" caratterizzata dall'avere dei tuberi profondamente divisi in diversi tubercoli e lo sperone del labello pi\u00f9 breve dell'ovario (nell'altra sezione \"Sambucinae\" i tuberi sono divisi solamente all'apice e lo sperone \u00e8 pi\u00f9 lungo dell'ovario).\nIl numero cromosomico di \"D. maculata\" \u00e8: 2n = 40,60,80 (forma tetraploide).\nVariabilit\u00e0.\n\"Dactylorhiza maculata\" subsp. \"maculata\" fa parte del gruppo \"Goup of Dactylorhiza maculata\" (gli altri componenti di questo gruppo sono la subsp. \"fuchsii\" e la subsp. \"saccifera\"; un'altra dozzina di entit\u00e0 fanno parte del gruppo ma non interessano la flora spontanea italiana). La struttura interna di questo gruppo \u00e8 ancora in via di definizione e non trova concordi i vari specialisti del settore. La causa principale di queste difficolt\u00e0 sono dovute alla facilit\u00e0 di ibridazione tra le varie entit\u00e0 ma anche a fenomeni di introgressione: si fissano cos\u00ec in una data area delle popolazioni con caratteri intermedi. Anche i vari areali sono di difficile delimitazione. Ad esempio passando dalle Alpi occidentali a substrato siliceo a quelle orientali a substrato calcareo non si rileva una chiara soluzione di continuit\u00e0 tra i vari gruppi rendendone difficile l'individuazione e/o la separazione. Un altro motivo deriva dalla capacit\u00e0 di queste piante di adattarsi velocemente e facilmente ad ambienti diversi e substrati diversi.\nI caratteri comuni al gruppo possono essere cos\u00ec riassunti:\nSottospecie.\nSono note le seguenti sottospecie:\nLe sottospecie \"Dactylorhiza maculata\" subsp. \"fuchsii\" e \"Dactylorhiza maculata\" subsp. \"saccifera\" sono state elevate elevate al rango di specie (rispettivamente \"Dactylorhiza fuchsii\" e \"Dactylorhiza saccifera\" ).\nIbridi.\nL'orchidea \"Dactylorhiza maculata\" oltre ad ibridarsi con altre specie dello stesso genere, si ibrida facilmente anche con specie di generi diversi (ibridazione intergenerica). L'elenco che segue indica alcuni di questi ibridi intergenerici (questi ibridi non sempre sono riconosciuti da tutti i botanici):\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nUna specie molto simile a quella di questa voce \u00e8 la \"Dactylorhiza majalis\" ; si distingue per i seguenti caratteri: le macchie delle foglie sono meno allungate, le brattee dell'infiorescenza sono pi\u00f9 lunghe e quelle inferiori travalicano l'infiorescenza stessa, quest'ultima tende ad essere meno cilindrica (un po' pi\u00f9 globosa), il fusto \u00e8 cavo (e non pieno), le foglie sono leggermente pi\u00f9 grandi. La \"Dactylorhiza maculata\" pu\u00f2 essere confusa anche con \"Dactylorhiza incarnata\" o con la \"Dactylorhiza traunsteineri\" , ma queste due orchidee sono pi\u00f9 rare e inoltre la prima ha non ha le foglie maculate, mentre la seconda ha un portamento decisamente pi\u00f9 gracile ed esile.\nUsi.\nCucina.\nIn alcune zone del Medio Oriente (Turchia e Iran) con i tuberi si fanno delle minestre. In Grecia i tuberi vengono essiccati e quindi sfarinati. Cuocendo questa farina con miele si prepara una bevanda popolare bevuta soprattutto come prima colazione.\nGiardinaggio.\nL'uso che attualmente viene fatto di queste piante \u00e8 nel giardinaggio rustico e alpino."}
{"id": "100894", "revid": "481666", "url": "https://it.wikipedia.org/wiki?curid=100894", "title": "Passaporto Nansen", "text": "Il passaporto Nansen era un passaporto internazionalmente riconosciuto rilasciato dalla Societ\u00e0 delle Nazioni a profughi e rifugiati apolidi. Concepito nel 1922 da Fridtjof Nansen, scienziato ed esploratore polare Premio Nobel per la pace, e concesso dal parlamento norvegese, nel 1942 era riconosciuto dai governi di 52 paesi.\nIn totale furono emessi circa 450.000 passaporti Nansen, che permisero a centinaia di migliaia di persone apolidi l'emigrazione in un paese diverso da quello di origine.\nIl principio del passaporto Nansen \u00e8 stato ripreso dal documento di viaggio descritto dalla Convenzione di Ginevra del 1951 sullo status dei rifugiati.\nTra gli altri, l'armatore Aristotele Onassis, il pittore Marc Chagall, il compositore Igor' Stravinskij e il coreografo Serge Lifar ebbero un \"passaporto Nansen\"."}
{"id": "100895", "revid": "599013", "url": "https://it.wikipedia.org/wiki?curid=100895", "title": "Sip", "text": ""}
{"id": "100896", "revid": "122972086", "url": "https://it.wikipedia.org/wiki?curid=100896", "title": "Bandiera del Per\u00f9", "text": "La bandiera del Per\u00f9 venne creata da Jos\u00e9 de San Mart\u00edn e adottata nel 1825.\nNel corso della guerra contro la Spagna, vedendo levarsi uno stormo di fenicotteri dal petto bianco e dalle ali rosse, egli avrebbe esclamato: \"Ecco la bandiera della libert\u00e0\".\nDapprima comparsa in varie versioni, la bandiera peruviana \u00e8 composta da tre bande verticali di uguali dimensioni; bianca quella centrale e rosse le due laterali. La versione qui mostrata \u00e8 la bandiera civile. La bandiera di stato ha lo stemma al centro. Il 7 giugno, anniversario della Battaglia di Arica, \u00e8 il giorno della bandiera."}
{"id": "100898", "revid": "125308001", "url": "https://it.wikipedia.org/wiki?curid=100898", "title": "Bandiera della Polonia", "text": "La bandiera della Polonia \u00e8 in uso dall'inizio del XX secolo ed \u00e8 composta da due strisce orizzontali di pari dimensioni: quella superiore bianca e quella inferiore rossa. Nell'insegna civile e in quella di stato \u00e8 presente lo stemma nazionale al centro della banda bianca. L'insegna di guerra \u00e8 come queste ultime ma con l'aggiunta di una coda di rondine che porta ad una proporzione di 10:21.\nIl 7 febbraio 1831 durante la Rivolta di Novembre, la Camera dei deputati della Polonia decise che i colori nazionali della Polonia sarebbero stati quelli dello stemma dell'Unione polacco-lituana, ossia il bianco e il rosso.\nIl 1\u00ba agosto 1919, la Camera dei deputati della Polonia nuovamente indipendente cre\u00f2 la bandiera polacca nella sua attuale forma.\nIn Polonia il giorno della bandiera viene celebrato il 2 maggio sin dal 2004. Non si tratta comunque di una festivit\u00e0 pubblica.\nDimensioni e proporzioni.\nLa bandiera civile ha proporzioni di 5:8 e le due bande orizzontali sono identiche tra loro, quindi occupano met\u00e0 bandiera ciascuna:\nNella bandiera di stato la costruzione delle bande \u00e8 identica ma vengono aggiunte le proporzioni e le distanze dello stemma al centro della banda bianca:"}
{"id": "100899", "revid": "2225", "url": "https://it.wikipedia.org/wiki?curid=100899", "title": "THX1138", "text": ""}
{"id": "100900", "revid": "339392", "url": "https://it.wikipedia.org/wiki?curid=100900", "title": "Guerre stellari - Episodio IV - Una nuova speranza", "text": ""}
{"id": "100901", "revid": "207192", "url": "https://it.wikipedia.org/wiki?curid=100901", "title": "Guerre stellari - Episodio I - La minaccia fantasma", "text": ""}
{"id": "100902", "revid": "207192", "url": "https://it.wikipedia.org/wiki?curid=100902", "title": "Guerre stellari - Episodio II - L'attacco dei cloni", "text": ""}
{"id": "100903", "revid": "207192", "url": "https://it.wikipedia.org/wiki?curid=100903", "title": "Guerre stellari - Episodio III - La vendetta dei Sith", "text": ""}
{"id": "100904", "revid": "991694", "url": "https://it.wikipedia.org/wiki?curid=100904", "title": "Guerre stellari - Episodio V - L'impero colpisce ancora", "text": ""}
{"id": "100905", "revid": "991694", "url": "https://it.wikipedia.org/wiki?curid=100905", "title": "Guerre stellari - Episodio VI - Il ritorno dello Jedi", "text": ""}
{"id": "100906", "revid": "466539", "url": "https://it.wikipedia.org/wiki?curid=100906", "title": "Leopoli", "text": "Leopoli (, ; in polacco: \"Lw\u00f3w\" ; ; in tedesco: \"Lemberg\"; in yiddish: \u05dc\u05e2\u05de\u05d1\u05e2\u05e8\u05d2, traslitterato \"Lemberg\"; in latino: \"Leopolis\", \"la citt\u00e0 del leone\") \u00e8 una citt\u00e0 di 729.842 abitanti dell'Ucraina occidentale, capoluogo dell'oblast' omonima e uno dei maggiori centri culturali dell'Ucraina.\nOgni giorno alla popolazione locale si aggiungono circa 200.000 pendolari. Nella citt\u00e0 si trovano varie industrie, due istituzioni per l'educazione superiore, l'Universit\u00e0 di Leopoli e il Politecnico di Leopoli (in precedenza Universit\u00e0 Tecnica di Leopoli). Leopoli \u00e8 inoltre sede di un'orchestra filarmonica e del Teatro dell'Opera e del Balletto di Leopoli, nonch\u00e9 del Conservatorio di Leopoli. \nDal 1998 il suo centro storico \u00e8 stato inserito nell'elenco dei Patrimoni dell'umanit\u00e0 dell'UNESCO.\nGeografia fisica.\nTerritorio.\nLeopoli \u00e8 collocata sull'altopiano Rostoccja, parte del pi\u00f9 vasto ripiano podolico, a circa 70\u00a0km dal confine polacco e a 160\u00a0km dai monti Carpazi Orientali. L'altezza media \u00e8 di 296 m, ma vi sono molte zone collinari, il suo punto pi\u00f9 alto \u00e8 l'\"Alto Castello\" (\"Vysokyi Zamok\"), a 409 m. Esso \u00e8 posto in una posizione dominante con vista su tutto il centro storico.\nLa vecchia citt\u00e0 fortificata era situata ai piedi dell'altura dell'Alto Castello sulle rive del fiume Poltva. Nel XII secolo, il fiume era un'importante via di comunicazione commerciale. All'inizio del XX secolo \u00e8 stato coperto nel suo tratto cittadino. Il fiume scorre immediatamente al di sotto del viale centrale di Leopoli, il Viale della Libert\u00e0 (\"Prospect Svobody\") e del famoso Teatro dell'Opera.\nClima.\nIl clima di Leopoli \u00e8 del tipo moderato continentale. La temperatura media di gennaio \u00e8 di -4\u00a0\u00b0C, quella di giugno 20\u00a0\u00b0C. La precipitazione media annua \u00e8 di 660\u00a0mm di pioggia, con il massimo quantitativo nel periodo estivo. Il cielo \u00e8 coperto per una media di 66 giorni l'anno.\nStoria.\nLeopoli fu fondata alla met\u00e0 del XIII secolo e subito divenne un importante centro commerciale. Conquistata dal Regno di Polonia nel 1340, rimase sotto l'autorit\u00e0 della Confederazione polacco-lituana quasi senza interruzioni fino al 1772.\nLeopoli era una citt\u00e0 regia della Corona del Regno di Polonia e una delle pi\u00f9 grandi citt\u00e0 della Polonia. Leopoli, come una delle dieci citt\u00e0 pi\u00f9 importanti del regno (come Cracovia, Varsavia, Pozna\u0144 e Danzica), aveva il diritto di partecipare all'elezione del re di Polonia. Nel XVII secolo, Leopoli era la seconda citt\u00e0 pi\u00f9 grande e pi\u00f9 ricca della Polonia dopo Danzica. Nel 1677, il re di Polonia Stanislao Leszczy\u0144ski nacque a Leopoli.\nNel 1772, in seguito alla prima spartizione della Polonia, pass\u00f2 nelle mani degli Asburgo e divenne capitale del Regno di Galizia e Lodomiria. Conosciuta in tedesco come \"Lemberg\", la citt\u00e0 crebbe notevolmente sotto gli Asburgo, passando da una popolazione di circa 30.000 persone all'epoca dell'annessione all'Austria nel 1772 a 206.100 nel 1910. Tra la fine del XVIII e l'inizio del XIX secolo la forte influenza di burocrati austriaci e cechi germanofoni diedero alla citt\u00e0 un carattere che negli anni 1840 era piuttosto austriaco, nel suo ordine e nella comparsa e successo di caff\u00e8 austriaci.\nNel 1773 cominci\u00f2 a essere pubblicata la \"Gazette de Leopoli\", il primo giornale della citt\u00e0. Nel 1784 venne aperta una universit\u00e0 di lingua tedesca; chiusa nel 1805, venne riaperta nel 1817. Il tedesco divenne la lingua dell'istruzione e nel XIX secolo l'amministrazione austriaca tent\u00f2 di germanizzare il sistema scolastico e di governo della citt\u00e0 sicch\u00e9 molte organizzazioni culturali che non avevano un atteggiamento pro-germanico furono chiuse.\nSecondo il censimento austriaco del 1910, il 51% degli abitanti della citt\u00e0 erano cattolici, il 28% ebrei e il 19% appartenevano alla Chiesa greco-cattolica ucraina. Linguisticamente, l'86% della popolazione della citt\u00e0 parlava polacco, mentre l'11% preferiva l'ucraino. Nel 1919, alla caduta dell'Impero austro-ungarico, fu riunita alla Polonia, ricostituitasi come stato indipendente, e rimase polacca per vent'anni. Nel periodo interbellico, Leopoli era la terza pi\u00f9 grande citt\u00e0 polacca (dopo Varsavia e \u0141\u00f3d\u017a).\nDopo il crollo della monarchia asburgica alla fine della prima guerra mondiale, Leopoli divenne un'arena di battaglia tra la popolazione polacca locale e i fucilieri ucraini Sich. Entrambe le nazioni percepivano la citt\u00e0 come parte integrante delle loro nuove statualit\u00e0 che a quel tempo si stavano formando negli ex territori austriaci. La notte tra il 31 ottobre e il 1\u00ba novembre 1918 fu proclamata la Repubblica popolare ucraina occidentale con Leopoli come capitale. 2.300 soldati ucraini dei fucilieri ucraini Sich, che in precedenza erano stati un corpo militare dell'esercito austriaco, presero il controllo della citt\u00e0. La maggioranza polacca della citt\u00e0 si oppose alla dichiarazione ucraina e inizi\u00f2 a combattere contro le truppe ucraine. Durante questo combattimento un ruolo importante fu assunto dai giovani difensori polacchi chiamati Aquilotti di Leopoli.\nLe forze ucraine si ritirarono fuori dai confini di Leopoli entro il 21 novembre 1918, dopo di che elementi di soldati polacchi iniziarono a saccheggiare e bruciare gran parte dei quartieri ebraici e ucraini della citt\u00e0, uccidendo circa 340 civili. Le forze ucraine in ritirata assediarono la citt\u00e0. I fucilieri Sich si erano trasformati nell'esercito ucraino della Galizia (UHA). Le forze polacche aiutarono dalla Polonia centrale, incluso l'Armata blu del generale Haller, equipaggiata dai francesi, sollevarono la citt\u00e0 assediata nel maggio 1919 costringendo l'UHA ad est.\nNonostante la mediazione dell'Intesa tentasse di fermare le ostilit\u00e0 e di raggiungere un compromesso tra belligeranti, la guerra polacco-ucraina continu\u00f2 fino al luglio 1919 quando le ultime forze UHA si ritirarono a est del fiume Zbru\u010d. La frontiera sul fiume Zbru\u010d fu confermata dal Trattato di Varsavia, quando nell'aprile 1920 il feldmaresciallo Pi\u0142sudski firm\u00f2 un accordo con Symon Petljura in cui fu convenuto che per il sostegno militare contro i bolscevichi la Repubblica popolare ucraina rinunciasse alle sue rivendicazioni nei territori della Galizia orientale.\nNell'agosto 1920 Leopoli fu attaccata dall'Armata Rossa sotto il comando di Aleksandr Egorov e Stalin durante la guerra polacco-sovietica, ma la citt\u00e0 respinse l'attacco. Per il coraggio dei suoi abitanti Leopoli ricevette la croce Virtuti Militari da J\u00f3zef Pi\u0142sudski il 22 novembre 1920.\nIl 23 febbraio 1921, il consiglio della Societ\u00e0 delle Nazioni dichiar\u00f2 che la Galizia (compresa la citt\u00e0) si trovava al di fuori del territorio della Polonia e che la Polonia non aveva il mandato di stabilire un controllo amministrativo in quel paese e che la Polonia era semplicemente l'esercito occupante della Galizia, la cui sovranit\u00e0 rimaneva alle Potenze alleate e il destino sarebbe stato determinato dal Consiglio degli ambasciatori presso la Societ\u00e0 delle Nazioni. Il 14 marzo 1923, il Consiglio degli ambasciatori decise che la Galizia sarebbe stata incorporata nella Polonia \u00abmentre \u00e8 riconosciuto dalla Polonia che le condizioni etnografiche richiedono un regime autonomo nella parte orientale della Galizia\u00bb e che \u00abQuesta condizione non \u00e8 mai stata onorata dal governo interbellico\u00bb. Dopo il 1923, la Galizia fu riconosciuta a livello internazionale come parte dello stato polacco.\nDurante il periodo tra le due guerre, Leopoli occup\u00f2 il rango di terza citt\u00e0 pi\u00f9 popolosa della Seconda Repubblica Polacca (dopo Varsavia e \u0141\u00f3d\u017a), e divenne la sede del Voivodato di Leopoli. Dopo Varsavia, Leopoli fu il secondo centro culturale e accademico pi\u00f9 importante della Polonia tra le due guerre. Ad esempio, nel 1920 il professor Rudolf Weigl dell'Universit\u00e0 di Leopoli svilupp\u00f2 un vaccino contro la febbre tifoidea. Inoltre, la posizione geografica di Leopoli le dava un ruolo importante nello stimolare il commercio internazionale e nel promuovere lo sviluppo economico della citt\u00e0 e della Polonia. Nel 1921 fu fondata un'importante fiera commerciale, Targi Wschodnie. Nell'anno accademico 1937-1938, c'erano 9.100 studenti che frequentavano cinque istituti di istruzione superiore, tra cui l'Universit\u00e0 di Leopoli e il Politecnico.\nMentre circa i due terzi degli abitanti della citt\u00e0 erano polacchi, alcuni dei quali parlano il dialetto caratteristico di Leopoli, la parte orientale del Voivodato di Leopoli aveva una maggioranza ucraina relativa nella maggior parte delle aree rurali. Sebbene le autorit\u00e0 polacche si fossero impegnate a livello internazionale a dare autonomia alla Galizia orientale (compresa la creazione di un'universit\u00e0 ucraina separata a Leopoli) e anche se nel settembre 1922 fu emanata una legge in tal senso del parlamento polacco Sejm, non fu applicata. Il governo polacco chiuse molte scuole ucraine che avevano funzionato durante il dominio austriaco e i dipartimenti ucraini all'Universit\u00e0 di Leopoli, ad eccezione di uno. Leopoli prima della guerra aveva anche una grande e fiorente comunit\u00e0 ebraica, che costituiva circa un quarto della popolazione.\nA differenza dei tempi austriaci, quando le dimensioni e il numero di parate pubbliche o altre espressioni culturali corrispondevano alla popolazione relativa di ciascun gruppo culturale, il governo polacco sottoline\u00f2 la natura polacca della citt\u00e0 e limit\u00f2 le manifestazioni pubbliche della cultura ebraica e ucraina. Divennero frequenti parate militari e commemorazioni di battaglie all'interno della citt\u00e0 che celebravano le forze polacche che combatterono contro gli ucraini nel 1918, e negli anni '30 fu costruito un monumento commemorativo e un cimitero di soldati polacchi di quel conflitto, il cimitero di Ly\u010dakiv.\nLe truppe sovietiche, secondo i piani del patto Molotov-Ribbentrop, si appropriarono della citt\u00e0 nel 1939, subito dopo l'inizio della seconda guerra mondiale, e pi\u00f9 tardi fu occupata anche dalla Wehrmacht, dal 1941 al 1944, avendo la Germania rotto il patto e invaso l'Unione Sovietica. Durante gli anni dell'Olocausto, l'intera popolazione ebraica della citt\u00e0 (100.000 residenti oltre ad altrettanti rifugiati dalla Polonia) fu decimata da pogrom, rinchiusa in un ghetto in condizioni di schiavit\u00f9 e quindi pressoch\u00e9 totalmente sterminata.\nNel 1945 venne inglobata nell'URSS ed entr\u00f2 a far parte della Repubblica Socialista Sovietica Ucraina. La popolazione polacca fu espulsa e si stabil\u00ec in maggior parte nella citt\u00e0 di Breslavia (che fino al 1945 era tedesca), nell'ambito dei trasferimenti di popolazione polacca nel 1944-46, mentre Leopoli fu ripopolata con cittadini ucraini e russi.\nInfine, nel 1991, con la dissoluzione dell'Unione Sovietica, Leopoli divenne parte dell'Ucraina indipendente.\nLeopoli nella letteratura e nel cinema.\nDella deportazione della popolazione polacca da Leopoli a Gliwice, cittadina industriale dell'Alta Slesia sottratta alla Germania e assegnata alla Polonia, narra il romanzo \"Tradimento\" del poeta polacco Adam Zagajewski.\nAlcune parti del film \"Schindler's List - La lista di Schindler\" sono state girate nel centro della citt\u00e0 di Leopoli, perch\u00e9 meno dispendioso di quanto sarebbe costato a Cracovia.\nIl film intitolato \"In darkness\" di Agnieszka Holland, \u00e8 basato su le vicende di un gruppo di ebrei, che durante la seconda guerra mondiale, trascorre 14 mesi all'interno del sistema fognario della citt\u00e0 di Leopoli.\nInfrastrutture e trasporti.\nFerrovie.\nLa moderna Leopoli \u00e8 un hub su cui convergono nove ferrovie fornendo servizi locali e internazionali. La ferrovia di Leopoli \u00e8 una delle pi\u00f9 antiche dell'Ucraina. Il primo treno arriv\u00f2 a Leopoli il 4 novembre 1861. La principale stazione ferroviaria di Leopoli, progettata da W\u0142adys\u0142aw Sad\u0142owski, fu costruita nel 1904 ed era considerata una delle migliori d'Europa sia dal punto di vista architettonico che tecnico.\nAttualmente, diversi treni attraversano il vicino confine polacco-ucraino (principalmente via Przemy\u015bl in Polonia). Ci sono buoni collegamenti con la Slovacchia (Ko\u0161ice) e l'Ungheria (Budapest). Molte tratte hanno treni notturni con scompartimenti per dormire. La ferrovia di Leopoli \u00e8 spesso chiamata la porta principale dall'Ucraina all'Europa, sebbene gli autobus siano spesso un modo pi\u00f9 economico e conveniente per entrare nei paesi \"Schengen\".\nAeroporti.\nL'aeroporto di Leopoli, distante 6 km dal centro, dal 2010 ha visto un progetto di ampliamento e ammodernamento in occasione del campionato Euro 2012. Presenta collegamenti sia nazionali che verso le principali citt\u00e0 europee.\nMobilit\u00e0 urbana.\nLa rete tranviaria di Leopoli \u00e8 composta da 9 linee per una lunghezza complessiva di 36,5 km ed \u00e8 gestita da LKP Lvivelektrotrans.\nPiste ciclabili.\nLa bicicletta \u00e8 un modo di trasporto nuovo ma in espansione a Leopoli. Nel 2011 la citt\u00e0 di Leopoli ha ratificato un ambizioso programma di 9 anni per la creazione di infrastrutture ciclabili, fino all'anno 2019 sar\u00e0 realizzata una lunghezza complessiva di 270 km di corsie e piste ciclabili. Eventi come l'All-Ukrainian Bikeday o la European Mobility Week mostrano la popolarit\u00e0 del ciclismo tra i cittadini di Leopoli.\nSport.\nCalcio.\nLa squadra principale della citt\u00e0 \u00e8 il Karpaty.\nA Leopoli sono state create le tre pi\u00f9 antiche societ\u00e0 calcistiche polacche: Lechia Lw\u00f3w, Czarni Lw\u00f3w e Pogo\u0144 Lw\u00f3w. Pogo\u0144 Lw\u00f3w, quattro volte campione di Polonia, \u00e8 stato uno dei club pi\u00f9 forti nella Polonia prebellica."}
{"id": "100907", "revid": "2225", "url": "https://it.wikipedia.org/wiki?curid=100907", "title": "Session initiation protocol", "text": ""}
{"id": "100908", "revid": "287204", "url": "https://it.wikipedia.org/wiki?curid=100908", "title": "Lwow", "text": ""}
{"id": "100909", "revid": "599", "url": "https://it.wikipedia.org/wiki?curid=100909", "title": "Lviv", "text": ""}
{"id": "100910", "revid": "28592", "url": "https://it.wikipedia.org/wiki?curid=100910", "title": "Lvov", "text": ""}
{"id": "100911", "revid": "287204", "url": "https://it.wikipedia.org/wiki?curid=100911", "title": "Lemberg", "text": ""}
{"id": "100912", "revid": "599", "url": "https://it.wikipedia.org/wiki?curid=100912", "title": "L'viv", "text": ""}
{"id": "100913", "revid": "1305772", "url": "https://it.wikipedia.org/wiki?curid=100913", "title": "L'vov", "text": ""}
{"id": "100915", "revid": "599", "url": "https://it.wikipedia.org/wiki?curid=100915", "title": "Lw\u00f3w", "text": ""}
{"id": "100924", "revid": "1718925", "url": "https://it.wikipedia.org/wiki?curid=100924", "title": "Bandiera del Portogallo", "text": "La bandiera del Portogallo \u00e8 di forma rettangolare, con proporzione 2/3, e colorata in verde e rosso. Il rettangolo verde \u00e8 sul lato del pennone ed ha larghezza par a 1/3 della bandiera, mentre la parte al vento (larga 2/3 della bandiera) \u00e8 rossa. Centrato sulla partizione si trova uno stemma costituito da una sfera armillare con sovrapposto il tradizionale scudo portoghese. Venne adottata ufficialmente il 30 giugno 1911, ma era in uso effettivo sin dalla rivoluzione repubblicana del 5 ottobre 1910.\nSignificato della bandiera.\nLa bandiera del Portogallo ha un significato molto pi\u00f9 ambiguo di quello tradizionale. Durante l'Estado Novo, il regime autoritario dei nazionalisti portoghesi che dur\u00f2 dal 1933 fino alla rivoluzione del 1974, si diceva che il verde rappresentasse i boschi del Portogallo e il rosso fosse il simbolo del sangue versato dai caduti per servire la nazione. Questa definizione dei colori \u00e8 quella comunemente accettata, comunque il significato originale potrebbe essere pi\u00f9 incerto. Alcune teorie sostengono che il rosso rappresenti l'alba e il tramonto sulle navi portoghesi durante le \"Scoperte\" del XVI secolo e che il verde rappresenta il colore del mare profondo, che venne navigato per la prima volta dai portoghesi in tutto il mondo. Altre teorie meno nazionaliste sostengono che il verde e il rosso siano i colori tradizionali del federalismo iberico, un'ideologia Repubblicano-Socialista, molto comune all'inizio del XX secolo, che difendeva l'unione politica di Portogallo e Spagna, bench\u00e9 i portoghesi siano stati una nazione indipendente fin dal 1149 e abbiano sempre combattuto per la loro indipendenza, anche quando erano sotto il controllo spagnolo nel XVII secolo.\nIl disegno circolare rappresenta una sfera armillare, che sostitu\u00ec la corona della vecchia bandiera monarchica. Rappresentava l'impero coloniale portoghese del periodo della rivoluzione e le scoperte fatte dai portoghesi.\nIl tradizionale scudo portoghese \u00e8 invece presente in praticamente tutte le bandiere portoghesi della storia. I cinque punti bianchi nei cinque scudi blu al centro della bandiera fanno riferimento ad una leggenda riguardante il primo Re del Portogallo, Alfonso Henriques, a cui apparve una visione di Ges\u00f9 Cristo sulla croce. Re Alfonso vinse la battaglia e, in segno di gratitudine, incorpor\u00f2 le cinque ferite di Cristo nella sua bandiera, inserendo cinque pallini bianchi all'interno dei cinque scudi azzurri. I cinque scudi rappresentano i cinque re moreschi che vennero sconfitti nella battaglia di Ourique.\nI castelli, in origine nove, sono un simbolo delle vittorie portoghesi al comando di Re Alfonso III, e fanno riferimento ai nove castelli moreschi sconfitti dal Portogallo nel 1249; erano anche il simbolo del Regno di Algarve, l'ultimo conquistato dai portoghesi, quando vennero stabiliti i confini definitivi. In seguito, Re Giovanni II ridusse il numero di castelli nella bandiera a sette."}
{"id": "100925", "revid": "1522738", "url": "https://it.wikipedia.org/wiki?curid=100925", "title": "Estado Novo", "text": "Estado Novo (in italiano \"Nuovo Stato\"), \u00e8 un termine che fa riferimento a due distinti regimi:"}
{"id": "100926", "revid": "125192847", "url": "https://it.wikipedia.org/wiki?curid=100926", "title": "John Keats", "text": "Nato a Londra in una famiglia d'estrazione modesta, la sua vera vocazione letteraria si svilupp\u00f2 solo all'et\u00e0 di quindici e sedici anni, quando fece copiose letture che lo avvicinarono a Shakespeare e alla poesia di Edmund Spenser. Lavor\u00f2 quindi alacremente, fino a quando - prostrato dalla salute declinante - mor\u00ec a Roma nel 1821, a soli venticinque anni.\nPeculiarit\u00e0 della poetica di Keats \u00e8 la vivace rispondenza alla bellezza della poesia e dell'arte; tra le sue opere principali si possono ricordare il poema di sapore miltoniano \"Hyperion\", \"The Eve of St. Agnes\", \"La Belle dame sans merci\" e le numerosissime odi, tutte composte in un brevissimo periodo di pochi anni nel quale Keats si dedic\u00f2 tutto alla poesia.\nBiografia.\nGiovinezza.\nJohn Keats nacque a Londra il 31 ottobre 1795. Il padre Thomas, nativo delle regioni dell'ovest, lavorava come garzone di scuderia presso John Jennings, proprietario della \"Swan and Hoop Inn\" (la \"Taverna del Cigno e del Cerchio\"), a Moorgate; fin\u00ec per sposare il 9 ottobre 1794 Frances, la figlia di Jennings, al quale poi succedette negli affari. John fu il primo di cinque figli: suoi fratelli erano George (1797\u20131841), Thomas (1799\u20131818), Frances Mary \"Fanny\" (1803\u20131889), e un quarto del quale non si conosce l'identit\u00e0, poich\u00e9 morto giovanissimo.\nTrascorse i primi anni di vita prevalentemente nella tenuta amministrata dal padre, fino a quando i genitori (che, essendo d'estrazione piuttosto modesta, non avevano le finanze per educarlo nei prestigiosi college di Eton o Harrow) nell'estate del 1803 lo mandarono alla scuola privata del reverendo John Clarke, dove diede prova di carattere indolente e pugnace, facendo al contempo disparate letture. Qui respir\u00f2 infatti un'atmosfera satura di letteratura, stimolata dal figlio del reverendo, Charles Cowden Clarke, un giovane di buona cultura e dal contagioso entusiasmo per la poesia che rimase legato - anche una volta finito il corso - a Keats da un saldo vincolo d'amicizia.\nLa tranquillit\u00e0 di questi anni, tuttavia, inizi\u00f2 ad incrinarsi, allorch\u00e9 Keats fu colpito da una serie di gravi disgrazie. Il 16 aprile 1804, quando Keats non aveva ancora nove anni, mor\u00ec il padre per via d'un trauma cranico a seguito di una caduta da cavallo e nel marzo del 1810 perse anche la madre, malata di tubercolosi. I giovani fratelli Keats vennero cos\u00ec affidati alla nonna materna, la quale, per\u00f2, non potendosene prendere cura, far\u00e0 nominare due tutori: Richard Abbey e John Sandell. Proprio dietro loro volont\u00e0, nell'autunno 1810 John lasci\u00f2 la scuola del reverendo Clarke per studiare e lavorare come apprendista presso Thomas Hammond, farmacista e chirurgo di Edmonton, nel nord di Londra, nonch\u00e9 vicino di casa e medico della famiglia Jennings.\nInizio della carriera letteraria.\nPer via di alcuni dissapori sorti con il chirurgo, Keats termin\u00f2 l'apprendistato prima della scadenza del termine e nell'ottobre del 1815 si registr\u00f2 come studente di medicina presso il Guy's Hospital; superati, nel 1816, gli esami di licenza all'Apothecaries's Hall, venne nominato assistente del Guy's Hospital. Ma se quest'ambiente gli serv\u00ec d'eccellente tirocinio per la professione della medicina, Keats ebbe modo di notare come non svolgesse questo mestiere con amore; pertanto ben presto si diede, appassionato autodidatta, ai congeniali studi poetici.\nQuest'ardente vocazione letteraria fu stimolata dall'amico Cowden Clarke, dal quale trasse l'amore per i versi di Edmund Spenser; non \u00e8 un caso se la prima poesia che viene canonicamente riconosciuta a Keats \u00e8 appunto \"Imitation of Spenser\", scritta probabilmente nel 1813. Ma anche da Torquato Tasso e dalla traduzione d'Omero di George Chapman apprendeva ad ampliare gli orizzonti del suo mondo poetico; concep\u00ec un entusiasmo giovanile pure per le prime opere di John Milton, e per John Fletcher e William Browne. Frattanto, strinse amicizia con Leigh Hunt che, oltre ad essere un uomo di larga cultura e versato nella buona poesia, era anche un fiero continuatore della tradizione dello Spenser; nei confronti di Hunt, che riconoscendone il nascente genio ne pubblic\u00f2 la poesia \"O Solitude\" nel suo giornale \"The Examiner\", Keats manifest\u00f2 infatti affetto e reverenza di antico discepolo.\nGli studi letterari, se inizialmente furono paralleli all'attivit\u00e0 medica, assorbirono Keats completamente da quando, nel dicembre del 1816, Keats decise di abbandonare il Guy's Hospital per dedicarsi completamente alla poesia, passione che lo divorer\u00e0 sino alla sua prematura morte. Gi\u00e0 nel 1817 pubblic\u00f2 un volumetto di versi, dove rest\u00f2 predominante l'influenza esercitata da Hunt, che si conferm\u00f2 essere il suo principale modello di riferimento poetico degli esordi. Nel frattempo, furono molti gli amici che Keats si attir\u00f2 col fascino irresistibile della sua personalit\u00e0, e con il suo brillante senso dell'amicizia: oltre al pittore Joseph Severn, che aveva gi\u00e0 conosciuto in precedenza, nel periodo dominato da Hunt strinse amicizia con John Hamilton Reynolds, Benjamin Bailey, Charles Armitage Brown e il pittore Benjamin Haydon, che ebbe il merito di riconoscere l'altissimo valore dei marmi di Elgin (che ammir\u00f2, insieme al poeta, al British Museum agli inizi del 1817). In questi anni cominci\u00f2 anche l'intimit\u00e0 con Percy Bysshe Shelley, Charles Lamb, Horace Smith e William Hazlitt, del quale ammir\u00f2 vivamente la \u00abprofondit\u00e0 di gusto\u00bb, che cit\u00f2 come una di quelle cose \u00abda meravigliarsene nel nostro tempo\u00bb. In poco tempo Keats apprese pure come, per dare un impulso decisivo alla propria vocazione poetica, dovesse godere della stretta compagnia con tali uomini, affiancandola allo studio serio e metodico di William Shakespeare e William Wordsworth, sviluppando al contempo la parte pi\u00f9 autentica e vitale di se stesso.\n\"Annus mirabilis\".\nAlla morte del fratello Tom, avvenuta il 1\u00ba dicembre 1818, Keats si trasfer\u00ec dall'amico Charles Armitage Brown in un appartato e silenzioso angolo di Londra, a Wentworth Place, Hampstead. L'inverno 1818\u201319 fu assai prolifico, in quanto segn\u00f2 l'inizio del suo \"annus mirabilis\", durante il quale produsse a ritmo incalzante gran parte dei suoi componimenti pi\u00f9 significativi: anzitutto il suo primo libro di poesie, dal titolo \"Poems\", del quale il componimento \"Sleep and Poetry\" rappresenta il contributo pi\u00f9 notevole; poi, il poema \"Endymion\", scritto nel 1817 e pubblicato l'anno successivo, dove sotto l'allegoria della vicenda ellenica di Endimione, viene dimostrata l'unicit\u00e0 della bellezza che si rivela in tutte le attivit\u00e0 umane.\nAltri frutti poetici di questo fervore creativo furono l\"'Hyperion\" (1818-19), incentrato sempre sul tema della bellezza, \"Lamia\", dove viene vissuto il drammatico conflitto tra ragione e sentimento, e \"The Eve of St Agnes\" (gennaio 1819), poema di colore spenseriano in cui Keats raggiunge la piena maturit\u00e0 poetica, parlandoci della \u00abdelizia d'un amore che appaga e trionfa\u00bb. Altrettanto riuscite furono la \"Ode to Psyche\", la \"Ode on a Grecian Urn\", la \"Ode to a Nightingale\" la delicata ballata \"La Belle Dame sans Merci\" e infine la \"Eve of St Mark\"; Keats, inoltre, fu il primo poeta tra i moderni ad attingere particolare vigore dalle arti figurative: dal Poussin, dal Lorenese, dal Tiziano, dall'arte greca.\nA Wentworth Place Keats conobbe, tra il settembre e l'ottobre del 1818, Fanny Brawne, che era ospitata insieme alla madre dai Brown: la simpatia si trasform\u00f2 ben presto in intimit\u00e0. Ci\u00f2 nonostante i due non si unirono in matrimonio, a causa delle condizioni economiche poco agiate del poeta e delle sue condizioni di salute assai precarie. Sin dagli inizi del 1818, infatti, Keats era travagliato da una lenta consunzione, che lo spinse - su suggerimento dei medici - a trasferirsi a Roma col suo amico Joseph Severn, sperando che un clima pi\u00f9 caldo potesse giovargli: non far\u00e0 mai pi\u00f9 ritorno in Inghilterra.\nGli ultimi mesi a Roma e la morte.\nKeats lasci\u00f2 Londra il 13 settembre 1820, per poi imbarcarsi a Gravesend sul brigantino \"Maria Crowther\": una furiosa tempesta assal\u00ec l'imbarcazione durante il viaggio per il porto di Napoli, dove il Keats fu assoggettato a rigorosa quarantena per dieci giorni a causa di una sospetta epidemia di colera che sembrava essere scoppiata in Inghilterra. Il poeta raggiunse l'Urbe solo il 14 novembre, quando le speranze di trovare un inverno dolce e temperato erano ormai svanite.\nL'ultima lettera scritta dal Keats, datata 30 novembre 1820 e indirizzata a Charles Armitage Brown, \u00e8 testimone del suo tracollo fisico:\nNei mesi a Roma il Keats abit\u00f2 al n. 26 di piazza di Spagna, in quel palazzo alla destra della scalinata di Trinit\u00e0 dei Monti dove in seguito trova sede la Keats-Shelley Memorial House. \nDiverse testimonianze raccontano di un'amicizia particolare che Keats inizi\u00f2 celermente a stringere con un vicino di casa, Giorgio Rea, un ricco, vizioso ed istrionico mecenate omosessuale locale con la passione per la poesia ed una forte dipendenza dalle droghe, che, venuto a conoscenza del soggiorno romano del poeta inglese, prese a frequentare giornalmente casa di Keats, pronto ad assisterlo e a pagare di tasca propria le migliori cure.. Malgrado l'abnegazione e le devote cure del Severn e del dottor James Clark, Keats inizi\u00f2 lentamente a spegnersi.\nJohn Keats mor\u00ec di tubercolosi il 23 febbraio 1821, nel suo alloggio in piazza di Spagna, a soli venticinque anni; venne sepolto tre giorni dopo nel cimitero acattolico di Roma, presso la piramide di Caio Cestio. Sulla sua tomba Keats non volle scritti n\u00e9 il nome, n\u00e9 la data di morte, ma semplicemente un breve epitaffio, che recita:\nPoetica.\nMalgrado la morte prematura e le circostanze tanto sfavorevoli - tra l\"'annus mirabilis\" e il fatale trapasso a Roma passarono meno di tre anni - Keats \u00e8 considerato uno dei maggiori esponenti del Romanticismo inglese. L'inadeguatezza della preparazione tecnica e il gusto scarsamente formato non riuscirono ad intaccare il suo genio, che decise di seguire con cieca fiducia, evitando di imitare quei grandi maestri che aveva studiato cos\u00ec avidamente. Fu proprio questa la formula vincente del Keats, che fra tutti i poeti inglesi a lui contemporanei fu forse quello con maggiore temperamento artistico, sempre vigile nel cogliere la bellezza delle cose, e gli aspetti pi\u00f9 intimi della sensibilit\u00e0 romantica: pure i suoi conoscenti ebbero modo di ammettere che \u00abnulla gli sfuggiva. Il ronzio di un'ape, vista d'un fiore, lo splendore del sole sembravano far vacillare la sua stessa vita: l'occhio gli si accendeva, gli si colorivano le guance, le labbra gli tremavano\u00bb. Non a caso, il suo itinerario di poesia si svolse sotto la grande ombra di William Shakespeare, e lo stesso Keats ebbe coscienza della spirituale tutela e dell'indiscutibile influsso che il Bardo dell'Avon esercitava su di lui, tanto che la qualit\u00e0 shakespeariana della sua \"opera omnia\" \u00e8 stata poi confermata dai suoi critici maggiori.\nOltre alle varie poesie, delle quali si \u00e8 gi\u00e0 parlato, altro \"magnum opus\" di Keats fu il suo epistolario: a chiunque concesse la sua amicizia, egli si rivel\u00f2 in modo spassionato. Dalle varie lettere emerge anche un preciso ritratto caratteriale del Keats, un uomo che, seppur travagliato da un sentimento morboso, mostra comunque un cuore sensibile, grande coraggio, e una natura fortemente emotiva, generosa.\nErnest de S\u00e9lincourt sent\u00ec come la poetica di Keats \u00e8 il riverbero quasi subliminale del suo sentimento d'amicizia:\nStile.\nDal punto di vista stilistico, i versi di John Keats fondono svariate influenze: tra i punti di riferimento pi\u00f9 evidenti appaiono l'amico Leigh Hunt e la grande tradizione classica inglese di Spenser, Shakespeare e Milton. Peculiarit\u00e0 dello stile di Keats, assorbite dai succitati poeti, sono l'attento utilizzo dei suoni e un frequente ricorso ad immagini concrete.\nLe figure di suono (specie assonanze e suoni vocalici), infatti, abbondano nei versi di Keats, che in questo modo raggiungono un'estrema musicalit\u00e0 e una grande freschezza espressiva: particolare attenzione viene posta sull'utilizzo delle vocali, che secondo il poeta dovrebbero essere impiegate come le note musicali, separando quelle chiuse da quelle aperte. Inoltre, come gi\u00e0 accennato, le poesie di Keats evocano gli oggetti nelle sue molteplici qualit\u00e0, ottenute mediante l'accostamento di diverse sfere sensoriali (vista-olfatto, tatto-vista-olfatto). In questo modo si ottengono delle immagini molto vivide, grazie alle quali non solo si immagina la fisicit\u00e0 dell'oggetto, bens\u00ec partecipa alla sua vita intima.\nFortuna e critica letteraria.\nLa produzione poetica di Keats sub\u00ec fasi alterne di aperta ostilit\u00e0 e di apprezzamento da parte dei critici. Quando il poeta era ancora in vita, i suoi versi non conobbero affatto una buona accoglienza: alla pubblicazione dell\"'Endymion\", per esempio, John Gibson Lockhart - in uno sprezzante articolo sul \"Blackwood\" - defin\u00ec Keats un povero malato, consigliandogli di riabbracciare la professione medica: \u00ab... \u00e8 cosa migliore e pi\u00f9 saggia essere un dottore morto di fame che un poeta morto di fame\u00bb. Ancora pi\u00f9 acerba - data l'autorevolezza della rivista - fu la critica che John Wilson Croker gli rivolse sulla \"Quarterly Review\":\nL'insuccesso critico dell\"'Endymion\" ebbe eco anche tra le pagine della \"British Critic\", che pure stronc\u00f2 atrocemente il poeta. Keats, tuttavia, non si lasci\u00f2 sopraffare dall'ignominiosa opera demolitrice dei critici del suo tempo, intravedendo in tutti questi vituperi un'opportunit\u00e0 per migliorare la propria poetica. In una lettera dell'8 ottobre 1818 indirizzata all'amico Hessey scrisse che:\nIn ogni caso, l'asprezza di queste critiche fu tale che si cre\u00f2 la leggenda secondo cui la malattia (e, pertanto, la precoce morte) di Keats fosse stata provocata proprio dal dolore suscitato dagli attacchi della stampa; si narra, addirittura, che Lord Byron - altro fiero detrattore della poetica di Keats - pur di evitare di essere coinvolto nella vicenda elimin\u00f2 nei suoi manoscritti qualsiasi riferimento al poeta. Questa credenza, in ogni caso, fu alimentata da Percy Bysshe Shelley; quest'ultimo, mosso dal profondo rispetto che nutriva per Keats, sette settimane dopo il suo funerale scrisse una toccante elegia in suo onore, \"Adona\u00efs\", dove constat\u00f2 che il suo trapasso costituiva un'immane tragedia.\nL'elegia di Shelley port\u00f2 la poesia di Keats ad essere apprezzata e amata in ogni parte dell'Europa che, fino ad allora, l'aveva guardato con diffidenza. Constance Naden riconobbe nei versi del poeta uno spirito squisito, cos\u00ec come Richard Monckton Milnes, che ne scrisse la prima biografia, che si rivel\u00f2 fondamentale per collocarlo all'interno del canone poetico inglese. Anche i cicli pittorici dei Preraffaelliti (confraternita che annoverava artisti quali Millais e Rossetti) sono debitori della figura di Keats, che fu oggetto di una grande riscoperta anche negli ambienti pi\u00f9 accademici: nel 1882, Swinburne scrisse nell\"'Enciclopedia Britannica\" che \u00abla \"Ode to a Nightingale\" [\u00e8] uno dei capolavori finali dell'uomo\u00bb.\nIl pi\u00f9 grande estimatore di Keats fu tuttavia Oscar Wilde, che lo considerava il pi\u00f9 grande poeta del secolo. Quando visit\u00f2 Roma, Wilde testimoni\u00f2 il suo amore per Keats in maniera incondizionata: visit\u00f2 infatti il cimitero acattolico, ove il poeta era sepolto, e scorto il manto erboso sul quale poggiava la sua tomba si inginocchi\u00f2 con immensa devozione. Da quest'incontro di anime affini - anche Wilde, come Keats, era animato da un profondo culto della bellezza - nacque il sonetto \"The Grave of Keats\", scritto nel 1881.\nDel Keats esiste un numero cospicuo di codici autografi, che in gran parte sono propriet\u00e0 dell'universit\u00e0 di Harvard; ma il poeta \u00e8 ben rappresentato anche nella British Library, nella Keats House a Londra, nella Keats-Shelley Memorial House romana e infine nel Morgan Library &amp; Museum di New York."}
{"id": "100927", "revid": "2074236", "url": "https://it.wikipedia.org/wiki?curid=100927", "title": "Bandiera del Qatar", "text": "La bandiera del Qatar \u00e8 stata adottata il 9 luglio 1971. La bandiera \u00e8 granata con un'ampia banda cuneata bianca (con nove punte bianche) sul lato del pennone, aggiunta nella met\u00e0 del XIX secolo.\nStoria.\nIn origine la bandiera del Qatar, come quella degli stati confinanti, era rossa in sintonia con lo stendardo rosso dei musulmani kharigiti, ma il passaggio che l'ha portata al colore granata fu dovuto principalmente all'effetto della luce solare sulla tintura rossa usata nella lavorazione delle bandiere. Va detto anche che l'uso dei colori purpurei in questa nazione risale a molti secoli fa. Sembra che il Qatar sia stato tra i siti della prima produzione conosciuta di coloranti ottenuti dai molluschi durante il regno dei cassiti (XVI sec. a.C.) a causa della presenza di un'industria della porpora sulle isole di Al Khawr. Il Qatar era anche noto per la sua produzione di porpora durante l'Impero Sasanide.\nMohammed bin Thani, che ha governato dal 1847 al 1876, ha proposto la creazione di una bandiera con un colore rosso viola per unificare lo stato e per evidenziare il suo ruolo storico nella produzione di questa tintura. Nel 1932, la Marina britannica sugger\u00ec che si sarebbe dovuta progettare una bandiera ufficiale, e che questa bandiera fosse bianca e rossa, il paese ha quindi modificato la sua bandiera interamente rossa con l'aggiunta di una striscia verticale bianca all'aliante secondo la direttiva britannica. Dopo questa aggiunta, lo Sceicco Mohammed bin Thani ha adottato ufficialmente una bandiera viola-rossa e bianca, che ha una forte somiglianza con il suo moderno derivato, adottando stabilmente il colore caratteristico. Numerose aggiunte sono state apportate alla bandiera del Qatar nel 1932, con il bordo cuneato a nove punte, otto rombi e la parola \"Qatar\" scritta bianca in arabo. Il colore granata \u00e8 stato standardizzato nel 1949. Nel 1960, Sheikh Ali Al Thani ha rimosso i rombi e la scritta dalla bandiera mantenendo il colore e la forma allungata dei cunei. La bandiera fu ufficialmente adottata il 9 luglio 1971 ed era praticamente identica alla bandiera degli anni '60.\nCaratteristiche e simbologia.\nLa porzione bianca della bandiera simboleggia la pace procurata dalla firma dei trattati anti pirateria con gli inglesi.\nLa porzione granata, come detto sopra rimanda alle tradizione della porpora, e al tempo stesso \u00e8 il colore, a suo modo tradizionale, che le bandiere tinte di rosso assumevano con l'invecchiamento alla luce solare.\nLe nove punte bianche segnano il Qatar come nono paese dei \"riconciliati Emirati\" del Golfo Persico a seguito di un trattato di pace con l'Inghilterra.\nLa bandiera del Qatar ha preso ispirazione da quella del vicino Bahrein al quale era anticamente legato.\nLa bandiera del Qatar \u00e8 l'unica bandiera ufficiale di uno stato ad essere larga pi\u00f9 del doppio della sua altezza, ha un rapporto di 11:28"}
{"id": "100928", "revid": "10335", "url": "https://it.wikipedia.org/wiki?curid=100928", "title": "Nazioni unite", "text": ""}
{"id": "100929", "revid": "619191", "url": "https://it.wikipedia.org/wiki?curid=100929", "title": "Societ\u00e0 delle nazioni", "text": ""}
{"id": "100931", "revid": "1942745", "url": "https://it.wikipedia.org/wiki?curid=100931", "title": "Bandiera della Repubblica Ceca", "text": "La bandiera della Repubblica Ceca \u00e8 la stessa che appartenne alla Cecoslovacchia. Con la dissoluzione della Cecoslovacchia, la Repubblica Ceca mantenne la bandiera, mentre la Slovacchia ne adott\u00f2 una nuova.\nLa bandiera contiene i colori rosso e bianco, che derivano dall'antico stemma ceco (leone d'argento in campo rosso); venne aggiunto un triangolo blu sul lato del pennone. La versione senza il triangolo blu \u00e8 identica alla bandiera della Boemia ed era stata provvisoriamente adottata dalla Cecoslovacchia dopo l'indipendenza acquisita al termine della prima guerra mondiale in seguito al disfacimento dell'Impero austro-ungarico. Il bianco e il rosso erano i colori della Boemia e della Moravia mentre l'azzurro apparteneva per tradizione alla Slovacchia ed inoltre i tre colori erano quelli tradizionali panslavi.\nLa paternit\u00e0 della bandiera viene talvolta disputata, ma la maggior parte dei vessillologi concordano su Jaroslav Kursa (1875\u20131950), un archivista del Dipartimento degli Affari Interni, come autore originario dell'aspetto attuale della bandiera. La bandiera venne approvata ufficialmente dall'Assemblea Nazionale della Cecoslovacchia il 30 marzo 1920. Da allora, la bandiera \u00e8 stata usata ininterrottamente, ad eccezione degli anni di occupazione durante la seconda guerra mondiale. Durante l'occupazione tedesca della Cecoslovacchia, periodo in cui la Cecoslovacchia venne smembrata, con la costituzione dello stato slovacco e del Protettorato di Boemia e Moravia i due stati adottarono la bandiera con gli stessi tre colori, ma a bande orizzontali e con il rosso e il blu invertiti e la bandiera della Slovacchia sostanzialmente identica all'attuale bandiera della Russia."}
{"id": "100936", "revid": "9498", "url": "https://it.wikipedia.org/wiki?curid=100936", "title": "Modi a trasposizione limitata", "text": "I modi a trasposizione limitata (fr. \"Modes \u00e0 transpositions limit\u00e9es\": letteralmente \"modi a trasposizioni limitate\" ma sulla differenza si legga sotto) sono delle scale musicali utilizzate melodicamente e come cellula germinale di nuove armonie nella musica di Olivier Messiaen che diede ad esse tale nome.\nEsse sono ottenute dividendo l'ottava in moduli uguali di cui l'ultima nota \u00e8 la prima del successivo. Tali moduli vengono divisi in gruppi uguali di intervalli, cos\u00ec che dopo un certo limitato numero di trasposizioni cromatiche (cio\u00e8 un semitono verso l'acuto o il grave) la successiva trasposizione ripresenta le stesse note di partenza.\nStoria.\nL'avvento del sistema temperato diede alla trasposizione e alla modulazione una flessibilit\u00e0 prima offuscata dalla persistenza di reminiscenze della modalit\u00e0, a prezzo della limitazione della modalit\u00e0 a due tipi (maggiore e minore).\nLa ricerca di nuove scale come fonte di nuovi contorni melodici e triadi alterate \"legittimate\" da quelle si pu\u00f2 far risalire gi\u00e0 ai primordi della musica tonale, con l'uso cosciente di scale minori melodiche discendenti o scale minori armoniche in Bach.\nIl Romanticismo e la musica ottocentesca esplorarono fino all'esaurimento le risorse dell'armonia cromatica, dando alla scala cromatica un'importanza prima inedita.\nSi devono a Nikolaj Rimskij-Korsakov le prime sperimentazioni armoniche con scale a otto suoni, a Claude Debussy l'esplorazione delle possibilit\u00e0 espressive della scala esatonale. Proprio da Debussy, Messiaen prese spunto per elaborare una coerente teoria di scale a trasposizione limitata: la scala esatonale possiede infatti due caratteristiche quali l'assenza di una \"tonica\" e la possibilit\u00e0 di una sola trasposizione che se da un lato delusero i nostalgici della composizione tonale, dall'altro aprirono nuovi orizzonti per i ricercatori di armonie irrelate al discorso tonale.\nA partire dal medesimo punto Arnold Sch\u00f6nberg concep\u00ec la scala cromatica come \"crocevia per tutte le direzioni\" per quella che volle chiamare \"pantonalit\u00e0\" piuttosto che \"atonalit\u00e0\". Egli trasform\u00f2 la scala cromatica in \"serie\" di dodici note proprio offuscando e negando ad essa lo statuto di \"scala\". Il cammino della musica seriale ebbe solo sporadici contatti con i modi a trasposizione limitata, per lo pi\u00f9 grazie a Messiaen o ai suoi discepoli.\nTeoria.\nI presupposti della costruzione dei modi a trasposizione limitata sono:\nDefinizione.\nUna sequenza di intervalli \u00e8 \"a trasposizione limitata\" quando, trasportata verso l'acuto o verso il grave di un certo intervallo, ripresenta esattamente la stessa sequenza di intervalli. (Nella tonalit\u00e0 e nella modalit\u00e0 antica questo avviene solo trasportando all'ottava superiore o inferiore). I modi a trasposizione limitata si ottengono dividendo l'ottava in moduli uguali.\nData l'assenza di un concetto di \"tonica\" in tali scale Messiaen include con il termine \"prima trasposizione\" anche la sequenza base di ciascuna scala. Da qui la differente accezione del termine \"trasposizione\" rispetto al suo consueto uso nel lessico musicale italiano. Da qui in avanti si useranno le denominazioni usate da Messiaen.\nCome conseguenza ne deriva che data la seguente convenzione:\nNel sistema temperato l'ottava di dodici semitoni pu\u00f2 essere suddivisa equamente in\nLe possibili ulteriori suddivisioni di queste specie generano il seguente schema:\nModi a una trasposizione.\n 12 = 1+1+1+1+1+1+1+1+1+1+1+1 = scala cromatica\nvi \u00e8 un'unica trasposizione in quanto ogni trasposizione della scala cromatica ripete sempre la stessa sequenza di intervalli.\nModi a due trasposizioni.\n 12 = 2+2+2+2+2+2= Scala esatonale o a toni interi\nVi sono solo due possibili trasposizioni: una partendo da do ed una partendo da do#; partendo da re si ritrovano le stesse note della prima trasposizione.\nModi a tre trasposizioni.\n 12 = 3+3+3+3 = arpeggio dell'accordo di settima diminuita\nogni terza minore (3) si pu\u00f2 dividere in\n1+2 (equivalente a 2+1 facendo cominciare la scala dal \"secondo grado\" della precedente).\nModi a quattro trasposizioni.\n 12 = 4+4+4 = arpeggio della triade eccedente\nogni terza maggiore (4), escluse le combinazioni precedenti (2+2), si pu\u00f2 dividere in\n1+3 (equivalente a 3+1)\n2+1+1 (equivalente a 1+2+1 e a 1+1+2)\nModi a sei trasposizioni.\n 12 = 6+6\nOgni tritono (6), escluse le combinazioni gi\u00e0 incontrate (ad. es. 1+2+1+2) si pu\u00f2 dividere in\n1+5 (equivalente a 5+1)\n2+4 (equivalente a 4+2)\n1+4+1 (equivalente a 1+1+4 e a 4+1+1)\n1+3+2 (equiv. a 3+2+1 e a 2+1+3)\n1+2+3 (equiv. a 2+3+1 e a 3+1+2)\n2+2+1+1 (equivalente a 1+1+2+2 e a 1+2+2+1)\n1+1+3+1 (equivalente a 1+1+1+3, a 1+3+1+1 e a 3+1+1+1)\n1+1+1+2+1 (equivalente a 1+1+1+1+2 a 1+1+2+1+1, a 1+2+1+1+1 e a 2+1+1+1+1)\nPratica.\nSono stati indicati in grassetto i modi citati da Messiaen nel suo \"Technique de mon langage Musical\": egli prediligeva infatti quelle che meglio si attagliavano al \"fascino delle impossibilit\u00e0\" da lui teorizzato, o quelle che gli fornivano moduli melodici particolarmente amati. Us\u00f2 dunque i seguenti sette modi\nDefin\u00ec poi con un numero in esponente le trasposizioni di ciascun modo: ad es. 21 \u00e8 il \"secondo modo a trasposizione limitata (1+2+1+2+1+2+1+2) che parte da do\", mentre 22 quello che con la stessa sequenza di intervalli parte da re bemolle.\nEgli in particolare us\u00f2 il primo modo - la scala per toni interi - solo sovrapposto ad altri modi, ritenendo che da solo sia stato usato gi\u00e0 adeguatamente dai suoi maestri.\nI modi a trasposizione limitata sono stati utilizzati per la costruzioni di armonie sganciate sia dalla logica tonale, sia dalla logica delle triadi, secondo la poetica impressionistica, cos\u00ec da poter essere integrati facilmente tanto in reciproche combinazioni (modulazioni da un modo a una trasposizione di s\u00e9 stesso, da un modo a un altro, sovrapposizione di pi\u00f9 modi) quanto in combinazione con altri sistemi (musica tonale, musica atonale).\nUn po' di matematica.\nPer trovare tutti i modi a trasposizione limitata, tra tutte le possibili sequenze, si pu\u00f2 utilizzare la funzione di partizione di 12 elementi, considerando la cardinalit\u00e0 di ogni sottoinsieme come numero di semitoni tra le note. Definiamo provvisoriamente forma la variet\u00e0 di sequenze di toni di una scala. Le varie forme ottenute possono poi essere usate per costruire vari modi. Dato che \"p(12)\" = 77, esistono 77 forme di 12 semitoni, di cui il primo pu\u00f2 essere la scala cromatica (1,1,1,1,1,1,1,1,1,1,1,1), e l'ultimo il salto di ottava (12). Tra questi due estremi si situano tutte le altre possibili forme di scale. I modi a trasposizione limitata sono quelli che dividono i sotto-intervalli in parti uguali, ad esempio\n 1,2,1 1,2,1 1,2,1\nUn esempio.\nPrendiamo la forma a 7 note\n 1,1,2,2,2,2,2\nda questa otteniamo tutte le possibili permutazioni\n 1,1,2,2,2,2,2\n 1,2,1,2,2,2,2\n 1,2,2,1,2,2,2 &lt;- Modo locrio\n 1,2,2,2,1,2,2 &lt;- Modo frigio\n 2,1,1,2,2,2,2\n 2,1,2,1,2,2,2\n 2,1,2,2,1,2,2 &lt;- Scala minore (eolia)\n 2,2,1,2,2,2,1 &lt;- Scala maggiore (ionia)\n 2,2,2,2,2,1,1\nSu questa forma abbiamo tutti i modi della scala maggiore, pi\u00f9 altre combinazioni con due semitoni. Dato che non divide i sottointervalli in maniera equa, in quanto 12 e 7 sono reciprocamente primi, non contiene modi a trasposizione limitata. \nSe prendiamo invece\n 1,1,1,1,2,2,2,2\ndato che 12 e 8 non sono primi, otteniamo i 2 modi di 3 ordine, \n 1,2,1,2,1,2,1,2 &lt;- Scala alternata\n 2,1,2,1,2,1,2,1 \ne anche dei modi del 6 ordine\n 1,1,2,2,1,1,2,2\n 1,2,2,1,1,2,2,1\n 2,1,1,2,2,1,1,2\n 2,2,1,1,2,2,1,1\noltre a tutte le altre sequenze possibili. Ricordando la formula delle permutazioni con ripetizione, si pu\u00f2 calcolare il numero di \"scale\" musicali possibili: basta sommare tutte le permutazioni delle 77 forme."}
{"id": "100937", "revid": "1924342", "url": "https://it.wikipedia.org/wiki?curid=100937", "title": "Alanis Morissette", "text": "Biografia.\nI primi anni.\nFiglia degli insegnanti Alan e Georgia Morissette, il primo franco-canadese di ascendenze irlandesi e la seconda di origini ungheresi, ha un fratello di tre anni pi\u00f9 grande, Chad, e un fratello gemello, Wade. La sua prima canzone, all'et\u00e0 di nove anni, \u00e8 stata \"Fate Stay With Me\". All'et\u00e0 di dieci anni, partecip\u00f2 alle audizioni dello show per bambini della televisione canadese \"You Can't Do That on Television\", registrato nella sua citt\u00e0, Ottawa. Pass\u00f2 le selezioni assieme al fratello Wade, e comparve nello show con una certa frequenza, per poi abbandonarlo dopo la prima stagione.\nL'anno seguente, Alanis pubblic\u00f2 \"Fate Stay With Me\" in un 45 giri autoprodotto. Fu cos\u00ec notata da Stevan Klovan che, nel 1988, le fece cantare l'inno nazionale all'inaugurazione dei campionati mondiali di pattinaggio di figura. In seguito and\u00f2 a New York, accompagnata dal musicista Leslie Howe, con lo scopo di incontrare i dirigenti delle case discografiche (fra i quali anche Scott Welch). Questa esperienza fu poi raccontata in canzoni come \"UR\" (nell'album \"Supposed Former Infatuation Junkie\"). A New York, grazie all'aiuto di Leslie Howe la Morissette partecip\u00f2 alla competizione per nuovi talenti \"Star Search\" che si teneva a Los Angeles, dove tuttavia perse al primo turno della competizione.\n\"Alanis\" e \"Now Is The Time\".\nNel 1990, Alanis Morissette firm\u00f2 un contratto con la MCA Records, e l'anno successivo pubblic\u00f2 il suo primo album, \"Alanis\". All'epoca, Morissette era accreditata semplicemente con il nome di \"Alanis\" per evitare possibili confusioni con la cantante canadese Alannah Myles. L'album vinse un disco di platino in Canada, ed il primo singolo, \"Too Hot\", entr\u00f2 nella Top Ten della classifica canadese. I successivi singoli \"Feel Your Love\", \"Walkaway\" e \"Plastic\" furono dei modesti successi.\nNel 1992, Alanis ricevette tre candidature ai Juno Award: \"singolo dell'anno\", \"miglior album \"dance\"\" e \"voce femminile pi\u00f9 promettente\" (premio che poi vinse). Nello stesso anno pubblic\u00f2 il suo secondo album, \"Now Is the Time\", dalle sonorit\u00e0 meno pop del primo. \"Now Is The Time\" vendette circa 50.000 copie, la met\u00e0 di quelle del primo album, facendole cos\u00ec perdere il contratto con la MCA.\nIl trasloco a Los Angeles.\nNel 1993 Alanis Morissette si trasfer\u00ec dalla sua citt\u00e0 natale di Ottawa, a Toronto, ed in seguito a Nashville, con lo scopo di conoscere quante pi\u00f9 personalit\u00e0 legate al mondo della discografia possibile; i tentativi per\u00f2 si rivelarono infruttuosi. Soltanto dopo il trasferimento a Los Angeles entr\u00f2 in contatto con il produttore e compositore Glen Ballard, con cui scrisse e registr\u00f2 - in soli 20 minuti - il singolo \"Perfect\", che fu in pratica l'unico pezzo che i due realizzarono. Ne segu\u00ec un intenso lavoro da parte della cantante che rivers\u00f2 su carta tutte le sue idee. In quel periodo Morissette fu rapinata da due uomini e la sua unica preoccupazione erano gli appunti nella borsa con i testi delle canzoni.\nIn seguito, scrisse a proposito del suo trasferimento a Los Angeles, nel testo della canzone \"Unprodigal Daughter\" (nell'album \"Feast on Scraps\"). Di l\u00ec a poco fu registrato \"Jagged Little Pill\". La Morissette, incoraggiata da Ballard, fu molto autobiografica nella creazione delle proprie canzoni. Ballard e Morissette registrarono le canzoni di \"Jagged Little Pill\" praticamente nel momento stesso in cui le scrivevano. Secondo quanto poi raccont\u00f2 Morissette, Ballard fu il primo collaboratore che la incoraggi\u00f2 ad esprimere le sue emozioni in maniera completa e senza alcun timore.\nCome risultato, Morissette mise nei testi delle canzoni tutta se stessa, dal suo amore per la vita (\"You Learn\"), alle sue infatuazioni (\"Head Over Feet\"), alle sue pi\u00f9 oscure e brutali fantasie di vendetta (\"You Oughta Know\"). Morissette trasse ispirazione per i suoi testi esclusivamente da esperienze personali. Ad esempio, quando inizi\u00f2 ad avere contatti con le case discografiche, scrisse e registr\u00f2 \"Right Through You\" (presente in \"Jagged Little Pill\"), mettendo nel testo le impressioni ricevute dalla loro organizzazione di tipo patriarcale. Finalmente nella primavera del 1995, firm\u00f2 un contratto con la Maverick Records, la casa discografica fondata da Madonna.\n\"Jagged Little Pill\" (1995-1998).\nNel 1995, Alanis Morissette pubblic\u00f2 il suo primo album internazionale, \"Jagged Little Pill\". L'album debutt\u00f2 soltanto alla posizione numero 118 della classifica di Billboard. Tuttavia le cose cambiarono quando le radio cominciarono a dedicare attenzione al brano \"You Oughta Know\", anche per via del suo testo esplicito ed il video della canzone inizi\u00f2 a girare ripetutamente sulla rete televisiva MTV.\n\"You Oughta Know\" fu un successo, bissato dai successivi singoli, che fecero incrementare anche le vendite dell'album. \"Hand In My Pocket\" e \"All I Really Want\" (che faceva casualmente riferimento al romanzo \"Grandi speranze\" di Charles Dickens) furono grandi successi ma fu il quarto estratto, \"Ironic\", che divent\u00f2 il primo grande successo della cantante. Il quinto singolo, \"You Learn\", ed il sesto, \"Head Over Feet\", tennero in classifica l'album per pi\u00f9 di un anno. \"Jagged Little Pill\" fu un successo senza precedenti, finendo per vendere 16 milioni di copie nei soli Stati Uniti e pi\u00f9 di 30 milioni nel mondo.\nArrivarono anche critiche che consideravano la Morissette come una \"marionetta\" in mano all'industria della musica. Fu inoltre definito \"calcolato\" e \"manipolativo\" il suo repentino cambio d'immagine. Nonostante tutte le critiche, l'album ottenne sei nomination ai Grammy Award. Alla cerimonia del 1996, Alanis esegu\u00ec \"You Oughta Know\", e vinse quattro Grammy: \"Album of the Year\", \"Best Female Rock Vocal Performance\", \"Best Rock Song\" e \"Best Rock Album\".\nNel 1995, Alanis inizi\u00f2 un lunghissimo tour mondiale di un anno e mezzo a supporto di \"Jagged Little Pill\", iniziando a suonare nei piccoli club e finendo negli stadi. Il lungo tour fu poi raccontato nel DVD \"Jagged Little Pill, Live\", che vinse un Grammy nel 1997 nella categoria \"Best Video/Long Form\".\n\"Supposed Former Infatuation Junkie\" (1998-2002).\nNel 1998, dopo un periodo di silenzio ed un propedeutico viaggio in India, Alanis Morissette registr\u00f2 e co-produsse \"Uninvited\", una canzone inclusa nella colonna sonora del film \"La citt\u00e0 degli angeli\". Pi\u00f9 tardi, nello stesso anno, usc\u00ec \"Supposed Former Infatuation Junkie\", un album per certi versi sperimentale, e molto diverso dal precedente lavoro. Ancora una volta Morissette collabor\u00f2 con Glen Ballard, stavolta anche in veste di produttrice dell'album. Fan e critici rimasero entrambi molto colpiti dal nuovi testi della cantante.\nIl disco non ebbe un buon riscontro di vendite, con solo 469.000 copie smerciate nei primi giorni, contro il milione sperato dalla casa discografica. Nonostante ci\u00f2 il disco raggiunse la prima posizione nella classifica di Billboard e stabil\u00ec il nuovo record di copie vendute in una sola settimana da un album di una cantante donna (battuto poi nel 2000 da Britney Spears con l'album \"Oops!... I Did It Again\", che vendette 1,3 milioni di copie nella prima settimana). Dopo sole 38 settimane per\u00f2 l'album usc\u00ec dalla Top 200, vendendo \"solo\" due milioni e mezzo di copie. Nel mondo le copie vendute furono circa dieci milioni. L'album fu considerato un flop dalla critica.\nNel 1999, la canzone \"Uninvited\" vinse due Grammy Award nelle categorie \"Best Rock Song\" e \"Best Female Rock Vocal Performance\", mentre il primo singolo, \"Thank U\", fu nominato per \"Best Female Pop Vocal Performance\". Nello stesso periodo, usc\u00ec l'album acustico \"MTV Unplugged\".\nNel 1999 Alanis Morissette appare nel ruolo di Dio nel film \"Dogma\", diretto da Kevin Smith. Il regista, che si dichiar\u00f2 un grande fan della cantante, le chiese di partecipare al film diverse volte. Alanis dovette per\u00f2 rifiutare uno dei ruoli principali, e ripiegare su tale ruolo, che non prevedeva dialoghi e compariva solo negli ultimi minuti del film. Apparve inoltre in due serie televisive della HBO, \"Sex and the City\" e \"Curb Your Enthusiasm\", ed anche a teatro in \"The Vagina Monologues\".\n\"Under Rug Swept\" (2002-2004).\nNel 2002, dopo vari rinvii, Alanis Morissette fece uscire il suo terzo album internazionale, \"Under Rug Swept\", per la prima volta in veste di unica autrice e produttrice. Notevole l'assenza di Glen Ballard, con il quale aveva collaborato nei due album precedenti. Dall'album fu estratto il singolo \"Hands Clean\", che ottenne un buon successo. Il testo racconta, da due punti di vista, la storia della relazione fra una giovane Alanis e un uomo pi\u00f9 anziano.\n\"Under Rug Swept\" debutt\u00f2 al primo posto della classifica di \"Billboard\", vendendo 215.000 copie nella sola prima settimana. Negli Stati Uniti le copie vendute furono un milione, e nel mondo, in totale, furono 4 milioni circa. Pur non ottenendo alcuna nomination ai Grammy Award, fece vincere alla cantante un altro Juno Award come \"produttrice dell'anno\".\nNel dicembre 2002 venne pubblicato \"Feast on Scraps\", che includeva un DVD con un concerto dal vivo ed un CD con otto canzoni inedite provenienti dalle sessioni di registrazione di \"Under Rug Swept\". L'album fu nominato ai Juno Award come \"miglior DVD musicale dell'anno\".\nIl 2003 fu un anno di transizione molto importante, dovuto ad un particolare momento di serenit\u00e0 della cantante. Il cambiamento in atto era testimoniato dai testi delle nuove canzoni presentate ai fan durante i concerti estivi, come \"Excuses\" e \"So Called Chaos\", ed anche dal progressivo accorciarsi, ad ogni concerto, degli ormai leggendari e lunghissimi capelli.\nNel settembre del 2003, Morissette fece notizia per un presunto \"\u00abThank you, Brazil!\u00bb\" (\u00abGrazie, Brasile!\u00bb) esclamato al termine di un concerto a Lima in Per\u00f9. In realt\u00e0 la frase pronunciata era un innocuo \"\u00abThank you, bless you!\u00bb\" (\u00abGrazie, Dio vi benedica!\u00bb), ma ormai il danno alla sua reputazione era irrimediabile. Nel novembre 2003, Morissette apparve nell'opera teatrale off-Broadway \"The Exonerated\" nel ruolo di Sunny Jacobs, una condannata alla pena di morte che fu liberata quando emerse che non aveva commesso il fatto.\n\"So-Called Chaos\" e il decennale di \"Jagged Little Pill\" (2004-2005).\nCome risposta alle polemiche che seguirono il Super Bowl XXXIX e alle misure restrittive imposte di conseguenza dagli organi federali americani, Morissette cambi\u00f2 il testo di \"Everything\" (il primo singolo estratto dall'album \"So-Called Chaos\"), da \"\u00abI can be an \"asshole\" of the grandest kind\u00bb\" a \"\u00abI can be a \"nightmare\" of the grandest kind\u00bb\", appositamente per la trasmissione via radio del marzo 2004.\nNell'aprile del 2004, Alanis Morissette fu ospite dei Juno Award che si tennero ad Edmonton in Canada. All'evento non perse l'occasione di fare una satira pungente nei confronti di Janet Jackson, e dell'oltraggio al pubblico pudore causato dal seno nudo mostrato in diretta televisiva durante il Super Bowl. Indossando un costume che la faceva sembrare nuda, Alanis disse \"\u00abviviamo in una terra, il Canada, dove ancora pensiamo che il corpo umano sia bello e dove non abbiamo paura del seno femminile\u00bb\". La parodia terminava con la cantante obbligata a rimuovere seni e peli pubici finti incollati al costume, in quanto non autorizzati ad essere mostrati in diretta TV.\nSuccessivamente usc\u00ec il videoclip del singolo \"8 Easy Steps\". Il video \u00e8 un collage di vecchi filmati che spaziano lungo tutta la carriera della cantante: dai videoclip precedenti, alle apparizioni nei film e in TV, fino anche ai filmati dell'infanzia. Grazie ad un effetto speciale digitale, in ognuno di questi vecchi filmati viene fatto sembrare che Alanis stia cantando la nuova canzone.\nNel maggio del 2004 usc\u00ec l'album \"So-Called Chaos\", debuttando al quinto posto della classifica di \"Billboard\" \"So-Called Chaos\" ha venduto oltre 115.000 copie nella sola prima settimana d'uscita. Il 18 maggio, il canale via cavo Oxygen trasmise otto ore di diretta durante la promozione del nuovo album che Morissette stava facendo a New York.\nNel luglio del 2004, Morissette figurava nel cast del musical \"De-Lovely\", un film biografico dedicato al compositore Cole Porter. Nel film canta la canzone \"Let's Do It, Let's Fall In Love\" (oltre a recitare in un piccolo ruolo anonimo). L'11 febbraio 2005 diviene cittadina naturalizzata degli Stati Uniti, mantenendo al contempo la cittadinanza canadese (la cantante, riferendosi a se stessa, dice di essere \"\u00abcanadian-american\u00bb\").\nNel febbraio del 2005 appare come ospite nello show della TV canadese \"\", insieme all'attore Jason Mewes e al regista Kevin Smith, con i quali aveva lavorato nel film \"Dogma\". \"Jagged Little Pill Acoustic\", riedizione dell'album del 1995 in versione \"unplugged\", \u00e8 uscito in tutto il mondo il 26 luglio 2005. L'album era per\u00f2 gi\u00e0 reperibile da met\u00e0 giugno presso le caffetterie della catena Starbucks.\nI primi dieci anni di carriera: \"The Collection\" (2005).\nIl 14 novembre \u00e8 uscita, invece, la raccolta \"\" che contiene alcuni dei pi\u00f9 grandi successi e alcune rarit\u00e0 come le canzoni scritte per le colonne sonore di alcuni film (\"Uninvited\", \"Mercy\", \"Let's do it, let's fall in love\"). L'unico pezzo inedito della raccolta \u00e8 una cover di \"Crazy\" del cantante Seal. Il brano viene pubblicato come singolo.\nNello stesso periodo la cantautrice \u00e8 stata chiamata a scrivere un brano per la colonna sonora del film \"Le cronache di Narnia - Il leone, la strega e l'armadio\" adattamento dell'omonimo romanzo di C. S. Lewis. Dopo la visione del film Alanis scrive \"Wunderkind\" dal punto di vista della protagonista Lucy. La canzone viene nominata ai Golden Globe ma non ottiene il premio. Nell'aprile del 2007 realizza una cover di \"My Humps\" dei Black Eyed Peas, fatta in chiave acustica accompagnata solo dal pianoforte. \u00c8 stato realizzato anche un videoclip, parodia dell'originale, visibile su YouTube.\n\"Flavors of Entanglement\" (2008).\nNel maggio 2008 esce, dopo tre anni di silenzio, l'album \"Flavors of Entanglement\", nel quale Alanis fa uso di suoni pi\u00f9 duri, avvicinandosi ancora di pi\u00f9 al rock e all'elettronica. L'album nasce in seguito alla fine della storia d'amore con l'attore Ryan Reynolds, e Alanis racconta nei vari aspetti dolori e preoccupazioni di quel periodo. Il singolo di lancio \u00e8 \"Underneath\". In seguito viene pubblicato il singolo \"Not as We\". A fine 2008, la cantante annuncia che pubblicher\u00e0 una sua autobiografia.\n\"Havoc and Bright Lights\" (2012).\nIl nuovo album \"Havoc and Bright Lights\", uscito il 28 agosto 2012 a quattro anni di distanza da \"Flavors of Entanglement\", \u00e8 stato l'album pi\u00f9 venduto mondialmente durante la settimana di uscita. In Italia \u00e8 stato stabile per 3 settimane alla posizione n. 1. Il primo singolo estratto \u00e8 \"Guardian\", disponibile dall'11 maggio. Il disco contiene dodici brani, fra i quali \"Havoc\", \"Woman Down\", \"'Til You\", \"Spiral\" e \"Celebrity\". Alanis \u00e8 stata in tour in Italia a luglio per quattro concerti nei quali \u00e8 stato possibile ascoltare in anteprima alcune delle nuove canzoni.\n\"Jagged Little Pill' 20th Anniversary\" (2015).\nL'edizione speciale per il ventesimo anniversario di \"Jagged Little Pill\" esce il 30 ottobre 2015. La Collectors Edition, comprendente 4 dischi, include una versione rimasterizzata dell'album originale, un disco di 10 demo inediti, selezionati dall'artista per offrire una visione pi\u00f9 profonda e personale dell'album originale. Sono presenti anche altri due dischi, l'album del 2005 \"Jagged Little Pill Acoustic\" e il concerto \"Live at Subterranea, London\" del 28 settembre 1995, precedentemente inedito. A partire dal 2019, a Broadway viene eseguito un musical ispirato a tale celebre album e chiamato per l'appunto \"Jagged Little Pill The Musical\".\n\"Such Pretty Forks in the Road\" (2020).\nIl 2 dicembre 2019 \u00e8 uscito il singolo \"Reasons I Drink\" che anticipa il nono album di inediti \"Such Pretty Forks in the Road\", la cui uscita era prevista il 1\u00ba maggio 2020 ma a causa della pandemia di COVID-19 del 2019-2021 \u00e8 stata rimandata al 31 luglio 2020; il disco \u00e8 stato anticipato da altri tre singoli: \"Smiling\", \"Diagnosis\" e \"Reckoning\" ed \u00e8 il primo album in studio pubblicato a distanza di otto anni da \"Havoc and Bright Lights\". Il 27 ottobre 2020 l'artista pubblica una cover del classico natalizio \"Happy Christmas (War Is Over)\".\nVita privata.\nAlanis Morissette ha la doppia cittadinanza canadese e statunitense, ottenuta nel 2005. Durante l'adolescenza ha sofferto di vari disturbi alimentari. Nel 2009 ha partecipato ad una maratona per la National Eating Disorders Association.\nAll'inizio degli anni novanta \u00e8 stata legata all'attore Dave Coulier. Nel 2002 conosce l'attore Ryan Reynolds al party per il 27\u00ba compleanno di Drew Barrymore. La coppia si fidanza nel giugno 2004, ma rompe nel febbraio 2007. Nel 2009 inizia una relazione con il rapper Mario Treadway, in arte MC Souleye. La coppia si sposa il 22 maggio 2010 e ha tre figli: Ever Imre, nato il 25 dicembre 2010, Onyx Solace, nata il 23 giugno 2016 e Winter Mercy, nato l'8 agosto 2019. Morissette ha dichiarato di aver sofferto di depressione post-partum per tre volte.\nNel settembre 2021 dichiara di aver subito ripetute violenze sessuali all'et\u00e0 di 15 anni: \"Quando avevo 15 anni sono stata violentata da pi\u00f9 uomini. Lo dico ora, prima nessuno mi ascoltava [...] Mi ci sono voluti anni di terapia anche solo per ammettere che c'era stato qualche tipo di vittimizzazione da parte mia. Mi dicevo sempre che ero consenziente, ma poi mi veniva ricordato 'ehi, avevi 15 anni, non sei consenziente a 15 anni' [in Canada l'et\u00e0 per il consenso \u00e8 fissata a 16 anni, N.d.R] [...] Prima mi ero confidata con alcune persone, ma le mie parole erano cadute nel vuoto. Molti dicono 'perch\u00e9 quelle donne hanno aspettato 30 anni per dirlo?'. E io rispondo: 'Non hanno aspettato 30 anni. Nessuno le ascoltava, oppure erano minacciate o lo era la loro famiglia'. Le donne non aspettano, \u00e8 la nostra cultura che non ascolta\". Morissette aveva gi\u00e0 in passato accennato ad abusi sessuali e molestie. In un'intervista del 2020 al Sunday Times aveva dichiarato: \"Quasi tutte le donne nel mondo della musica sono state aggredite, molestate o stuprate, \u00c8 un aspetto onnipresente, pi\u00f9 nella musica che nel cinema. Se non avessi un intero team di terapisti da tutta la vita, non credo che sarei ancora qui\"."}
{"id": "100938", "revid": "1543377", "url": "https://it.wikipedia.org/wiki?curid=100938", "title": "Game Designers' Workshop", "text": "Game Designers' Workshop (spesso citata come GDW) \u00e8 stata una casa editrice statunitense che ha pubblicato molti popolari wargame e giochi di ruolo come \"Traveller\" e \"Drang Nach Osten!\". Fondata il 22 giugno 1973 da Frank Chadwick, Rich Banner, Marc Miller e Loren K. Wiseman, la societ\u00e0 ha cessato le sue attivit\u00e0 il 29 febbraio 1996. Molti dei suoi giochi sono stati pubblicati in seguito da altri editori.\nStoria.\nLa societ\u00e0 fu fondata dai membri del programma universitario SIMRAD dell'Illinois State University, che svilupp\u00f2 tra il 1972 e il 1973 diversi software di simulazione per uso educativo. Quando l'universit\u00e0 decise di chiudere il programma il nucleo originario di fondatori decise di fondare una propria societ\u00e0, fondando la GDW, con sede inizialmente nell'appartamento di Miller e Chadwick a Normal, Illinois. Il capitale iniziale della societ\u00e0 fu di , ognuno dei soci invest\u00ec inizialmente 500\u00a0$ pi\u00f9 un prestito di altri 500\u00a0$.\nOriginariamente gli sforzi della casa editrice furono dedicati alla produzione di una trilogia di wargame sul fronte orientale della seconda guerra mondiale di cui il primo fu \"Drang Nach Osten!\" (Frank Chadwick e Rich Banner, 1973), seguito da \"Unentschieden\" (1973), ma prima della pubblicazione del terzo gioco della trilogia il progetto si espanse diventando la serie \"Europa\" che avrebbe dovuto coprire tutto il fronte europeo della seconda guerra mondiale. Questi erano \"monster wargame\" con grandi mappe, regolamenti complessi e centinaia di pedine in cartoncino, che ebbero un buon successo di vendita tra gli appassionati. Oltre ai wargame della serie \"Europa\" la GDW pubblic\u00f2 anche altri wargame, sia storici, sia di fantascienza, come \"Triplanetary\" (Marc Miller e John Harshman, 1975). Nel 1975 la sede fu trasferita in un ufficio reale, sempre a Normal.\nI fondatori della GDW avevano gi\u00e0 esperienza nei giochi di interpretazione, Marc Miller come parte del corso di scienze politiche all'Universit\u00e0 dell'Illinois avevano avuto tra i compiti assegnati dall'insegnante quello di assumere il ruolo di una candidato alle elezioni e in generale durante il periodo del SIMRAD aveva il gruppo aveva scritto dei giochi di ruolo educativi. Tutto il gruppo fu subito entusiasta di \"Dungeons &amp; Dragons\" (Gygax e Arneson, 1974) e gi\u00e0 nel 1975 pubblicava un proprio gioco di ruolo, \"En Garde!\" (Chadwick, 1975).\n\"En Garde!\" \u00e8 un ibrido di gioco di ruolo e wargame, i giocatori generano i personaggi (dei duellanti del XVII secolo) e in maniera simile a \"Diplomacy\" programmano segretamente le loro attivit\u00e0 (duellare, andare per taverne, partecipare ad un assedio, ecc...) rivelandole contemporaneamente. Le situazioni sono quindi risolte senza l'uso di un master, ma mediante tiri di dadi incrociando i risultati su una serie di tabelle fornite nel gioco. Come in \"Diplomacy\" \u00e8 possibile accordarsi con gli altri giocatori, ma questi accordi non sono vincolanti, comunque a differenza di questo lo scopo finale non \u00e8 la vittoria sugli altri giocatori ma l'elevazione sociale, il guadagno e il miglioramento dei propri personaggi.\nNel 1977 la GDW pubblic\u00f2 il suo gioco di ruolo pi\u00f9 conosciuto, \"Traveller\" di Marc Miller, con l'aiuto degli altri membri della GDW. Nonostante non fosse il primo gioco di ruolo di fantascienza essendo stato preceduto perlomeno da \"Starfaring\" (St. Andre, 1976), fu quello di maggior successo fino alla pubblicazione di \"Guerre stellari - Il gioco di ruolo\" (\"The Star Wars Roleplaying Game\", Costikyan, 1987). Oltre a essere uno dei primi giochi di ruolo, introdusse le abilit\u00e0 (i personaggi sono definiti da carriere, simili a classi, ma queste danno accesso a una serie di abilit\u00e0) e sono generati mediante una serie di tabelle che simulano la loro carriera (nell'esercito, accademica, nella marina, ecc...) precedente alle avventure, generando nel processo un background per il personaggio e con anche la possibilit\u00e0 che questo morisse durante la creazione. I personaggi non ottengono esperienza in un'avventura, poich\u00e9 Miller assumeva che fosse poco realistico migliorare cos\u00ec tanto nei tempi ristretti di un'avventura, ma potevano ottenere migliore equipaggiamento e stato sociale.\nLa chiusura della GDW fu causata da una serie di problemi finanziari: le cattive vendite della seconda edizione del libro \"The Desert Shield Fact Book\" (il primo aveva venduto bene, ma la sua versione aggiornata non ottenne lo stesso successo), le vendite in costante declino di Traveller ed infine il colpo di grazia venne dalla causa intentata dalla TSR. La GDW pubblic\u00f2 nel 1992 \"Dangerous Journey\" un gioco di ruolo scritto da Gary Gygax, l'autore di \"Dungeons &amp; Dragons\", ma la TSR intent\u00f2 causa alla GDW asserendo che \"Dangerous Journey\" fosse una violazione di copyright di \"Dungeons &amp; Dragons\"; la causa fu chiusa nel 1994 con un accordo extragiudiziale per cui la GDW cedette i diritti di \"Dangerous Journey\" alla TSR. Ormai il danno era fatto, la GDW aveva perso denaro e tempo a difendersi in tribunale e si trovava sempre pi\u00f9 indebitata, quindi Frank Chadwick annunci\u00f2 la chiusura della compagnia.\nProdotti.\nRiviste.\nDal 1978 fino al 2000 pubblic\u00f2 la rivista \"The Grenadier\", inizialmente trimestralmente, ma verso la fine la periodicit\u00e0 divenne saltuaria. Complessivamente furono pubblicati 35 numeri. Gli articoli erano per la maggior parte dedicati ai giochi prodotti dalla GDW.\nDal 1979 fino al 1985 pubblic\u00f2 25 numeri della rivista \"Journal of the Travellers Aid Society\" (JTAS) dedicata ai giocatori di \"Traveller\". Nel 1985 fu sostituita da \"Challenge\", che ne continu\u00f2 la numerazione ma si interessava sui giochi di ruolo in generale."}
{"id": "100940", "revid": "7", "url": "https://it.wikipedia.org/wiki?curid=100940", "title": "Bostra", "text": ""}
{"id": "100944", "revid": "125381872", "url": "https://it.wikipedia.org/wiki?curid=100944", "title": "Bandiera del Saskatchewan", "text": "La bandiera del Saskatchewan venne adottata il 22 settembre 1969. \u00c8 divisa orizzontalmente in due parti uguali: quella superiore, di colore verde, simboleggia le foreste nel nord della Provincia, mentre quella inferiore, dorata, i campi di grano delle praterie meridionali.\nLo stemma \u00e8 collocato superiormente a sinistra, mentre un giglio rosso (\"Lilium philadelphicum\"), il fiore simbolo della provincia, compare sulla destra della bandiera sovrapposto a entrambi i colori.\nLo stemma \u00e8 formato a sua volta dal leone araldico rosso su campo d'oro a indicare il legame del Saskatchewan con il Regno Unito e da tre covoni di grano su campo verde che simboleggiano il maggior contributo della provincia al Canada e al mondo. Lo stemma fu assegnato per volont\u00e0 del re Edoardo VII il 25 agosto 1906.\nLa bandiera venne scelta tramite un concorso in cui furono presentati 4.000 diversi disegni; l'autore \u00e8 Antony Drake di Hodgeville."}
{"id": "100946", "revid": "30610", "url": "https://it.wikipedia.org/wiki?curid=100946", "title": "Placido Rizzotto", "text": "Biografia.\nPlacido Rizzotto nacque a Corleone da Giovanna Moschitta e Carmelo Rizzotto. Primo di sette figli, perse la madre quando era ancora bambino. In seguito all'arresto del padre con l'accusa di far parte di un'associazione mafiosa, fu costretto ad abbandonare la scuola per occuparsi della famiglia. Durante la seconda guerra mondiale prest\u00f2 servizio nel Regio Esercito sui monti della Carnia, in Friuli Venezia Giulia, con il grado di caporale prima, di caporal maggiore poi e infine di sergente. Dopo l'armistizio dell'8 settembre si un\u00ec ai partigiani delle Brigate Garibaldi come militante socialista. Rientrato a Corleone al termine della guerra, inizi\u00f2 la sua attivit\u00e0 politica e sindacale. Ricopr\u00ec l'incarico di presidente dei reduci e combattenti dell'ANPI di Palermo e quello di segretario della Camera del lavoro di Corleone. Fu esponente di spicco del Partito Socialista Italiano e della CGIL. \nVenne rapito nella serata del 10 marzo 1948, mentre andava da alcuni compagni di partito, e ucciso dalla mafia per il suo impegno a favore del movimento contadino per l'occupazione delle terre. Mentre veniva assassinato, il pastorello Giuseppe Letizia assistette al suo omicidio di nascosto e vide in faccia gli assassini. Per questo venne ucciso con un'iniezione letale, fattagli dal boss e medico Michele Navarra (il mandante del delitto di Placido Rizzotto). \nLe indagini sull'omicidio furono condotte dall'allora capitano dei Carabinieri Carlo Alberto dalla Chiesa. Sulla base degli elementi raccolti dagli inquirenti, vennero arrestati Vincenzo Collura e Pasquale Criscione, che ammisero di aver preso parte al rapimento di Rizzotto in concorso con Luciano Liggio. Grazie alla testimonianza di Collura fu possibile ritrovare alcune tracce del sindacalista, ma non il corpo, che era stato gettato da Liggio nelle doline di Rocca Busambra, nei pressi di Corleone. Criscione e Collura, insieme a Liggio, che rimase latitante fino al 1964, furono assolti per insufficienza di prove, dopo aver ritrattato la loro confessione in sede processuale.\nIl ritrovamento dei resti.\nIl 9 marzo 2012 l'esame del DNA, comparato con quello estratto dal padre Carmelo Rizzotto, morto da tempo e riesumato per questo scopo, ha confermato che i resti trovati il 7 luglio 2009, dopo una lunga e difficile indagine condotta dagli uomini della Polizia di Stato in servizio presso il Commissariato PS di Corleone, all'interno di una dolina di Rocca Busambra a Corleone, appartengono a Placido. I resti sono stati recuperati da personale specializzato per interventi speleologici del Comando Provinciale Vigili del Fuoco di Palermo..\nIl 16 marzo 2012 il Consiglio dei Ministri ha deciso i funerali di Stato per Placido Rizzotto, svoltisi a Corleone il 24 maggio 2012 alla presenza del Presidente della Repubblica Giorgio Napolitano.\nFilmografia e Bibliografia.\n\"Placido Rizzotto\" un film di Pasquale Scimeca, Produzione Arbash in collaborazione con Rai Cinema, Anno di produzione 2000"}
{"id": "100947", "revid": "339392", "url": "https://it.wikipedia.org/wiki?curid=100947", "title": "Modi a trasposizioni limitate", "text": ""}
{"id": "100954", "revid": "15756", "url": "https://it.wikipedia.org/wiki?curid=100954", "title": "Felice Cascione", "text": "Biografia.\nNacque a Porto Maurizio, ora Imperia, da una famiglia di condizioni modeste; la madre Maria Baiardo era una maestra elementare ed il padre Giobatta un fonditore di campane, che muore di malattia nel novembre 1918 mentre \u00e8 al fronte. Il giovane Cascione aveva pochi mesi e il padre aveva appena fatto in tempo a deciderne il nome di battesimo nella sua ultima licenza. Cascione frequent\u00f2 il ginnasio di Imperia, dove fece amicizia con Alessandro Natta, futuro segretario nazionale del PCI. Fin da giovane era uno sportivo, e giocava a pallanuoto nel porto, diventando centrovasca della squadra e capitano della GUF Imperia che port\u00f2 a vincere il campionato della Divisione Nazionale B 1938 e ad approdare al campionato della Divisione Nazionale A 1939. L'amico Alessandro Natta lo descrisse \u00abbello e vigoroso come un greco antico\u00bb..\nNel 1936 si iscrisse alla facolt\u00e0 di medicina all'Universit\u00e0 degli Studi di Genova, come aveva promesso alla madre, stabilendosi alla Casa dello Studente:\nA Genova si iscrisse ai GUF e divenne uno dei protagonisti nei Littoriali dello Sport per il nuoto. Nel 1938 Cascione fu avvicinato da alcuni membri del Partito Comunista d'Italia clandestino e dopo alcuni sporadici incontri inizi\u00f2 a frequentarli assiduamente a Imperia. Nell'agosto 1939 partecip\u00f2 ai Giochi Studenteschi Mondiali come pallavolista che si tennero nella Vienna dell'Anschluss. Nonostante i successi sportivi a Genova Cascione ha difficolt\u00e0 ad ambientarsi, forse per la sospetta adesione all'antifascismo, pertanto decise di spostarsi alla Sapienza - Universit\u00e0 di Roma. Nel frattempo giunse a Roma la voce che Cascione fosse antifascista, pertanto i GUF, cui aveva aderito, gli negarono ulteriori sovvenzioni. Cascione decise pertanto di cambiare universit\u00e0, trasferendosi a Bologna. A seguito dell'occupazione di Mentone da parte del Regio Esercito fu inviato nella citt\u00e0 come commissario di sanit\u00e0, facendo qui le prime esperienze da medico. Si laure\u00f2 in medicina all'Universit\u00e0 degli Studi di Bologna il 10 luglio 1942, ma rimase a Bologna ancora per tutto il 1942, facendo esperienza nella clinica ostetrico-ginecologica dell'universit\u00e0. Nello stesso anno si iscrisse a Bologna al Partito Comunista d'Italia.\nL'adesione alla Resistenza.\nTornato ad Imperia, si fece in breve tempo la fama di un medico sensibile e pronto ad aiutare il prossimo. Era gi\u00e0 soprannominato \"U megu\", che in ligure significa \"Il medico\". Quando dopo il 25 luglio 1943 fu nominato il Governo Badoglio prese parte alle manifestazioni per la caduta del fascismo. Cascione fin\u00ec arrestato insieme alla madre con l'accusa di aver organizzato manifestazioni sediziose, rimanendo in cella una ventina di giorni.\nDopo l'armistizio dell'8 settembre 1943 i tedeschi occuparono l'Italia e al nord si costitu\u00ec la Repubblica Sociale Italiana; Cascione entr\u00f2 subito nella Resistenza. Si mise a capo di un'improvvisata brigata partigiana, la prima dell'Imperiese, in localit\u00e0 Magaletto di Diano Castello, costituita inizialmente da solo tredici persone. Un notevole afflusso di partigiani si ebbe a partire dal 20 novembre 1943, quando il distretto militare, a firma del colonnello Giuseppe Bosio, affisse il bando di arruolamento che comminava la pena di morte per i disertori.\nIl soprannome \"U megu\" divenne anche il suo nome di battaglia. Durante la vita in montagna Cascione fece molta assistenza medica ai feriti e agli abitanti delle valli dell'entroterra. Come comandante era solito imporre ai suoi sottoposti esercizi fisici per mantenerli in forma. Tra le prime azioni della banda di Cascione vi fu l'attacco contro quattro soldati tedeschi intenti a riparare la linea del telegrafo, che riuscirono per\u00f2 a mettersi in salvo, e la cattura di una camicia nera che fu subito fucilata. Tuttavia le puntate dei tedeschi e dei fascisti nell'entroterra dimostravano che la banda era stata individuata e quindi, complice anche la scarsit\u00e0 di viveri, Cascione decise di spostarsi nell'alta valle di Andora.\nLo scontro di Montegrazie.\nNei giorni precedenti la popolazione di Montegrazie, alle spalle di Porto Maurizio, aveva percosso Luigi Ramone, il segretario del PNF che secondo alcune fonti aveva fatto delle prepotenze contro gli abitanti del luogo; il giorno seguente la figlia Maria Delfina Ramone, mentre si recava a Imperia in bicicletta forse per denunciare il fatto, era stata a sua volta aggredita per strada riportando ferite al viso. A seguito della segnalazione del fatto il 14 dicembre 1943 alcuni militi della ex \"33\u00aa Legione CC.NN. da montagna \"Gandolfo\"\" di Imperia salirono a Montegrazie, incrociando i partigiani di Cascione, che aprirono il fuoco contro gli autocarri che li trasportavano e ferendo a morte il milite nizzardo Rinaldo Morelli. Secondo i diari del comandante della compagnia della GNR Luigi Ferraris i militi presenti a Montegrazie erano una ventina e si erano spostati a bordo di una singola corriera. Secondo Giorgio Pisan\u00f2 i militi andati a Montegrazie erano circa una ventina e furono attaccati mentre si accingevano a rientrare a Imperia. L'attacco fu respinto nonostante il grave ferimento di Morelli, ma furono presi prigionieri il tenente Luciano Di Paola e il milite Michele Dogliotti, che erano in perlustrazione. Secondo la memorialistica partigiana un numero imprecisato di fascisti arrivarono a bordo di cinque corriere e a questi si erano poi uniti un centinaio di volontari provenienti da Sanremo delle Brigate giovanili, mentre nel rapporto del Capo della Provincia di Imperia Francesco Bellini si fa riferimento all'uccisione di Morelli e alla cattura del tenente Di Paola e del milite Dogliotti.\nI due prigionieri, entrambi della Guardia Nazionale Repubblicana, fin dalla cattura secondo le testimonianze partigiane mantennero un atteggiamento ostile nei confronti dei propri carcerieri, in particolare il giovanissimo Dogliotti. Nel frattempo, incalzati dal rastrellamento tedesco, i partigiani decidono di costituire un Consiglio di guerra per processare e fucilare i due prigionieri, ma Cascione ne imped\u00ec l'esecuzione proponendo di avvicinarli alla causa partigiana:\nCascione forn\u00ec cure a Dogliotti, che nello scontro aveva riportato qualche graffio, dividendo con lui il rancio, le sigarette e le coperte. Ciononostante, mentre il sottotenente Di Paola era divenuto silenzioso, il milite Dogliotti rimaneva apertamente ostile verso i partigiani. Ai molti che diffidavano del suo comportamento Cascione rispondeva: \nNel frattempo il reparto di Cascione si spost\u00f2 a Curenna dove trov\u00f2 alloggiamento presso il casone dei \"Crovi\", mentre i due prigionieri furono reclusi nel seminterrato di un altro casone l\u00ec vicino. In occasione del Natale e del Capodanno, nonostante il parere contrario degli altri partigiani, Cascione volle che alla cena fossero presenti anche Di Paola e Dogliotti.\nIl 7 gennaio 1944 i due prigionieri, condotti a una pozza d'acqua, riuscirono a disarmare Carlo Siciliano, il proprio carceriere ma, nel tentativo di immobilizzarlo, il tenente Di Paola rimase ferito, mentre Dogliotti riusc\u00ec a sottrarsi agli altri partigiani che nel frattempo erano accorsi. Dogliotti riusc\u00ec a raggiungere con i piedi tumefatti la caserma della MVSN di Albenga. Cascione, informato sui fatti, diede immediatamente ordine di smobilitare l'accampamento per sfuggire ad un eventuale rastrellamento trasferendosi a Case Fontane.\nLa morte.\nIl 27 gennaio, alle sette del mattino, una colonna tedesca della 356\u00aa divisione di fanteria cui erano aggregati anche dei fascisti, passando da Alto, raggiunse \"Case Fontane\"; le prime avanguardie tedesche occuparono la sede del comando partigiano su cui sventolava la bandiera rossa. Nonostante alcuni reduci indichino in \"Dogliotti\" colui che guid\u00f2 i tedeschi nel rastrellamento \u00e8 impossibile visto che lo stesso non poteva essere a conoscenza del nuovo accampamento. Cascione con due uomini tent\u00f2 di rioccupare il comando per recuperare tutti i documenti conservati all'interno, ma i tedeschi si asserragliarono all'interno e colpirono Cascione ad un ginocchio, fratturandogli la tibia. Uno dei compagni di Cascione ritorn\u00f2 indietro per far intervenire anche gli altri. In soccorso di Cascione tentano di intervenire Mercati e Cortellucci. Mercati vista la difficolt\u00e0 ad intervenire ritorn\u00f2 indietro mentre Cortellucci rimase bloccato dal fuoco nemico che nel frattempo aveva ricevuto rinforzi. Vistosi perduto Cascione esort\u00f2 i propri compagni a mettersi in salvo; ciononostante Cortellucci fu preso.\nSecondo fonti partigiane Cascione fu preso prigioniero e immediatamente fucilato dai fascisti aggregati. Ricerche d'archivio svolte a Friburgo in Brisgovia, presso la documentazione della 356\u00aa divisione di fanteria tedesca, si limitano a comunicare che Cascione fu ucciso senza accennare se fosse caduto o meno in combattimento. Invece l'Ufficio Politico Investigativo guidato dal tenente colonnello della Guardia Nazionale Repubblicana Pier Cristoforo Bussi in un dispaccio interno comunic\u00f2 all'epoca che Cascione fu preso prigioniero e fucilato dai tedeschi. I carabinieri di Cuneo, dopo indagini svolte, nella loro relazione inviata ad Imperia affermarono che Cascione non fu fucilato ma che mor\u00ec nel corso della sparatoria. Sui giornali partigiani clandestini dell'epoca si diffuse anche la voce che Cascione, pur di non essere catturato, si fosse suicidato sparandosi in testa.\nIl comando della brigata, assunto da Acquarone, prefer\u00ec ritirarsi. La brigata prese poi il nome di \"Divisione Garibaldi \"Felice Cascione\"\". All'indomani della morte di Felice Cascione, Italo Calvino ader\u00ec assieme al fratello Floriano alla seconda divisione d'assalto partigiana \"Garibaldi\", intitolata allo stesso Cascione. Il futuro scrittore lo ricord\u00f2:\nLa canzone \"Fischia il vento\".\nEra un buon poeta, anche se come cantante era un po' stonato e durante il periodo della Resistenza complet\u00f2 il testo di \"Fischia il vento\" (che aveva gi\u00e0 iniziato a Bologna, alcuni anni prima), sulla popolare melodia sovietica Katju\u0161a. Al compagno Giacomo Sibilla, nome di battaglia \"Ivan\", disse che i partigiani liguri in quel momento non avevano bandiera, ma sarebbe servita loro almeno una canzone, e visto che \"Ivan\" si era portato una chitarra in montagna iniziarono a fare delle prove. Iniziarono con \"Va' pensiero\", ma poi optarono per la \"Katju\u0161a\", che divenne \"Fischia il vento\"\nVenne intonata la prima volta a Curenna, frazione di Vendone, durante la messa di Natale del 1943, e poi venne cantata in forma ufficiale ad Alto, nella piazza della chiesa il giorno dell'Epifania del 1944. Solo tre settimane dopo Felice Cascione verr\u00e0 ucciso dai nazifascisti. Poi, dopo la Liberazione, divenne l'inno ufficiale delle \"Brigate Partigiane Garibaldi\"."}
{"id": "100960", "revid": "484362", "url": "https://it.wikipedia.org/wiki?curid=100960", "title": "Aeroporto di Grosseto", "text": "L'Aeroporto di Grosseto (\"Aeroporto della Maremma \"Corrado Baccarini\"\") \u00e8 lo scalo della citt\u00e0 toscana di Grosseto. L'aeroporto si trova a ovest della citt\u00e0; l'accesso allo scalo civile \u00e8 situato a circa 2\u00a0km dal centro storico, mentre l'accesso alla Base Militare \"4\u00ba Stormo Caccia Intercettori\" avviene dalla via Castiglionese nella immediata periferia della citt\u00e0.\nL'aeroporto, intitolato al tenente pilota Corrado Baccarini, \u00e8 gestito dall'Aeronautica Militare ed in base al Decreto ministeriale del 25 gennaio 2008, pubblicato sulla Gazzetta Ufficiale del 7 marzo 2008, l'aeroporto militare \u00e8 classificato come MOB (Main Operating Base) del secondo gruppo e come tale l'apertura al traffico civile pu\u00f2 essere ampliata a condizione che dall'espansione non derivino limitazioni allo svolgimento dei compiti istituzionali delle Forze armate e nuovi o maggiori oneri a carico del bilancio del Ministero della difesa.\n\u00c8 sede del 4\u00ba Stormo dell'Aeronautica Militare e base dei caccia intercettori Eurofighter Typhoon. Tuttavia, soprattutto nella stagione turistica, l'aeroporto \u00e8 utilizzato come scalo da voli civili charter e privati.\nStoria.\nLa realizzazione dell'infrastruttura aeroportuale propriamente detta inizi\u00f2 durante la prima guerra mondiale, con la costruzione di una pista adibita al collaudo di velivoli. Nell'area sorgeva l'antica chiesa di Sant'Andrea, costruita tra la fine dell'XI e gli inizi del XII secolo, della cui demolizione non si conoscono tuttora n\u00e9 le cause, n\u00e9 il periodo storico.\nNel 1926 fu effettuato un ampliamento che consent\u00ec l'utilizzo dell'infrastruttura per il decollo e l'atterraggio, mentre nel 1935 l'aeroporto pass\u00f2 sotto la gestione della Regia Aeronautica che fece effettuare lavori di allungamento della pista, oltre a costruire fabbricati attorno al campo di volo per ospitare una scuola per piloti.\nNel 1943 l'intera infrastruttura venne bombardata dagli alleati; l'anno successivo vennero effettuati i lavori per ripristinare la funzionalit\u00e0 dell'aeroporto, che per\u00f2 rimase inutilizzato per diversi anni al termine del conflitto mondiale, nonostante continuasse ad essere sede di un distaccamento dell'Aeronautica Militare.\nNegli anni cinquanta furono effettuati lavori di ampliamento e di ammodernamento dell'intera infrastruttura aeroportuale, che port\u00f2 poi alla ripresa delle attivit\u00e0 militari e all'inaugurazione dei primi voli civili: sempre in quel periodo, a partire dal 1959 l'aeroporto divenne la sede definitiva del 4\u00ba Stormo (aerobrigata fondata nel 1931 presso l'aeroporto di Udine-Campoformido), mentre il 1\u00ba giugno 1961 si insedi\u00f2 presso l'aeroporto anche il 9\u00ba Gruppo Caccia dell'Aeronautica Militare.\nIl 4 novembre 1966 gran parte dell'area aeroportuale venne allagata a causa del grave evento alluvionale che colp\u00ec la citt\u00e0 di Grosseto e le campagne circostanti.\nMentre l'utilizzo prevalente della base aerea \u00e8 continuato ad essere di tipo militare, nel corso degli anni sessanta e settanta aument\u00f2 il numero di voli civili con un movimento medio annuo di circa 16\u00a0000 passeggeri.\nNel 2000 sono stati effettuati lavori di ulteriore ampliamento e ammodernamento con l'inaugurazione della nuova aerostazione. L'aeroporto civile \u00e8 uno scalo internazionale dotato, su richiesta, dei servizi di dogana ed immigrazione, quindi possono operarvi anche voli provenienti da o diretti verso paesi extra comunitari. La pista, lunga metri \u00e8 in grado di accogliere aeromobili di grandi dimensioni, come ad esempio Boeing 737/800 o Airbus A321. Non sono presenti collegamenti aerei regolari, ma solo voli charter stagionali, traffico aerotaxi e di aviazione generale. \u00c8 gestito dalla societ\u00e0 SEAM S.p.A.\nSulla pista del \"Corrado Baccarini\", l'11 dicembre 2003 si svolse una competizione di velocit\u00e0 al meglio delle tre gare tra la Ferrari di Michael Schumacher e un nuovo aereo \"Eurofighter\" pilotato da Maurizio Cheli; sull'asfalto umido ebbe la meglio l'\"Eurofighter\" per 2 a 1, ma la Ferrari del campione tedesco riusc\u00ec a tenere testa all'aereo supersonico fino agli ultimi metri.\nIl 25 giugno 2017 si \u00e8 svolta la cerimonia per il centenario Gruppi Caccia dell'Aeronautica Militare. Oltre al 4\u00ba Stormo, hanno partecipato componenti del 36\u00ba Stormo, del 32\u00ba Stormo e del 37\u00ba Stormo."}
{"id": "100962", "revid": "7381", "url": "https://it.wikipedia.org/wiki?curid=100962", "title": "Ladino dolomitico", "text": ""}
{"id": "100964", "revid": "116726817", "url": "https://it.wikipedia.org/wiki?curid=100964", "title": "Dialetto livinallese", "text": "Il livinallese (fodom) \u00e8 un dialetto della lingua ladina appartenente al gruppo reto-romanzo della famiglia delle lingue indoeuropee, parlato nei comuni di Livinallongo del Col di Lana e Colle Santa Lucia della provincia di Belluno.\nEsempio.\nUn estratto del Padre Nostro:\nPare nost che t'es sun paradis,benedet l'\u00e9 el to inom,resta con nos,che sar\u00e0 fat cuelche te vossun ceil e su la teira."}
{"id": "100965", "revid": "47767", "url": "https://it.wikipedia.org/wiki?curid=100965", "title": "Banshee", "text": "La banshee \u00e8 una creatura leggendaria dei miti irlandesi e scozzesi.\nEtimologia.\nIl termine banshee significa \"donna delle fate\", dal gaelico \"bean\", \"donna\", e \"sidhe\", che deriva a sua volta da \"sith\" (\"fata\") o \"sid\" (\"tumulo delle fate\"). \nDescrizione.\nLa banshee \u00e8 uno spirito femminile, descritto generalmente come una bella donna dai capelli fluttuanti, con indosso un vestito verde ed una mantella grigia (o, alternativamente, vestita completamente di bianco o rosso). Pu\u00f2 apparire sia come una donna che canta, sia piangente e avvolta da un velo. Altra caratteristica sono gli occhi perennemente arrossati dal pianto. La banshee ha un corrispondente maschile nel meno comune farshee (in irlandese \"Fear Sidhe\", traducibile come \"uomo fata\").\nFa parte del piccolo popolo ed \u00e8 uno spirito che spesso viene classificato tra quelli maligni, anche se in realt\u00e0 nelle antiche leggende viene descritto semplicemente come uno spirito femminile che si aggira attorno a paludi e fiumi, nelle sorgenti o nelle colline d'Irlanda. Le banshee sono legate ad alcune famiglie, specialmente quelle il cui cognome inizia per \"Mac\" oppure \"O\". L'emigrazione di irlandesi in America ha portato anche l\u00e0 alcune leggende sulle banshee, ma sono poche e per lo pi\u00f9 ambientate nel sud durante la guerra d'indipendenza americana.\nQuando un membro della famiglia protetta muore, o \u00e8 in procinto di morte, la banshee piange e si dispera. Tali lamenti sono noti col termine di \"keening\" (dal gaelico \"caoineadh\", \"lamento\"). Le grida possono anche essere di vittoria, quando quella che ha subito la perdita \u00e8 una famiglia nemica.\nApparizioni.\nLe banshee non si mostrano mai agli esseri umani, con l'eccezione di coloro che sono prossimi alla morte e a cui giunge tale presagio. \u00c8 probabilmente questa la ragione per cui dopo l'VIII secolo vengono classificate tra gli esseri malvagi.\nLa banshee pi\u00f9 famosa si chiamava Aibhill. Stando alla leggenda, nel 1014 il re Brian Boru si gett\u00f2 nella battaglia di Clontarf pur sapendo di andare incontro a morte certa, dal momento che la notte precedente Aibhill gli era apparsa mentre lavava i panni dei soldati finch\u00e9 l'acqua non si tingeva completamente del colore vermiglio del sangue.\nCl\u00edodhna \u00e8 indicata come la regina delle banshee del sidhe del Munster meridionale, e come una rivale di Aibhill.\nLa banshee nel fantasy moderno.\nNella tradizione fantasy moderna, dove gli elementi caratteristici delle mitologie antiche e delle tradizioni folcloristiche a volte subiscono delle mutazioni ad opera del passaggio del tempo e delle contaminazioni fra opere letterarie (o di qualsiasi altro tipo) diverse, la banshee viene spesso rappresentata come uno spirito urlante, non necessariamente malvagio, il cui grido ha la capacit\u00e0 di uccidere all'istante, o altri effetti simili. Talvolta \u00e8 associata alla razza degli elfi o creature similari."}
{"id": "100966", "revid": "22475", "url": "https://it.wikipedia.org/wiki?curid=100966", "title": "Kopete", "text": "Kopete \u00e8 un programma di comunicazione istantanea multiprotocollo, che gestisce i trasporti XMPP, ICQ, AIM, Gadu-Gadu, GroupWise, .NET Messenger Service, SMS, e Yahoo! Messenger. Anche se pu\u00f2 funzionare in numerosi ambienti grafici, \u00e8 designato per essere integrato nell'ambiente desktop KDE.\nSecondo la FAQ di Kopete, il nome del programma deriva dalla parola cilena Copete, che si riferisce a bevande alcoliche.\nProtocolli.\nKopete permette agli utenti di connettersi ai seguenti protocolli:\nPlugin.\nDi base, Kopete supporta i seguenti plugin:"}
{"id": "100968", "revid": "1745361", "url": "https://it.wikipedia.org/wiki?curid=100968", "title": "Dart Fener", "text": "Anakin Skywalker, noto anche col suo nome Sith Dart Fener o Lord Fener (nelle opere del nuovo canone e nell'originale inglese Darth Vader o Lord Vader), \u00e8 un personaggio immaginario della saga fantascientifica di \"Guerre stellari\". Appare nella trilogia originale come un antagonista principale, mentre il suo passato come Anakin Skywalker e la storia della sua conversione al male sono al centro della trama della trilogia prequel e della serie animata ', in cui \u00e8 stato il protagonista. Inoltre \u00e8 presente anche nella serie animata \"Rebels\", ' e nel film spin-off \"\".\nScoperto da piccolo su Tatooine da Qui-Gon Jinn che crede possa essere il \"Prescelto\", in seguito alla morte di questi diviene apprendista di Obi-Wan Kenobi. In breve tempo diventa un potente Jedi ed eroe delle guerre dei cloni fino a quando non si convertir\u00e0 al Lato Oscuro iniziando a servire l'Impero Galattico, come allievo del suo maestro Sith, Palpatine (alias Darth Sidious).\nL'American Film Institute lo ha indicato come il terzo pi\u00f9 grande cattivo dei film nella storia del cinema nella classifica \"AFI\u2019s 100 Years... 100 Heroes and Villains\", dietro Norman Bates e Hannibal Lecter.\nIl personaggio.\nIdeazione e sviluppo.\nNella prima stesura di \"The Star Wars\" era un generale cupo e alto, gi\u00e0 vicino alla sua rappresentazione finale, e il protagonista \"Anakin Skywalker\" ha avuto un ruolo simile a quello del figlio Luke Skywalker di un guerriero rispettato. La maschera di Fener \u00e8 stata originariamente progettata da Ralph McQuarrie come parte della tuta spaziale di Fener e non destinata a far parte del costume regolare. Brian Muir ha realizzato il costume del personaggio su disegno di McQuarrie.\nDopo il successo del film \"Guerre stellari\", Lucas ha assunto l'autrice di fantascienza Leigh Brackett perch\u00e9 scrivesse il sequel con lui. Si sono incontrati numerose volte e, per la fine di novembre del 1977, Lucas aveva prodotto uno scritto a mano. La sceneggiatura rimase simile al film finale, salvo che Fener non rivela che \u00e8 il padre di Luke. Nella prima bozza che Brackett avrebbe scritto per Lucas, il padre di Luke appare come un fantasma per istruire suo figlio. Sfortunatamente per\u00f2 Brackett mor\u00ec di cancro prima di riuscire a parlare con Lucas. Con nessuno scrittore disponibile, quest'ultimo dovette scrivere la storia da solo. In questa nuova sceneggiatura, ci fu un nuovo colpo di scena: Fener che dichiara di essere il padre di Luke. Secondo Lucas, ha trovato questo progetto divertente da scrivere, in contrasto con la difficile stesura della trama del primo film.\nIl nuovo elemento della parentela con Luke ha avuto effetti drastici sulla serie. Michael Kaminski sostiene nel suo libro che \u00e8 improbabile che il punto della trama fosse seriamente considerato o addirittura concepito prima del 1978, e che il primo film \u00e8 stato chiaramente un'opera alternativa, in cui Fener era un personaggio separato dal padre di Luke. Dopo aver scritto la nuova stesura in cui \u00e8 stato introdotto il punto della trama, Lucas ha revisionato il nuovo retroscena che aveva creato: Anakin era stato il brillante allievo di Obi-Wan e aveva un figlio di nome Luke, ma \u00e8 stato sedotto dal Lato Oscuro da Palpatine. Anakin combatt\u00e9 contro il suo vecchio maestro su un vulcano dove rimase gravemente ferito, salvo poi rinascere come Dart Fener. Nel frattempo, Kenobi nascose Luke su Tatooine, mentre la Repubblica Galattica divenne il tirannico Impero Galattico e mentre Fener continuava a cercare Obi-Wan. Questo cambiamento di carattere fornirebbe un trampolino di lancio per la \"Tragedia di Dart Fener\", trama che sta alla base della trilogia prequel.\nDopo aver deciso di creare la trilogia prequel, Lucas ha indicato la serie come rappresentazione della tragica caduta di Anakin verso il Lato Oscuro. Vide anche che i prequel potrebbero costituire l'inizio di una lunga storia che \u00e8 iniziato con l'infanzia di Anakin e si \u00e8 conclusa con la sua morte. Questo \u00e8 stato l'ultimo passo per trasformare la serie di film in una \"saga\".\nPer il primo prequel, \"\", Lucas ha fatto s\u00ec che Anakin avesse nove anni per rendere pi\u00f9 struggente la separazione del personaggio dalla madre. \u00c8 stato realizzato anche un poster, per il film, in cui si vede il piccolo Anakin la cui ombra raffigura Dart Fener. Il film, in ultima analisi, ha raggiunto l'obiettivo primario di introdurre Anakin al pubblico.\nInterpreti e doppiatori.\nIl personaggio \u00e8 interpretato da David Prowse nella trilogia originale, e nell'ultimo episodio \u00e8 Sebastian Shaw a prestare il proprio volto al morente Dart Fener. A causa di un incidente che rese momentaneamente indisponibile Prowse, l'istruttore di scherma ingaggiato per allenare gli attori (Bob Anderson) lo sostitu\u00ec nelle scene in cui Fener combatte con la spada laser contro suo figlio Luke. Lucas scelse David Prowse come interprete fisico di Fener per via del suo fisico statuario e della sua notevole altezza ma la sua voce si rivel\u00f2 tutt'altro che intimidatoria o autoritaria a causa del suo forte accento West-Country che lo faceva suonare pi\u00f9 come un contadino che come un dittatore galattico. Pertanto prese la decisione di sostituire la sua voce in post-produzione con quella di un altro attore: in un primo momento, Lucas aveva pensato di far doppiare Dart Fener nientemeno che a Orson Welles ma questi venne ritenuto fin troppo famoso e riconoscibile. La caratteristica voce cavernosa e metallica che contraddistingue il personaggio \u00e8 invece di James Earl Jones. Lucas scelse James Earl Jones dopo averlo visto interpretare l'Otello a teatro, rimasto colpito dalla sua potente voce baritonale. Jones chiese, tuttavia, di non essere inserito nei titoli di coda per questioni artistiche. Questa la sua dichiarazione:\nJones ha doppiato Fener in tutti i film della saga, compreso ', e sta doppiando il personaggio nella serie \"Star Wars Rebels\". Ha anche doppiato Fener nel videogioco ' e nella puntata de \"I Simpson\" \"Musica Maestro\" dove Fener fa un cameo insieme a Mufasa (altro personaggio doppiato da James Earl Jones) e allo stesso Jones.\nNella nuova trilogia Anakin Skywalker \u00e8 interpretato dal piccolo Jake Lloyd nel primo capitolo e da Hayden Christensen nel secondo e terzo episodio, compresa la scena in cui si vede il personaggio nella sua armatura caratteristica. In italiano il personaggio \u00e8 doppiato nelle scene in armatura da Massimo Foschi (inclusa la scena conclusiva interpretata da Hayden Christensen alla fine de '), mentre la scena finale da \"Il ritorno dello Jedi\" (interpretata da Sebastian Shaw), in cui Fener viene \"smascherato\" \u00e8 doppiata da Marcello Tusco. Da bambino (Jake Lloyd) \u00e8 doppiato da Alessio Puccio, mentre da ragazzo (Christensen) a prestargli la voce \u00e8 Francesco Pezzulli, eccetto nelle serie ', \"Star Wars Rebels\" e \"\" in cui \u00e8 doppiato da Marco Vivio. In una breve scena in cui appare da bambino, nella serie \"Star Wars: Clone Wars\", Anakin \u00e8 doppiato da Tatiana Dessi. In \"Star Wars Rebels\" Fener \u00e8 doppiato da Luca Biagini. Inoltre, in una brevissima scena aggiunta di Fener su Bespin nel film \"L'Impero colpisce ancora\", il Sith \u00e8 doppiato da Rodolfo Bianchi.\nIn una versione rimasterizzata dell'Episodio VI, l'ultimo della prima trilogia, Christensen riappare come Anakin sotto forma di spirito ritornato al lato luminoso della Forza, insieme agli spiriti di Yoda e di Obi-Wan, sostituendo con la tecnica digitale Sebastian Shaw che nella versione originale riappariva anche in quel punto vestito da Jedi.\nApparizioni.\nFilm.\n\"Guerre stellari\".\nDart Fener appare per la prima volta al cinema nel film \"Guerre stellari\", nel 1977 come un cyborg al servizio dell'Impero Galattico. Il Signore Oscuro dei Sith ha il compito, insieme al comandante Imperiale Gran Moff Tarkin, di recuperare i piani tecnici segreti della \"Morte Nera\", che sono stati rubati dai Ribelli. Fener cattura e tortura la Principessa Leila Organa, che ha nascosto i piani all'interno del droide R2-D2 che \u00e8 stato inviato per poter trovare il Maestro Jedi Obi-Wan Kenobi sul pianeta Tatooine. Durante il salvataggio di Leila, Obi Wan si dissolve nella forza durante un duello con Fener. Dopo aver posizionato un dispositivo di tracciamento a bordo del \"Millennium Falcon\", Fener \u00e8 in grado di rintracciare la base dei ribelli sul pianeta Yavin IV. Durante l'attacco dei ribelli sulla \"Morte Nera\", Fener tenta di abbattere il caccia Ala-X di Luke, ma Ian Solo interviene e manda la nave di Fener fuori rotta, permettendo a Luke di distruggere la \"Morte Nera\".\n\"L'Impero colpisce ancora\".\nTre anni dopo gli eventi del primo film, ne \"L'Impero colpisce ancora\" il Signore Oscuro diviene ossessionato dalla missione di recupero del figlio, cosa che inoltre lo ricondurrebbe a trovare la base Ribelle. Mentre \u00e8 a colloquio con l'Imperatore, Fener lo convince che Luke diventerebbe un alleato prezioso se potesse passare al Lato oscuro della Forza. Quindi Fener ingaggia un gruppo di cacciatori di taglie per seguire Luke ed i suoi amici, e si accorda con l'amministratore di Bespin Lando Calrissian per far cadere Luke in una trappola. Dopo che Ian, Leila, Chewbecca e C-3PO arrivano, Fener tortura Ian, lo congela nella grafite e lo consegna al cacciatore di taglie Boba Fett. Quando Luke arriva, Fener ingaggia un duello con lui e lo sconfigge amputandogli la mano destra. Subito dopo Fener rivela a Luke che \u00e8 suo padre e gli chiede di unirsi a lui per uccidere l'Imperatore e governare la galassia come padre e figlio. Inorridito, Luke preferisce lasciarsi cadere attraverso un pozzo di ventilazione. Infine Fener dice telepaticamente a Luke che \u00e8 il suo destino quello di volgersi verso il Lato Oscuro.\n\"Il ritorno dello Jedi\".\nNell'ultimo film della trilogia originale \"Il ritorno dello Jedi\", Fener e l'Imperatore stanno sovrintendendo la costruzione della seconda Morte nera. L'Imperatore fa capire a Fener che presto Luke si unir\u00e0 a loro, passando al Lato oscuro; il giovane Skywalker, sempre convinto della bont\u00e0 che c'\u00e8 nel padre, si arrende a Fener, che lo porta davanti all'Imperatore a bordo della Morte nera; al suo cospetto, l'Imperatore tenta Luke affinch\u00e9 questi passi al Lato oscuro facendo leva sulla paura del giovane Jedi per la sorte dei suoi amici. Preso dalla rabbia, Luke ingaggia ancora una volta un duello con Fener. Rendendosi conto che Leila \u00e8 la sorella gemella di Luke, Il Sith minaccia di far passare lei al Lato oscuro, se Luke si rifiutasse: furioso, Luke attacca il padre e gli amputa la mano robotica. A quel punto l'Imperatore istiga Luke a uccidere Fener e a prenderne il posto. Luke per\u00f2, resosi conto che sta per cedere al suo odio e uccidere suo padre, si rifiuta, dichiarandosi fieramente un Jedi come suo padre prima di lui: l'Imperatore lo tortura scagliandogli i fulmini di Forza. Provando piet\u00e0 per il figlio, che lo implorava di aiutarlo, Fener lascia il Lato oscuro e getta l'Imperatore nel reattore della Morte nera, uccidendolo; questo gesto per\u00f2 gli costa caro, poich\u00e9 i fulmini di Forza ne hanno danneggiato irreparabilmente l'armatura. Dopo aver chiesto a Luke di togliergli la maschera per poterlo vedere per la prima volta con i suoi veri occhi, il redento Anakin Skywalker, ormai in punto di morte, dice a suo figlio che aveva ragione sul fatto che ci fosse ancora del buono in lui. Nonostante che il figlio voglia salvarlo, Anakin gli risponde che lo ha gi\u00e0 fatto, perch\u00e9, avendo salvato Luke, Dart Fener \u00e8 morto, mentre Anakin \u00e8 tornato a esistere. Luke riesce a uscire dalla Morte nera con i resti del padre, che vengono bruciati su d'una pira, secondo le tradizioni Jedi. Durante i festeggiamenti sulla Luna boscosa di Endor per la caduta dell'Impero, lo spirito di Anakin, che ha riabbracciato il Lato chiaro, si riunisce con quelli di Obi-Wan e Yoda per vegliare su Luke e i suoi amici.\n\"La minaccia fantasma\".\nLa prima apparizione di Anakin cronologica e nella trilogia prequel \u00e8 in \"\", che si svolge 32 anni dal primo \"Guerre stellari\". In questo film \u00e8 un giovane schiavo che vive sul pianeta Tatooine, dove nacque nel 42 BBY, con la madre Shmi. Il piccolo Anakin \u00e8 stato concepito senza un padre ed \u00e8 estremamente potente nella Forza. Oltre ad essere gi\u00e0 un pilota di talento e un ottimo meccanico, ha costruito il droide protocollare C-3PO. Il Maestro Jedi Qui-Gon Jinn incontra Anakin dopo aver effettuato un atterraggio di emergenza su Tatooine. Qui-Gon avverte il forte legame di Anakin con la Forza e si convince che il ragazzo sia il \"Prescelto\" della profezia Jedi, ovvero colui che porter\u00e0 equilibrio nella Forza. Dopo aver vinto la sua libert\u00e0 in una corsa degli sgusci, Anakin parte per Coruscant per poter essere addestrato come un Jedi, ma \u00e8 costretto a lasciare Shmi alle spalle. Durante il viaggio, Anakin forma un legame con Padm\u00e9 Amidala, la giovane regina di Naboo. Qui-Gon chiede al Consiglio Jedi per il permesso di addestrare Anakin, ma sentono la paura nel ragazzo e rifiutano. Alla fine, Anakin aiuta a contrastare l'invasione della Federazione dei Mercanti di Naboo distruggendo la loro nave comando. Dopo che Qui-Gon viene ucciso in un duello con Signore Oscuro dei Sith Darth Maul, Obi-Wan Kenobi promette di addestrare Anakin, con l'approvazione riluttante del Consiglio.\n\"L'attacco dei cloni\".\nNel film \"\", che si svolge dieci anni dopo gli eventi de \"La minaccia fantasma\", Anakin \u00e8 diventato apprendista Padawan di Obi-Wan. Dopo aver salvato Padm\u00e9, che ora \u00e8 una senatrice, da un tentativo di assassinio, Anakin si reca su Naboo, dove i due si innamorano. Intuendo che Shmi sta soffrendo, Anakin si reca a Tatooine per salvarla. Mentre si trova l\u00ec, Anakin scopre che \u00e8 stata rapita da predoni Tusken. il giovane Padawan trova Shmi al campeggio Tusken, che muore poco dopo tra le sue braccia. Infuriato, Anakin massacra i Tusken e ritorna a casa dei Lars per seppellire Shmi. In seguito viaggia con Padm\u00e9 a Geonosis per salvare Obi-Wan dal Signore dei Sith Conte Dooku, un tempo Maestro Jedi di Qui-Gon e ora leader dei Separatisti, un'organizzazione che mira alla secessione dalla Repubblica Galattica. Dooku riesce a scovarli, e li condanna a morte. Tuttavia, una squadra di Jedi arriva con l'esercito dei cloni di Kamino riuscendo a fermare le loro esecuzioni. Obi-Wan e Anakin si confrontano con Dooku durante la battaglia che ne segue, ma il Signore dei Sith batte entrambi in duello amputando il braccio di Anakin. Yoda interviene e salva i Jedi. Alla fine del film Anakin, dotato di un braccio robotico, sposa Padm\u00e9 in segreto.\n\"La vendetta dei Sith\".\nNel film \"\", che si svolge tre anni dopo \"L'attacco dei cloni\", Anakin \u00e8 diventato Cavaliere Jedi ed un eroe di guerra. Insieme ad Obi-Wan conduce una missione per salvare Palpatine dal malvagio comandante separatista Generale Grievous a bordo della sua nave. Quando i Jedi incontrano Dooku, Anakin riesce ad amputargli le mani uccidendolo a sangue freddo su sollecitazione di Palpatine. Dopo essere tornati in salvo con il cancelliere su Coruscant, Anakin scopre che Padm\u00e9 \u00e8 incinta. In seguito ha per\u00f2 delle visioni della moglie che muore, ed \u00e8 determinato ad impedire che ci\u00f2 si realizzi. Palpatine dice ad Anakin che il Lato Oscuro ha il potere di ingannare la morte, e alla fine rivela che egli \u00e8 il Signore Oscuro dei Sith Darth Sidious. Anche se Anakin informa il Maestro Jedi Mace Windu del tradimento di Palpatine, segue Windu per assicurarsi che Palpatine venga catturato vivo, poich\u00e9 vuole servirsi del suo potere per evitare la morte della moglie. Quando si rende conto che Windu sta per uccidere Palpatine, Anakin interviene in aiuto del Sith, che uccide cos\u00ec Windu. Nel disperato tentativo di salvare Padm\u00e9, Anakin si impegna al Lato Oscuro e diventa apprendista Sith di Palpatine, con il nome di Dart Fener. Su ordine di Palpatine, Anakin conduce dapprima una legione di cloni per uccidere tutti al Tempio Jedi ed in seguito massacra i rimanenti leader separatisti che si nascondevano sul pianeta vulcanico Mustafar. Padm\u00e9 si confronta con il marito e lo implora di ritrovare la ragione, ma Anakin, corrotto dal Lato Oscuro pur amando ancora la moglie, rifiuta e anzi la invita a unirsi a lui per togliere di mezzo il Cancelliere e governare insieme la Galassia. Quando Obi-Wan esce dalla nave di Padm\u00e9, Anakin accusa la moglie di cospirare contro di lui e utilizza la Forza per soffocarla. Dopo un lungo e feroce duello con il suo ex maestro ed amico, Obi-Wan taglia le gambe e il braccio sinistro di Anakin, che rimane bruciato vivo accanto alla riva di un fiume di lava. Palpatine salva Anakin e lo riporta a Coruscant, dove ricostruisce il corpo mutilato del suo apprendista, attrezzandolo di un respiratore e la tuta corazzata nera. Quando Anakin chiede se Padm\u00e9 \u00e8 al sicuro, Palpatine gli dice che \u00e8 stato Fener ad ucciderla in uno scatto d'ira. Scioccato dalla rivelazione, Anakin distrugge con la Forza l'intera stanza e urla il suo dolore: la sua trasformazione in Dart Fener ora \u00e8 completa, perch\u00e9, morta Padm\u00e9, muore anche Anakin Skywalker. Il film si conclude, con Fener che supervisiona la costruzione della prima \"Morte Nera\" insieme all'Imperatore Palpatine e il Governatore Tarkin.\n\"Rogue One\".\nFener appare anche in \"\", primo film \"Star Wars Anthology\", con James Earl Jones che d\u00e0 la voce al personaggio in originale e Massimo Foschi in italiano. Fener \u00e8 interpretato nell'armatura da Spencer Wilding e Daniel Naprous. Nel film ha un breve incontro con il , in cui lo rimprovera per la sua inettitudine e la sua tendenza a creare problemi strozzandolo con la forza e mettendo Tarkin al controllo della Morte Nera. In seguito, dopo che Jyn Erso \u00e8 riuscita a trasmettere gli schemi tecnici della Morte Nera all'Alleanza Ribelle, Fener abborda le navi ribelli e compie un massacro nel tentativo di recuperare i dati rubati, fallendo.\n\"L'ascesa di Skywalker\".\nLa voce di Dart Fener \u00e8 udibile per qualche secondo all'inizio del film quando Darth Sidious rivela a Kylo Ren di essere stato ogni voce che il ragazzo ha udito nel suo trascorso al Lato Oscuro. La voce di Anakin \u00e8 presente nel momento in cui Rey fa appello a tutti i Jedi del passato per affrontare per l'ultima volta Palpatine.\nTelevisione.\n\"The Clone Wars\".\nNel film d'animazione del 2008 \"\" Yoda gli affida una Padawan Togruta, Ahsoka Tano. Durante la battaglia di Christophsis. Con lei, svolge l'importante missione di ritrovare il figlio di Jabba the Hutt rapito da Asajj Ventress, l'apprendista Sith del conte Dooku. Dopo aver ritrovato il piccolo Hutt sul pianeta Teth, lo riportano su Tatooine dal padre. Qui Anakin si scontra nuovamente col conte Dooku, ma viene costretto ad abbandonare il duello (durante il quale dimostra comunque i suoi enormi miglioramenti) per salvare la sua Padawan. Inoltre, ha un ruolo di primaria importanza nella distruzione della temuta nave separatista \"Malevolence\": durante l'attacco riesce prima a salvare il maestro Jedi Plo Koon, poi a danneggiarla guidando un attacco di bombardieri Y-Wing e infine a salvare Padm\u00e9, catturata dai Separatisti, e a distruggerne internamente l'iperguida della nave, rendendola un facile bersaglio. In seguito, si impegna a ritrovare il suo amico droide R2-D2, catturato dal generale Grievous. Con la sua Padawan compie numerose missioni ma, verso la fine della guerra, Ahsoka rimane coinvolta in un attentato al Tempio Jedi e accusata ingiustamente; in realt\u00e0 \u00e8 stata incastrata dalla sua amica Barriss Offee ma Anakin riesce a salvarla dalle accuse. Nonostante tutto per\u00f2 Ahsoka decide di abbandonare l'Ordine dei Jedi, con grande rammarico da parte di Skywalker. Si incontrano un'ultima volta e Anakin le dona delle nuove spade laser, ma i due devono salutarsi nuovamente perch\u00e9 Anakin si reca a salvare il Cancelliere e lei partecipa all'assedio di Mandalore.\n\"Rebels\".\nDart Fener compare anche nell'ultimo episodio della prima stagione della serie \"Star Wars Rebels\" dove l'Imperatore lo invia su Lothal per aiutare il Gran Moff Wilhuff Tarkin a contrastare la minaccia di un gruppo di ribelli formato da Ezra Bridger, Kanan Jarrus, Hera Syndulla, Sabine Wren e Garazeb Orellios a seguito della morte del Grande Inquisitore sullo Star Destroyer \"Sovereign\". Affiancato dallo spietato agente Kallus, Fener decise di mettere Capital City (la capitale del pianeta) sotto assedio per scovare Kanan e compagni, i quali stavano cercando di rubare alcune apparecchiature e generatori di scudi da un magazzino, affrontando Jarrus e Bridger in duello. La superiorit\u00e0 di Fener fu netta ma i Ribelli riuscirono a fuggire. In seguito Fener pilot\u00f2 il suo caccia avanzato TIE contro la flotta del comandante Jun Sato, riuscendo ad abbattere numerosi caccia A-Wing e avvertendo la presenza della sua ex-Padawan Ahsoka Tano. A seguito per\u00f2 della fuga dello \"Spettro\" (la nave di Kanan e compagni), Fener ricevette ordine da Palpatine di trovare Ahsoka per poter scovare altri Jedi sopravvissuti, oltre che di mandare su Lothal i nuovi Inquisitori: Fener scelse il freddo e spietato Quinto Fratello, a cui in seguito si aggiunse anche Settima Sorella. In seguito Fener torna ad affiancare i due Inquisitori, assieme ad un terzo, Ottavo Fratello, per cercare personalmente Ahsoka. Fener si reca su Malachor, informato dagli Inquisitori, per catturare Ahsoka, Kanan ed Ezra, oltre che per recuperare un olocrone Sith per volere dell'Imperatore. Qui riesce a mettere a terra Ezra, distruggendogli la sua spada laser, ma viene fermato da Ahsoka, la quale gli distrugge una parte dell'elmo, scoprendo che lui in realt\u00e0 \u00e8 il suo antico maestro, Anakin Skywalker. Fener viene poi visto uscire dal Tempio distrutto, mentre Ahsoka scompare.\n\" Obi-Wan Kenobi\".\nDarth Vader apparir\u00e0 nella miniserie sul Maestro Jedi Obi-Wan Kenobi durante il suo esilio su Tatooine mentre veglia sul giovane Luke Skywalker. La serie sar\u00e0 ambientata circa 10 anni dopo gli eventi di \"\" con il ritorno di Ewan McGregor e Hayden Christensen e uscir\u00e0 nel 2022 su Disney+.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\n\"Clone Wars\".\nAnakin \u00e8 il protagonista di tutte e tre le stagioni della microserie \"\" del 2003, che si svolge quattro mesi dopo la conclusione del film \"L'attacco dei cloni\". Anakin diventa un Cavaliere Jedi e viene rapidamente promosso a generale dell'esercito di cloni della Repubblica, dovuta in parte all'influenza di Palpatine. Tra le altre missioni, combatte un duello con la Jedi Oscura Asajj Ventress, aiuta Obi-Wan a penetrare in una base Separatista e salva il Maestro Jedi Saesee Tiin nel corso di una battaglia spaziale. Durante la terza stagione, Anakin libera il pianeta Nelvaan dal controllo separatista e ha una visione criptica del suo futuro come Dart Fener. Nel finale di stagione, Anakin e Obi-Wan vanno in missione per salvare Palpatine dal Generale Grievous, ricollegandosi al film \"La vendetta dei Sith\".\nRomanzi.\nFener ha un posto di rilievo nei romanzi ambientati nell'universo di \"Guerre stellari\". Nel romanzo del 1978 \"La gemma di Kaiburr\" di Alan Dean Foster, Fener incontra Luke Skywalker per la prima volta e ingaggia un duello con lui al termine del quale Luke taglia il braccio del Signore Oscuro dei Sith e lo fa cadere in una fossa profonda. Nel 1999, ne \"La ricerca di Fener\", Fener incontra Luke per la prima volta dopo l'assunzione di un cacciatore di taglie per trovare il pilota che ha distrutto la \"Morte Nera\". Ne \"L'ombra dell'Impero\" del 1996 rivela che Fener deve convincere Luke a passare al Lato Oscuro ma \u00e8 in conflitto, e sa in fondo che c'\u00e8 ancora del buono in lui.\nFumetti.\nFener appare in diversi fumetti come \"Star Wars Tales\" della Dark Horse Comics e nella serie \"Star Wars\" (1977-1986) della Marvel Comics. Anakin Skywalker \u00e8 il personaggio principale della serie \"Star Wars: Republic\" della Dark Horse (1998-2006).\nSpade laser.\nAnakin ha posseduto quattro spade laser nel corso della sua vita: la prima, dal fascio azzurro (quand'era un padawan), viene distrutta nelle fonderie di droidi su Geonosis; durante la battaglia di Geonosis ne utilizza temporaneamente una verde, poi distrutta durante il duello con il conte Dooku; la terza, nuovamente azzurra (da Cavaliere Jedi), viene presa e custodita da Obi-Wan dopo aver sconfitto Anakin su Mustafar; l'ultima, dal fascio rosso, la perde sulla seconda \"Morte Nera\" dopo che il figlio Luke gli mozza la mano robotica.\nObi-Wan diede la sua seconda spada laser dal fascio azzurro a Luke, che, nel suo primo scontro col padre, perse, insieme alla sua mano, nella Citt\u00e0 delle Nuvole su Bespin. Dato per scontato che su un pianeta gassoso la spada poteva essere stata distrutta, \u00e8 invece stata recuperata e rimasta custodita per decenni, sul pianeta Takodana, dalla piratessa Maz Kanata, che circa trent'anni dopo la caduta dell'Impero considera l'arma destinata ad appartenere a chi \u00e8 prescelto. In questo caso l'aliena dona l'arma alla giovane Rey.\nElla ha posseduto la spada per il suo addestramento Jedi, finch\u00e9 in una colluttazione con Kylo Ren viene spezzata in due. Dopo che la spada \u00e8 stata riparata, Rey la user\u00e0, insieme alla spada laser posseduta da Leia, per sconfiggere definitivamente Palpatine, nonch\u00e9 suo nonno, dopodich\u00e9, dopo essersene fabbricata una propria, seppellisce le due spade degli Skywalker su Tatooine, alla desolata abitazione dei Lars, dove Luke vi \u00e8 cresciuto.\nIl nome nell'adattamento italiano.\nNel 1977 Mario Maldesi, direttore del doppiaggio di \"Guerre stellari\", decise di modificare i nomi di alcuni personaggi del film in quanto ritenuti non adatti al pubblico italiano oppure non in grado di trasmettere agli spettatori le stesse sensazioni dell'originale, una scelta comune nelle opere di genere fantasy. Si ritenne che \"Darth Vader\" (pronunciato in inglese \"Darf Veidar\") che nelle intenzioni di Lucas doveva essere imponente e spaventoso allo stesso tempo, in italiano sarebbe sembrato pi\u00f9 che altro bizzarro: fu di conseguenza modificato in \"Dart Fener\".\nIl nome \"Dart Fener\" viene utilizzato nella trilogia originale e nella trilogia prequel, mentre ne \"\" viene utilizzato l'originale \"Darth Vader\".\nClaudio Sorrentino, il direttore del doppiaggio de ', aveva proposto un voto su Internet riguardo al nome da usare nella nuova trilogia; il 56,5% dei votanti ha scelto di mantenere il nome Dart Fener. Dal primo episodio della trilogia sequel, ', \u00e8 stato invece deciso di utilizzare i nomi originali per tutti i personaggi, incluso \"Vader\" anzich\u00e9 \"Fener\".\nNella cultura di massa.\nLo status e l'icona di Dart Fener lo hanno reso un personaggio molto noto nella cultura popolare:"}
{"id": "100970", "revid": "767487", "url": "https://it.wikipedia.org/wiki?curid=100970", "title": "Owen Lars", "text": ""}
{"id": "100975", "revid": "922800", "url": "https://it.wikipedia.org/wiki?curid=100975", "title": "Anakin Skywalker", "text": ""}
{"id": "100984", "revid": "1745361", "url": "https://it.wikipedia.org/wiki?curid=100984", "title": "Ippomedonte", "text": "Ippomedonte () \u00e8 un eroe della mitologia greca. Era figlio di Talao, secondo Sofocle, o di Aristomaco, fratello di Adrasto e figlio di Talao. \nEra originario di Lerna dove, ancora all'epoca di Pausania, si mostravano le rovine del suo palazzo. La tradizione ci dice che era uno dei Sette che guidarono la spedizione contro Tebe, durante la quale cadde sulle mura della citt\u00e0, ucciso da Ismario o da Iperbio. "}
{"id": "100988", "revid": "125642951", "url": "https://it.wikipedia.org/wiki?curid=100988", "title": "Tokelau", "text": "Le isole Tokelau sono un territorio della Nuova Zelanda costituito da tre atolli corallini tropicali situati nell'oceano Pacifico del Sud all'incirca a 10\u00b0 di latitudine sud, circa 480\u00a0km a nord delle isole Samoa. Esso comprende tre atolli, Atafu, Fakaofo e Nukunonu, e ha una superficie totale di circa 10\u00a0km\u00b2. Le isole Tokelau sono comprese nella lista delle Nazioni Unite dei territori non autonomi.\nEtimologia e storia del nome.\n\"Tokelau\" \u00e8 una parola polinesiana che significa \"vento del nord\".\nFino al 1946 l'arcipelago era chiamato \"Isole dell'Unione\", anno in cui venne adottato il nome \"Isole Tokelau\", contratto in Tokelau il 9 dicembre 1976.\nGeografia.\nI tre piccoli atolli che costituiscono Tokelau sono disposti approssimativamente in linea retta, 480 km a nord delle Samoa, le isole pi\u00f9 vicine e il principale punto di contatto con il mondo esterno. I tre atolli sono lontani non solo dal resto del mondo ma anche l'uno dall'altro: vi sono 92 km di distanza tra Nukunonu e Atafu, e 64 km tra Nukunonu e Fakaofo. Si tratta di classici atolli corallini: sottili anelli di piccole isolette disposte intorno a una laguna centrale. Le isole sono basse, e raggiungono un'altezza massima di soli 5 m sopra il livello del mare, e la loro estensione \u00e8 esigua: i tre atolli insieme coprono una superficie di 12,2 km\u00b2. Nessuna delle 128 isolette supera i 200 m di larghezza.\nFlora e fauna.\nCome tutti gli atolli corallini, anche a Tokelau il terreno \u00e8 sottile, improduttivo e trattiene poco l'acqua. Le palme da cocco e i pandani sono le specie di piante pi\u00f9 diffuse; il \"kanava\" \u00e8 un albero comunemente utilizzato per il legname da costruzione. Sulle isole vengono coltivati banani, papaya, taro, alberi del pane e altre variet\u00e0 che forniscono alimenti essenziali. Gli uccelli di mare di specie migratorie visitano con regolarit\u00e0 gli atolli; per il resto, la fauna locale consiste di ratti, lucertole, animali da cortile e maiali.\nPopolazione.\nNel luglio 2008 la popolazione ammontava a 1\u00a0466 abitanti. \u00c8 un valore inferiore rispetto al 2007, che mostra una popolazione in declino. I cittadini delle Tokelau e il maggior gruppo etnico \u00e8 quello polinesiano. La lingua principale \u00e8 il tokelauano, ma si parla anche inglese.\nL'isolamento e la mancanza di risorse limitano grandemente lo sviluppo economico e confinano l'agricoltura al livello di sussistenza. Le risorse naturali molto limitate e il sovraffollamento stanno spingendo all'emigrazione verso la Nuova Zelanda e Samoa, dando come risultato una popolazione in declino di circa lo 0,9% all'anno. L'impoverimento dei tonni ha reso la pesca per il cibo oltremodo difficile.\nSull'isola di Atafu quasi tutti gli abitanti sono membri della Chiesa unita di Cristo di Samoa. Su Nukunonu quasi tutti sono cattolici. Su Fakaofo sono presenti entrambe le confessioni con la Chiesa unita di Cristo predominante. Le proporzioni totali sono: Chiesa unita di Cristo 62%, cattolici romani 34%, altri 5%.\nSebbene leggermente pi\u00f9 femmine che maschi vivano su Atafu e Fakaofo, i maschi costituiscono il 57% dei residenti di Nukunonu. Solo il 9% dei Tokelauani di 40 anni o pi\u00f9 non sono mai stati sposati. Un quarto della popolazione \u00e8 nato oltremare; quasi tutti gli altri abitanti vivono sullo stesso atollo su cui sono nati. La maggior parte delle famiglie possiede 5 o pi\u00f9 maiali.\nMalgrado il loro basso reddito, le Tokelau hanno un'aspettativa di vita di 69 anni, paragonabile a parti dell'Europa.\nEconomia.\nL'economia locale \u00e8 basata sulla pesca e sull'agricoltura.\nI principali prodotti d'esportazione sono la copra e i manufatti tessili.\nNon esistono aeroporti alle Tokelau, quindi le uniche possibilit\u00e0 di scambio commerciale sono rappresentate da navi che circa ogni due settimane approdano all'esterno della barriera corallina e scaricano le merci su apposite scialuppe. La maggior parte delle imbarcazioni arrivano dalle Samoa. Le navi principali che fanno scalo alle Tokelau si chiamano MV Tokelau (propriet\u00e0 del governo), e Lady Naomi.\nTra il 2004 e il 2012 \u00e8 stato completato un programma di installazione sugli atolli di tre impianti fotovoltaici, con 4032 pannelli solari e 1344 batterie, che hanno reso le isole il primo territorio al mondo a ricavare dal fotovoltaico la totalit\u00e0 del proprio fabbisogno di energia elettrica, in precedenza ricavata in massima parte da generatori Diesel. La realizzazione del progetto \u00e8 costata 7,5 milioni di dollari al governo neozelandese.\nRecentemente l'arcipelago \u00e8 diventato famoso per la registrazione di domini web gratis e a pagamento con suffisso .tk. I domini gratuiti richiedono il collegamento di almeno 25 visitatori unici su un periodo di 90 giorni e, a differenza dei domini a pagamento, non sono propriamente di propriet\u00e0 dell'utente; in caso tale limite non fosse raggiunto, l'utente deve convertire il proprio dominio in un dominio a pagamento oppure lasciarlo scadere. Questa attivit\u00e0 contribuisce ormai a pi\u00f9 del 10% del PIL delle Tokelau.\nStoria.\nL'arcipelago fu colonizzato dai polinesiani, e fu visitato per la prima volta dagli europei nel 1765. \nDivenne un protettorato britannico nel 1877, e fu amministrato come parte della colonia delle isole Gilbert (Kiribati) ed Ellice fino al 1926, quando pass\u00f2 alla Nuova Zelanda. Nel 1976 il nome dell'arcipelago cambi\u00f2 da \"Tokelau Islands\" a Tokelau, nome con cui \u00e8 tradizionalmente noto presso la popolazione locale.\nNel 2011 ha seguito le isole Samoa ed \u00e8 passato ad ovest della linea del cambiamento di data uniformandosi cos\u00ec alla data della Nuova Zelanda dalla quale dipende. Per far ci\u00f2 dai calendari locali \u00e8 stato cancellato il 29 dicembre.\nPolitica.\nLe Tokelau sono una monarchia costituzionale nell'ambito del Commonwealth Britannico, come territorio dipendente dalla Nuova Zelanda.\nIl capo dello Stato \u00e8 la Regina Elisabetta II, con il titolo di regina della Nuova Zelanda.\nLe Tokelau sono rappresentate da un amministratore nominato dal ministero degli esteri neozelandese, che cura i rapporti tra le autorit\u00e0 locali e il governo di Wellington.\nPotere legislativo.\nIl testo sancisce che la famiglia \u00e8 la base della societ\u00e0 ed i villaggi sono il fondamento delle autorit\u00e0 locali.\nI \"pulenuku\" (sindaci) e i \"faipule\" (capitrib\u00f9) vengono eletti assieme agli altri delegati che formano il \"General Fono\".\nIl potere legislativo \u00e8 affidato al General Fono; l'assemblea parlamentare rappresentativa \u00e8 composta da 20 parlamentari eletti per un mandato di 3 anni.\nI membri del \"General Fono\" si riuniscono almeno due volte l'anno.\nEssi vengono eletti da ciascuno dei tre atolli su base proporzionale. \nAttualmente il \"General Fono\" ha poteri limitati.\nGoverno.\nIl consiglio del Governo \u00e8 composto dai tre \"faipule\" e dai tre \"pulenuku\".\nIl capo del governo (\"Ulu\"), rappresenta l'arcipelago con funzioni simili a quelle del Presidente di una repubblica parlamentare. La carica \u00e8 ricoperta a rotazione annuale dai tre \"faipule\".\nIl governo della Nuova Zelanda, ha, in pi\u00f9 occasioni, cercato di far passare un referendum sull'indipendenza delle Tokelau, ma il 75 % del voto positivo richiesto per rendere effettiva l'indipendenza non \u00e8 stato finora raggiunto. Le Tokelau rimangono, per ora, un territorio a tutti gli effetti parte della Nuova Zelanda. Gli abitanti delle Tokelau posseggono passaporto Neozelandese.\nPotere giudiziario.\nIl potere giudiziario prevede tre gradi di giudizio.\nL'Alta Corte funge anche da Corte Costituzionale.\nNon esistono prigioni alle Tokelau. Le persone che commettono reati vengono pubblicamente rimproverate dai capi trib\u00f9 delle differenti isole. Gli imputati devono dare spiegazioni sulle ragioni dei propri comportamenti non consoni alla vita comunitaria."}
{"id": "100991", "revid": "6066", "url": "https://it.wikipedia.org/wiki?curid=100991", "title": "Isole Norfolk", "text": ""}
{"id": "100992", "revid": "74801", "url": "https://it.wikipedia.org/wiki?curid=100992", "title": "Norfolk", "text": "Norfolk (pronuncia ) \u00e8 una contea dell'Inghilterra orientale; si affaccia a nord e a est sul Mare del Nord, confina a sud con la contea di Suffolk e a ovest con il Cambridgeshire.\nNel 2002 aveva una popolazione di abitanti, mentre nel 2019 era arrivata a .\nIl capoluogo \u00e8 Norwich. Le tradizionali risorse economiche sono la pesca, in particolare di crostacei, l'allevamento (suini) e l'agricoltura (in prevalenza cereali, barbabietole da zucchero, frutta, ortaggi).\n\u00c8 pi\u00f9 recente il turismo balneare.\nL'attuale duca \u00e8 Edward Fitzalan-Howard, XVIII duca di Norfolk, che detiene anche il titolo di primo pari d'Inghilterra.\nGeografia fisica.\nIl territorio, che si estende per , \u00e8 per lo pi\u00f9 pianeggiante.\nLa costa, lunga circa , \u00e8 bassa, orlata da dune, con paludi e pochi porti.\nLe Enclosures.\nLa contea di Norfolk ebbe una notevole importanza, verso la met\u00e0 del XVIII secolo, nella storia delle Enclosures cio\u00e8 nel passaggio dal sistema dei \"campi aperti\" in prevalenza di propriet\u00e0 collettiva, al sistema di propriet\u00e0 privata del terreno, detto appunto sistema di Norfolk. Il sistema di Norfolk prevedeva una rotazione quadriennale e l'introduzione di legumi, trifoglio, rape, luppolo: tutte piante che alternandosi ai cereali ricostituivano la fertilit\u00e0 del suolo, da questi impoverito, e rendevano inutile la pratica del maggese che in passato lasciava improduttivo un terzo della superficie coltivabile."}
{"id": "100996", "revid": "6923", "url": "https://it.wikipedia.org/wiki?curid=100996", "title": "Masanobu Fukuoka", "text": "Biografia.\nIstruitosi come microbiologo del suolo alla facolt\u00e0 di Biologia, in Giappone, ha iniziato la sua carriera come scienziato del suolo, specializzandosi nelle patologie delle piante.\nSostiene di aver cominciato, a 25 anni, a mettere in dubbio i preconcetti della scienza dell'agricoltura. Tuttavia non ha mai formalizzato a quali preconcetti si riferisse n\u00e9 portato dimostrazioni a supporto dei propri dubbi. Quindi, lasci\u00f2 il suo posto come ricercatore , torn\u00f2 nella fattoria della sua famiglia nella isola di Shikoku nel Giappone del sud per coltivare mandarini, iniziando a dedicarsi allo sviluppo di un sistema di agricoltura a suo avviso biologica ed ecocompatibile. L'obiettivo della sua ricerca \u00e8 stato minimizzare il pi\u00f9 possibile gli interventi dell'uomo, che si limita ad accompagnare un processo largamente gestito dalla natura, rifiutando le tecniche agricole da lui considerate tradizionali e moderne.\nFilosofia.\nDa un punto di vista filosofico, il metodo di Fukuoka si ispira al concetto del Mu, approssimativamente tradotto con \u201csenza\u201d o anche \u201cnessuno\u201d, il quale \u00e8 il nucleo dell'insegnamento del Buddhismo Zen. Fukuoka si riferiva, infatti, alle sue pratiche di coltivazione come \u201cagricoltura del Mu\u201d. Per lo Zen l'Universo \u00e8 in un costante flusso di cambiamento, in cui ogni cosa avviene spontaneamente. Per questo, si ritiene che il miglior modo di agire sia \"senza\u201d agire, lasciando libero il campo a quel \"meccanismo di autoregolazione che pu\u00f2 manifestarsi soltanto se non gli si fa violenza\", come si pu\u00f2 ben notare in particolare nell'agricoltura, la quale obbedisce a orologi interni ed esterni, atmosferici, e il cui vero motore \u00e8 la Natura. Tali concetti non trovano riscontro nelle evidenze scientifiche secondo cui l'egro-ecosistema, pur essendo un ecosistema, \u00e8 gestito in maniera tale da poter fornire prodotto utile auspicabilmente con il minimo impatto.\nTecniche.\nNell'essenza, il metodo di Fukuoka tenta di riprodurre quanto pi\u00f9 fedelmente le condizioni che lo stesso definisce naturali. Il terreno non viene arato e la germinazione avviene direttamente in superficie, dopo aver mescolato i semi, se necessario, con argilla e fertilizzante (questo consente di ridurre il numero di semi necessari, sebbene la pratica non sia affatto naturale). Nel terreno intatto, dove idealmente sono state fatte crescere piante poco invadenti che fissano l'azoto atmosferico (ossia le leguminose), o che possano contribuire a stabilizzare il terreno e ridurre lo sviluppo di infestanti, viene altres\u00ec coltivata simultaneamente una ulteriore specie vegetale. Animali antagonisti vengono introdotti per combattere infestazioni (ad esempio carpe, insettivoro nelle coltivazioni di riso, o anatre per combattere le lumache). Al terreno deve essere restituito quanto pi\u00f9 possibile di ci\u00f2 che ha prodotto, quindi l'agricoltore deve cogliere esclusivamente i frutti e lasciare sul campo tutti gli scarti e le rimanenze della coltivazione, che fungeranno da pacciamatura. \nIl terreno rimane sempre coperto, riducendo cos\u00ec l'impoverimento per erosione superficiale, e la parte aerea delle piante annuali, dopo il raccolto, deve essere utilizzata per una pacciamatura.\nRisultati.\nIl suo metodo di coltivazione, che si realizza essenzialmente su piccola scala, \u00e8 adatto a piccoli possedimenti, avvalendosi pi\u00f9 dell'attenzione al dettaglio che del ricorso al lavoro intenso, richiedendo comunque esperienza e una notevole abilit\u00e0. Tuttavia, non ha mostrato la capacit\u00e0 di produrre a sufficienza per molte persone e comporta l'aumento, in via teorica, della superficie necessaria per sfamare una data persona rispetto ai sistemi di agricoltura fondati su evidenze scientifiche. Secondo le affermazioni dello stesso Fukuoka, il suo metodo di coltivazione \u00e8 stato in grado di produrre, in Giappone, rese per ettaro simili a quelle medie ottenute con tecniche che si avvalgono dell'uso di composti di sintesi, ma tale affermazione non ha riscontro scientifico.\n\u00c8 stato fatto molto per adattare il suo metodo alle condizioni europee: tra i contributi, va ricordato quello del coltivatore francese Marc Bonfils e della coltivatrice spagnola Emilia Hazelip, da cui nasce l'Agricoltura Sinergica."}
{"id": "100998", "revid": "767487", "url": "https://it.wikipedia.org/wiki?curid=100998", "title": "Bob Zmuda", "text": "Biografia.\nZmuda \u00e8 soprattutto celebre come amico, coautore e spalla di Andy Kaufman, con il quale si trovava in piena sintonia nel gusto per l'anti-humor e per la voglia di spiazzare il pubblico. Spesso imperson\u00f2 anch'egli il personaggio di Tony Clifton sul palco o per la televisione, per far apparire il personaggio insieme al suo creatore, Kaufman, creando il sospetto nel pubblico che Clifton esistesse come persona vera (secondo alcune voci, non confermate ufficialmente, fu Zmuda ad interpretare Clifton quando questi appar\u00ec come ospite al \"Late Night with David Letterman\").\nNel 1986 Zmuda fond\u00f2 \"Comic Relief\", un evento annuale per raccogliere fondi per aiutare i senzatetto degli Stati Uniti. L'evento viene trasmesso anche in televisione sulla HBO, ed \u00e8 solitamente presentato dai comici Robin Williams, Billy Crystal e Whoopi Goldberg, amici di Zmuda e Kaufman.\nNel 1999 Zmuda ha scritto un libro sulla vita dell'amico Kaufman, intitolato \"Andy Kaufman Revealed!\", che svela molti retroscena e molti dei trucchi e degli scherzi che i due si divertirono a mettere in scena sul palco e in TV negli anni ottanta.\nSempre nel 1999 il celebre regista Milo\u0161 Forman diresse \"Man on the Moon\", un film sulla storia di Andy Kaufman. Zmuda cre\u00f2 appositamente il trucco per permettere a Jim Carrey, che interpretava Kaufman, di impersonare Tony Clifton, ed appare anche in una piccola parte nella pellicola (come molti altri amici e colleghi di Kaufman) nel ruolo di Jack Burns, il direttore di scena della trasmissione \"Fridays\" con il quale Kaufman ha un forte scontro in diretta. Zmuda \u00e8 stato anche il co-produttore esecutivo del film."}
{"id": "100999", "revid": "1123126", "url": "https://it.wikipedia.org/wiki?curid=100999", "title": "Mitra (copricapo)", "text": "La mitra (forma popolare \"m\u00edtria\"; anticamente anche \"m\u00edtera\"; dal latino \"mitra\", prestito dal greco \u03bc\u03af\u03c4\u03c1\u03b1) \u00e8 un paramento liturgico usato dai vescovi di molte confessioni cristiane durante le celebrazioni. \n\u00c8 un copricapo alto e rigido, formato da due pentagoni irregolari piatti, con i lati superiori ricurvi e terminanti a punta. Talora \u00e8 impreziosita da oro e gemme, con fasce ricadenti sulla nuca, indossata dai vescovi durante le solennit\u00e0 liturgiche. Come il pastorale, la mitra \u00e8 prerogativa dei vescovi, simbolo della loro dignit\u00e0 ed autorit\u00e0.\nOrigine.\nComparve in occidente attorno al X secolo a forma di cono. Nell'arco di due secoli divenne di uso comune da parte dei vescovi ed assunse la forma attuale. Col passare del tempo inizi\u00f2 ad essere realizzata con stoffe pregiate e cariche d'oro e pietre preziose. Tra le pi\u00f9 curiose quella conservata nel duomo di Salisburgo con tanti ornamenti da farla pesare circa 2,5 kg, e quella conservata nel tesoro del duomo di Milano fatta con penne di colibr\u00ec.\nNel rito latino \u00e8 oggi formata da due pezzi di stoffa rigida di forma approssimativamente pentagonale, uniti parzialmente ai lati in modo tale che le due punte superiori siano libere e che nella parte inferiore si formi lo spazio per poterla indossare. Nella parte posteriore ha due nastri di tela, detti infule o vitte, che scendono sino alle spalle. La mitra dei prelati di rito orientale (cattolico e ortodosso) ha, invece, forma di corona e non presenta infule.\nUtilizzo.\nIn diverse occasioni il vescovo porta tre tipi di mitra: quella ornata (es. durante le processioni), quella preziosa (es. durante un'ordinazione) e quella bianca.\nLa mitra bianca viene usata in segno di lutto (es. durante i funerali) oppure quando il vescovo non sta presiedendo la celebrazione, ma solo concelebrando accanto al celebrante principale. Ad esempio, le migliaia di vescovi partecipanti al Concilio ecumenico Vaticano II avevano tutti la mitra bianca, eccetto il papa, il solo celebrante principale.\nDurante la messa la mitra si indossa solo in determinati momenti:\nLa mitra \u00e8 indossata anche dagli abati non vescovi. Il primo a concedere l'uso della mitra agli abati fu papa Urbano II nel III concilio di Melfi del 1089, per la supplica di san Pietro Pappacarbone, abate della santissima Trinit\u00e0 di Cava de' Tirreni. Inoltre \u00e8 privilegio di alcune cariche particolari, come il custode di Terra Santa, che fino al ristabilimento del patriarcato di Gerusalemme dei Latini nel 1847 era equiparato a un vescovo in quanto era l'ordinario dei cristiani latini residenti in Terra Santa.\nIn passato \u00e8 stata concessa anche a presbiteri titolari di chiese particolarmente importanti o ai prevosti (prevosti mitrati), ai canonici dei capitoli di alcune cattedrali e persino alle badesse dei conventi femminili e a singoli laici meritevoli.\nDa Paolo VI in poi la mitra \u00e8 il copricapo pi\u00f9 solenne della Chiesa cattolica dopo l'abolizione \"de facto\" della tiara (o triregno). Da Benedetto XVI il triregno \u00e8 stato abolito anche nell'araldica pontificia e sostituito con una mitra che reca tre fasce dorate orizzontali a ricordo delle tre corone della tiara.\nDurante l'ordinazione di un vescovo la mitra viene imposta al neo-ordinato con queste parole: \nPrima della riforma liturgica seguita al Concilio Vaticano II, la formula d'imposizione della mitra al neovescovo era: "}
{"id": "101001", "revid": "765341", "url": "https://it.wikipedia.org/wiki?curid=101001", "title": "Gioco di strategia", "text": "Un gioco di strategia \u00e8 tipicamente un gioco da tavolo o un videogioco nel quale le capacit\u00e0 di prendere decisioni di un giocatore hanno un grande impatto nel determinare il risultato.\nMolti giochi includono questo elemento in grado minore o maggiore, rendendo difficile stabilire una demarcazione, \u00e8 pertanto pi\u00f9 adeguato parlare del \"grado\" di strategia di un gioco, piuttosto che del fatto che sia o meno un gioco di strategia.\nGli effetti della strategia (e della tattica) sono generalmente influenzati, in misura variabile, anche dalla fortuna. La casualit\u00e0 tuttavia pu\u00f2 anche essere completamente assente, come nel caso degli scacchi.\nStrategia astratta.\nI giochi di strategia astratta, sono legati solo molto vagamente a un tema del mondo reale, ammesso che lo siano. I meccanismi non tentano di simulare la realt\u00e0, ma servono piuttosto la logica interna del gioco. Gli scacchi, la dama, e il go sono eccellenti esempi di questi giochi.\nSimulazione.\nQuesto tipo di giochi \u00e8 un tentativo di catturare le decisioni inerenti a una situazione del mondo reale. La maggior parte delle meccaniche vengono scelte per riflettere le conseguenze che avrebbero nel mondo reale le azioni e decisioni di ogni giocatore. I giochi astratti non possono essere nettamente divisi da quelli di simulazione e si pu\u00f2 andare dalla pura astrazione (come \"Abalone\") fino alla pura simulazione (come \"Strat-o-Matic Baseball\").\nStrategia a turni.\nPraticamente tutti i giochi di strategia tradizionali sono organizzati a turni, ovvero agisce un giocatore alla volta, mentre gli altri restano in attesa. Un giocatore di un gioco a turni ha sempre a disposizione un certo periodo di tempo per valutare la situazione prima di attuare un'azione di gioco. In alcuni casi come \"Diplomacy\" i turni sono contemporanei: le azioni di tutti i giocatori hanno effetto insieme, dopo un periodo in comune di scelta delle mosse.\nIl termine di gioco strategico a turni viene utilizzato spesso nel caso dei videogiochi per distinguerli da quelli in tempo reale. Tra i videogiochi pi\u00f9 famosi di questo genere ci sono \"Civilization\", \"Heroes of Might and Magic\", \"Jagged Alliance\", \"Total War\" e \"X-COM\".\nStrategia in tempo reale.\nNormalmente si applica la categoria strategia in tempo reale solo a certi videogiochi, nel quale l'azione del gioco \u00e8 continua e i giocatori devono prendere e attuare le loro decisioni sullo sfondo in uno scenario che cambia continuamente stato. Esistono anche alcuni giochi non elettronici che sono in tempo reale, ma sono rari (un esempio \u00e8 \"Icehouse\").\n\"Dune II\" prodotto dagli Westwood Studios \u00e8 considerato il padre di questo tipo di giochi, altri famosi esempi sono \"Command &amp; Conquer\", \"Total Annihilation\", \"Warcraft\", \"StarCraft\" e \"Age of Empires\".\nWargame.\nI wargame sono un tentativo di simulare una battaglia ipotetica. I giocatori devono considerare situazioni analoghe a quelle affrontate dai condottieri di battaglie storiche. Come tali i wargame hanno di solito pesanti elementi simulativi.\nAlcuni giochi di questo tipo (i wargame tridimensionali) usano modelli fisici del terreno e rappresentazioni miniaturizzate di persone e di equipaggiamento per visualizzare lo stato nel gioco. Giochi popolari di questa categoria sono \"Warhammer 40.000\" e \"Warhammer Fantasy Battle\".\n\"Diplomacy\" \u00e8 invece un particolare esempio di gioco di strategia negoziativa politica. Pur se le situazioni che rappresentano non hanno particolare veridicit\u00e0 storica, resta molto intrigante il rapporto negoziale/dialettico che si sviluppa in essi tra i giocatori."}
{"id": "101007", "revid": "125706990", "url": "https://it.wikipedia.org/wiki?curid=101007", "title": "Cetraro", "text": "Cetraro (\"U Citr\u00e0ru\" in calabrese, \"Kitr\u00e0ron\" in greco bizantino) \u00e8 un comune italiano di abitanti della provincia di Cosenza, in Calabria.\nOrigini del nome.\nDiverse sono le teorie sull'etimologia. Il nome Cetraro \u00e8 dovuto all'abbondante produzione di cedri o di limoni (in latino \"citrus\" e in greco \"kitron\", \u03ba\u03af\u03c4\u03c1\u03bf\u03bd) che sono nelle campagne circostanti. Esistono altre etimologie pi\u00f9 fantasiose: alcuni ritengono che l'origine del nome vada ricollegato al fiume \"Aron\" (in greco antico \u1f0c\u03c1\u03c9\u03bd\u00a0\u2013 in verit\u00e0 un torrente oggi dalla scarsa portata di acqua) che attraversa il suo territorio, cosicch\u00e9 \"Citra Aron\" sarebbe il paese \"al di qua dell'Aron\". Secondo altri il nome avrebbe origini ebraiche: gli Ebrei che navigavano verso Santa Maria del Cedro per acquistare i cedri utilizzati per una celebrazione, giungendo nei pressi del promontorio cetrarese erano soliti indicarlo in greco come \"Kata-rion\" \u2013 ossia la meta del loro viaggio si trovava proprio oltre il promontorio.\nStoria.\nDi origini antichissime, Cetraro probabilmente fu la prima citt\u00e0 marittima bruzia. Il centro storico \u00e8 ricco di viuzze, archi e suggestivi scorci. L'accesso alla citt\u00e0 avviene attraverso le tre porte: di Mare, di Basso e di Sopra, che testimoniano il tempo in cui Cetraro era una cittadina fortificata. Alcuni dei principali monumenti si trovano in caratteristiche piazzette dai suggestivi nomi: \"a giorgia\", un tempo sede del mercato, \"miezzu a curta\" posta al centro del borgo vecchio.\nLa citt\u00e0 fu donata dalla duchessa Sichelgaita, seconda moglie di Roberto il Guiscardo, all'abate Desiderio IV Epifanio di Montecassino, per ringraziarlo dei buoni uffici prestati da quest'ultimo a Melfi allorch\u00e9 i Normanni si riconciliarono con il papa Leone IX. Dal 1086 al 1810 Cetraro fu retta dai Benedettini di Montecassino.\nDurante la seconda guerra mondiale fu interessata da due bombardamenti aerei alleati, con l'obiettivo di distruggere la linea ferroviaria. I bombardamenti, effettuati dagli alleati per rallentare la ritirata tedesca e impedire a questi l'arrivo di forniture militari, avvennero il 27 agosto 1943 il primo e il 25 ottobre dello stesso anno il secondo. Il primo fu fatto dalla NATAF (Northwest African Tactical Air Force) con l'ausilio di 150 aerei Lockheed P-38 Lightning, che vennero utilizzati per i bombardamenti anche di altre localit\u00e0 calabresi, mentre il secondo da parte del 12 Ath. NATBF (Northwest African Tactical Bomber Force) e dal DAF (Desert Air Force). Ambo i bombardamenti non distrussero la linea ferroviaria, provocando solo danni minori.\nL'11/09/1943 l'esercito angloamericano (con l'operazione\nBaytown invasione dell'Italia continentale) libera Cetraro.\nCetraro ebbe un periodo di grande sviluppo dopo la seconda guerra mondiale con la costruzione della fabbrica tessile Faini (dal proprietario Donato Faini), specializzata nella produzioni di costumi da bagno in seta. La fabbrica necessit\u00f2 di molti operai, il che provoc\u00f2 l'emigrazione dai comuni vicini, generando l'espansione della frazione, della marina. Purtroppo l'avvento del lycra, materiale pi\u00f9 economico che fece scendere il prezzi dei costumi, port\u00f2 la Faini, che non seppe cogliere il cambiamento, al fallimento. Le varie ipotesi statali di gestione della fabbrica non permisero di sviluppare piani industriali concreti. Alla fine di una lunga fase di cassa integrazione, la storia si concluse con la chiusura dell'industria. Piani di rilancio poco concreti hanno portato al totale abbandono del polo tessile, aumentando di conseguenza la disoccupazione.\nCetraro si trov\u00f2 drammaticamente sotto le luci della ribalta nazionale dopo la morte del consigliere comunale Giovanni Losardo, che avvenne il 21 giugno del 1980 per mano mafiosa.\nMonumenti e luoghi d'interesse.\nArchitetture religiose.\nChiesa di San Benedetto Abate.\nA pochi passi dalla piazza principale (Piazza del Popolo) si trova, sita in via Roma, la Chiesa Madre di San Benedetto Abate. Costruita in seguito alla donazione di Cetraro per mano della princilpessa Sichelgaita a vantaggio dell'abbazia di Montecassino, la Chiesa era gi\u00e0 esistente nel 1104. Ristrutturata durante la seconda met\u00e0 del Settecento, \u00e8 di stile barocco, con accesso mediante tre porte che segnalano le tre navate interne. Accanto alla chiesa si innalza un antico torrione, probabilmente una delle quattro torri della citt\u00e0, successivamente convertito in campanile.\nDopo la donazione di Cetraro all'Abbazia di Montecassino, nel 1086, i Cassinensi risolsero di stabilire la loro sede temporale nel Palazzo Badiale ('a curti') e la loro sede spirituale in una nuova chiesa, intitolata al Santo fondatore dell'Ordine, che prescelsero di costruire in un luogo poco discosto dall'abitato d'allora, \"\"in summitate acclivi!\". La Chiesa di S. Benedetto, di cui si fa menzione la prima volta in un documento del 1104, ebbe modo di consolidare nel tempo la sua peculiare funzione di casa spirituale cassinense, evolvendosi anzi ben presto in un 'priorato' con mansioni ed uffici cenobitici: \"consta che nel cenobio di S. Benedetto di Cetraro, soggetto ai Cassinensi, vi fossero monaci, che giorno e notte adoravano Dio con le loro laudi\" (E. Gattola). Una labile traccia dell'antico cenobio fu registrata da G. De Giacomo, nel 1929, allorch\u00e9, riferendo di taluni lavori di restauro not\u00f2 come \"vennero fuori, dietro l'organo piccolo, un colonnato, forse del cortile, e un corridoio di comunicazione col refettorio\".\nDopo due secoli e mezzo di incontrastata officiatura monastica, nella seconda met\u00e0 del XIV secolo, si profilarono aspri contrasti col clero secolare che culminarono nell'occupazione forzosa d'una cappella: \"con una malvagit\u00e0 umana vieppi\u00f9 operosa ed una cieca bramos\u00eca che non cessa di istigare e, pi\u00f9 di tutto, con uno scelleratissimo scisma che prende sempre pi\u00f9 corpo, alcuni chierici secolari di detto castello...si sono introdotti in codesta cappella\" (Gattola). Come riportato da L. Iozzi, la mlCuria Cassinense cerc\u00f2, nel 1418, di dirimere del tutto la controversia insorta, affidandosi all'oculata dottrina del 'maestro di sentenze ' Jacopo Agnelli da Uri, ma, d'allora in poi, la Chiesa di S. Benedetto smise del tutto il suo status monastico per essere rivendicata, quasi, a quel magistero di chiesa parrocchiale che la porter\u00e0 ad essere, di l\u00ec a poco, 'Mater et Caput dell'universale clero cetrarese'. E fu proprio per sopperire alle accresciute esigenze di culto che nel 1750, come riferito da A. De Giacomo, d. Lorenzo De Caro \"fece eseguire il disegno dell'ampliamento della chiesa e dette mano al lavoro\"\". Dopo un \"lungo interregno\" dovuto alla sua morte, i lavori furono ripresi, nel 1766, dal suo successore, d. Giuseppe Antonio Policicchio da Lago, il quale, nel giro di un anno, termin\u00f2 l'ala in cornu Evangelii, inaugurando anche la Cappella del SS Sacramento, adibita provvisoriamente alle opere di culto. Nel 1775, furono completati del tutto i lavori dell'ala nuova e venne sistemata, sul portale maggiore, la statua in marmo di S. Benedetto. Il 28 ottobre 1779, infine, con un pontificale officiato dall'Abbate G. A. Testa, fu celebrato il definitivo completamento dell'intera fabbrica. Seguirono, quindi, lungo tutto il XIX secolo, una serie di lavori di completamento e decorazione interna, coronati, da ultimo, da un radicale intervento di restauro, operato dall'Arciprete d. Sebastiano Brusco, di concerto con la Soprintendenza ai Monumenti, protrattosi dal 1979 al 1984.\nL'aspetto esteriore della chiesa settecentesca ha subito delle mutazioni nel tempo che ne hanno alterato l'autentica essenza. La costruzione, a met\u00e0 dell'Ottocento, dei palazzi gentilizi prospicienti il sagrato ha precluso l'originaria veduta d'assieme del prospetto frontale dell'edificio, consentendone solo una residuale veduta di scorcio; la definizione, intorno al 1890, della \"traversa interna all'abitato della strada n\u00b0 110\", operata dal Ministero dei Lavori Pubblici, ha comportato l'eliminazione della doppia scal\u00e8a centrale che ascendeva verso il portale maggiore; l'ampliamento della sagrestia, intorno al 1850, e della canonica, nel secondo dopoguerra hanno di fatto occultato buona parte dell'abside e del pi\u00e8 di croce, che s'ergevano prima, in tutta la loro evidenza architettonica.\nIl prospetto attuale si vale, pertanto, del fronte principale - tripartito da un ordine di doppie les\u00e8ne che s'innalza nel terzo medio per concludersi nel timpano triangolare - e di quel che emerge, nel panorama urbano, della lunga nave centrale, ancora ammirevole nella sua austera nudit\u00e0 muraria. La torre che incombe sul fianco, gi\u00e0 attestata nel 1540 come 'lo campanaro di S. Benedetto' (Iozzi), \u00e8, con ogni evidenza, l'unica superstite delle torri urbiche che contrassegnavano, nel Medioevo, il profilo concitato del castrum Citrarii' Interno L'interno \u00e8 a croce latina, col transetto destro mancante della tribuna absidale. La navata centrale, soprelevata sulle altre, \u00e8 coperta da volta a botte con duplice filare di finestre lunettate, culminante, dopo l'arco di trionfo, in un ampio catino che circoscrive il presbiterio; le due navi laterali hanno a una copertura a crociera ribassata su pianta quadrata. L'organizzazione dello spazio \u00e8 demandata ad una serie di pilastroni che definiscono cinque campate per parte, in fondo alle quali sono delle nicchie che ospitano arredi ed opere d'arte.\nL'apparecchio decorativo, elaborato tra la fine del 700 e la prima met\u00e0 dell'Ottocento, dovizioso di cornici, stucchi e cartigli, ha un suo innegabile punto di forza nel palco di cantor\u00eca, di singolare esuberanza plastica, fatto sistemare, a met\u00e0 dell'Ottocento, dall'Arciprete don Giuseppe Lanza. Opere d'arte Percorrendo la navata sinistra si vedono due bei candelabri in legno, ottocenteschi, opera d'artieri regionali, lavorati a motivi floreali ed impreziositi da tre teste di cherubini; addossati alla parete sono, quindi, due antichi confessionali in legno, intarsiati con motivi di foglie e a girali. Nel vano seguente, in un'apposita cornice a stucco, \u00e8 sistemata una tela ad olio raffigurante la Madonna con anime del Purgatorio, opera di Francesco Basile da Borgia (CZ), eseguita nel 1793. Altri lavori del Basile, in Calabria, sono tra l'altro registrati in Belmonte Calabro (Chiesa dell'Assunta) ed a Squillace (Arcivescovado). Subito dopo, \u00e8 collocato il gruppo ligneo della Madonna del Rosario (sec. XIX). \"La Vergine, con grossa corona in mano, veste una tunica rossa a fiori e manto azzurro stellato, raccolto in vita\".\nRaffinata \u00e8 l'esecuzione, curati, soprattutto, i particolari del viso della Vergine e del nudo del Bambino che mostrano delicatezza e armoniosit\u00e0\" (Catalogo Soprintendenza di Cosenza). Procedendo, si ha, a sinistra, la tribuna che accoglie la Cappella del SS Sacramento, e di fronte, una tela ad olio del XVIII secolo, raffigurante la Madonna del Rosario, S. Francesco di Paola ed Apostoli. Svoltando nel presbiterio, si pu\u00f2 ammirare un bei coro in legno, a doppio ordine di sedili e con filettature in oro, fatto eseguire nel 1822 dall'Arciprete d. Vito Occhiuzzi ed una coppia di dipinti sulle pareti, d'un singolare tono freddo e ieratico, raffiguranti l'Adorazione dei Magi e la Presentazione al tempio. Accedendo, quindi, alla navata destra, si nota l'interessante altare barocco della Madonna Addolorata - tema ripreso anche da un ingenuo affresco nella voltina - ed un dipinto ad olio del XIX secolo raffigurante la Comunione degli Apostoli. Nella volta della navata centrale, campeggia il vasto affresco del Giudizio Universale contornato, negli spicchi, dalla serie degli Apostoli, opere entrambe dei primi dell'Ottocento, a cui si sono aggiunti, nel 1898, altri affreschi, ispirati ad episodi biblici, eseguiti da Rocco Ferrari da Montalto Uffugo. L'Organo Costruito nel 700 e restaurato nel 1990, per iniziativa della Pro Loco, \"\"splendido esempio di decorativismo barocco, l'organo della Chiesa di S. Benedetto si inserisce a pieno titolo fra le testimonianze pi\u00f9 significative dell'arte organaria esistente nelle chiese calabresi, e la ricchezza delle ornamentazioni ad intaglio, gli angeli musicanti, i festoni fioriti che lo caratterizzano rappresentano degnamente la pi\u00f9 raffinata affermazione della cultura napoletana documentata nella regione\". (F.Sam\u00e0, \"Capolavori di arte organaria restaurati in Calabria\"). Aneddotica Da \"Il popolo di Calabria\" (1896) di Giovanni De Giacomo: \"A Cetraro, il presepe \u00e8 un avvenimento di grande importanza; e molti anni dietro occupava quasi una quarta parte della chiesa, e vi era un numero stragrande di fantocci alti come un bambino di due anni. E mi dicono: \"Che bellezza 15 o 20 anni dietro! Figuratevi: nel presepe vi erano 5 mandre di pecore e buoi, un fiume, vi era un macello, una bettola con 3 o 4 briachi, vi era anche una bella gatta sui tetti di una palazzina, dai cui balconi erano affacciati signori e signore. E poi, vi era una cavalleria, che era una delizia a guardarla!.. Ora - vedete dove siamo arrivati!- ora manca anche la vecchia cui dolgono i denti... \"\".\nChiesa del Ritiro.\nLa chiesa di Santa Maria delle Grazie, conosciuta come \"chiesa del Ritiro\" dal nome dello spiazzale in cui \u00e8 situata, risale al 1454. Di stile rinascimentale, contiene al suo interno una pala marmorea dello stesso periodo. Di notevole importanza \u00e8 il portale in tufo, che risale invece al Cinquecento. Al suo interno si possono notare diversi elementi del tardo barocco.\nDurante le incursioni di Turchi e Saraceni, la chiesa \u00e8 stata pi\u00f9 volte saccheggiata e quasi distrutta tanto che della struttura originale \u00e8 rimasto ben poco. Dopo un periodo di abbandono venne restaurata agli BNinizi dell'Ottocento.\nLa chiesa \u00e8 affiancata da un convento medievale che ospita oggi l'istituto delle suore di San Giovanni Battista, fondato nel 1912 da Suor Crocifissa Militerni.\nChiesa di San Nicola.\nSituata in pieno centro storico, la chiesa risale probabilmente alla met\u00e0 dell'XI secolo.\nChiesa di San Pietro Apostolo.\nNel secondo decennio del Seicento, l'Universit\u00e0 di Cetraro chiese pi\u00f9 volte alla Provinciale dell'Ordine dei Cappuccini d'istituire un loro convento a Cetraro. E finalmente nel 1618 la richiesta fu accolta. In tale anno, infatti, frate Francesco da Paola, superiore della Provincia di San Daniele, fece instanza al vicario cassinese, don Benedetto Sanguino, per ottenere l'autorizzazione a fondare il convento. E questi il 28 agosto 1618 rilasci\u00f2 il proprio assenso. Gli accordi intercorsi con l'Ordine monastico prevedevano che il suolo fosse comprato a spese dell'Universit\u00e0; e che gli oneri di fabbrica fossero ripartiti per due terzi, a carico dell'Universit\u00e0, e per un terzo, a carico di Giovanni Falcone, esponente d'una delle famiglie pi\u00f9 in vista del paese. Stabilita quindi ogni cosa, con una processione solenne, cui concorse popolo e clero, ed alla presenza del vicario, don Benedetto Sanguino, e del sindaco di Cetraro, Giovanni Bernardino Abramante, si pose la prima pietra. Mentre a Giovanni Falcone venne conferito l'incarico di Procuratore della Fabbrica.\nI lavori del convento, eretto \u00absecondo la povera forma cappuccina\u00bb procedettero a rilento. E soltanto del 1634 esso fu completato del tutto, potendo disporre della chiesa, intitolata a San Sebastiano, di 18 celle e di un orto e mancando ancora della cisterna per l'approvvigionamento dell'acqua. La chiesa degli inizi era composta soltanto dall'aula e da un piccolo vano ottagonale posto a sinistra dell'ingresso. Intanto il convento prese ad assumere una certa importanza, divenne luogo di studio teologico e nel 1710 vi giunse come guardiano frate Angelo d'Acri, che in seguito sar\u00e0 proclamato beato. E fu proprio frate Angelo che nel 1737 fece dono alla chiesa del gruppo statuario della Madonna Addolorata, per ospitare il quale fu costruita un'apposita cappella, successiva all'altra gi\u00e0 esistente. Nel prosieguo intervennero altre migliorie: nel 1746 si pose il nuovo altare in legno che raccolse, nei suoi scomparti, il polittico secentesco; e, sullo scorcio del Settecento, si diede un assetto complessivo alla chiesa: integrando le due cappelle laterali con l'aula e disponendo un ciclo uniforme di decorazioni per tutti gli ambienti. Crebbe pure la vocazione parrocchiale della chiesa: tanto che, nel 1778, si form\u00f2 una congregazione laicale che aveva sede nella cappella dell'Addolorata.\nNel 1811, il convento fu soppresso con le leggi murattiane. Ripristinato nel 1818, ebbe vita circa fino al 1865, dopodich\u00e9 fu sempre adibito ad altre mansioni, sotto la tutela della Congrega della Carit\u00e0. La chiesa, intanto, continu\u00f2 ad essere curata da un rettore, nominato dall'Arcipretura di San Benedetto: nel 1904, don Saverio Jannelli, che ricopriva tale incarico, lasci\u00f2 alla chiesa un organo positivo. Nel 1921 fu anche proposto al Padre Generale dei Cappuccini, da parte del Presidente della Congrega di Carit\u00e0 Carmine De Caro, di tornare a Cetraro; ma essendo esiguo il numero dei frati nella provincia monastica di Cosenza, si declin\u00f2 tale offerta. Sennonch\u00e9, nel 1923, la chiesa fu elevata a parrocchia; prendendo il titolo di San Pietro Apostolo, gi\u00e0 proprio della chiesa diruta del centro storico. E, da allora, svolse un'intensa attivit\u00e0 pastorale. Gli ultimi lavori interni, di restauro e completamento, risalgono al 1977, allorch\u00e9 il parroco, don Francesco Vivona, fece eseguire sulla volta dell'aula un piccolo ciclo d'affreschi ed ottenne dalla Sovrintendenza il permesso di restaurare il polittico dell'altare maggiore ed il dipinto del Cenacolo; di recente, \u00e8 stata infine riassettata la facciata.\nAltri luoghi di culto.\nUna suggestiva escursione si pu\u00f2 fare recandosi al Santuario della Madonna della Serra. Il Santuario \u00e8 aperto quasi tutti i giorni. D'estate, ogni domenica, \u00e8 anche celebrata la santa messa.\nMonumenti.\nUno dei monumenti del paese monumento non solo ammirato ma anche usato (\u00e8 una fontana da cui i paesani bevono) prende il nome di Statua dei Sette Mari.\nMonumento per San Martino in localit\u00e0 Fratia.\nSociet\u00e0.\nReligione.\nIl culto di San Benedetto.\nIl culto di San Benedetto \u00e8 per i cetraresi una tradizione millenaria. Ogni 11 luglio la statua del loro patrono, conservata nella chiesa Madre dedicata allo stesso, viene portata in processione. La statua viene depositata sul peschereccio pi\u00f9 grande e portata via mare, seguito da altri pescherecci, barche e gommoni. La processione parte dal porto di Cetraro e vi ritorna, passando dal Borgo di San Marco e da Lampetia fino ad oltre il promontorio di Capofella.\nTerminata la processione via mare, il Santo viene trasportato fino in paese e riposto nuovamente nella chiesa di San Benedetto, dove viene celebrata la Santa Messa. \nIn serata si svolge il concerto in Piazza del Popolo e a mezzanotte vengono sparati i fuochi d'artificio, senza i quali i festeggiamenti non possono considerarsi conclusi.\nCultura.\nEventi.\nTorneo dei rioni.\nDal 1986, organizzata dalla pro loco nei giorni del 10 e 11 luglio, in occasione della festa di San Benedetto, si disputa una gara tra i rioni del paese, che gareggiano e sfilano, ognuno con i colori, i vestiti ed i vessilli propri. I preparativi sono lunghi e meticolosi e la gara coinvolge tutta la popolazione con sfilate e momenti di folclore locale.\nDopo un'interruzione di otto anni, il 29 luglio 2007 il torneo dei rioni di Cetraro, in onore di San Benedetto patrono, \u00e8 ripreso.\nLa prima riedizione dopo il lungo stop ha visto la vittoria del rione la Volpe davanti al rione Panda.\nNel 2008 la vittoria \u00e8 andata al rione Drago, nel 2009 per la prima volta in assoluto al rione Falchi, nel 2010 al rione Aquile, nel 2011 al rione Volpe e nel 2012 ancora al rione Aquile, nel 2013 per la prima volta in assoluto al Rione Lupi. Nel 2014 \u00e8 stato vinto nuovamente dal Rione Aquile. Nel 2015 ebbe la meglio il rione Volpe cos\u00ec come nel 2016. Nel 2017 la coppa passa al Rione Corvi. Nel 2018 tornano in cima alla classifica le Volpi.\nGeografia antropica.\nFrazioni.\nAria dell'istrice, Acqua degli Angeli, Affitto, Angilla, Arvara, Battendieri, Barone, Bosco, Cannone, Caparrua, Cavinia, Ceramile (Tegola), Citino, Contessa, Dattilo, Difesa, Fratia, Frontino, Lampetia, Malvitani, Manche, Marineria, Massete, Motta, Mulini, Orecchiuto, Paese, Palazzese, Palazzuola, Panza, Persico, Porcili, Porta di Mare, Rammatic\u00f2, Ricoso, Salineto, San Biagio, San Filippo, San Francesco, San Giacomo, San Pietro (alto e basso), Sant'Angelo, Santa Barbara, Santa Lucia, Santa Maria di Mare, Santo Ianni, Scevuza, Sinni, Sopra l'Irto, Treselle, Vigni Donnici, Varrone, Vonella, Zampolo\nBorgo San Marco.\nBorgo San Marco \u00e8 una frazione fondata da coloni veneti (da qui il nome), nel 1910, rientrante in un'opera di ricostruzione della Calabria e della Sicilia dopo il devastante terremoto, maremoto del 1908, che distrusse Reggio Calabria e Messina, e moltissimi paesi della Calabria e della Sicilia, costruito nella zona costiera del comune di Cetraro. Confina a nord con la localit\u00e0 denominata \"i Mulini\"(Macchia di Mare), a est con il monte Serra, sede di pellegrinaggi annuali, a sud con la piccola frazione di Santa Maria di Mare, a ovest con il mare Tirreno.\nIn questa localit\u00e0 sono presenti numerosi lidi sorti negli ultimi anni. Il clima \u00e8 quello tipico della costa mediterranea, con estati torride (causa anche dei numerosi incendi che si verificano ogni anno) e inverni assai miti. La flora \u00e8 composta dalla tipica macchia mediterranea mentre la fauna terrestre comprende rettili di vario genere, come lucertole verdi e i cosiddetti \"tastagliuni\" (gechi) e \"scurzuni\" (innocui serpenti di colore nero); ricca \u00e8 la fauna ittica che comprende pesci di grossa taglia, quali ricciole e spigole.\nPer quanto riguarda il settore primario \u00e8 fiorente la coltivazione e la vendita nel locale mercato delle tipiche verdure del luogo, quali pomodori, zucche, i tipici peperoni piccanti dalla forma oblunga, chiamati dai cetraresi \"vajanelle\", e gli ancor pi\u00f9 piccanti peperoncini, detti \"piparielli\". Il settore secondario \u00e8 poco sviluppato e costituito solo da piccole industrie tessili. Il terziario, rappresentato dal turismo \u00e8 la principale attivit\u00e0 del luogo (in estate la popolazione, normalmente di 3.000 abitanti, triplica per la presenza di numerosi turisti, soprattutto campani e laziali).\nEconomia.\nIl porto.\nIl porto di Cetraro \u00e8 costituito da un molo di sopraflutto a due bracci, che si estende per sud-est, lungo circa 450\u00a0m; a circa 160\u00a0m dalla testata si diparte il molo Martello lungo 160\u00a0m orientato per nord-est che con il molo si sottoflutto di 240\u00a0m delimita l'imboccatura. Lo specchio acqueo interno \u00e8 diviso in due dal pontile principale: la riva \u00e8 banchinata. All'interno, a dritta entrando, si trova una darsena delimitata dal pontile principale e da due pontili secondari. \nInfrastrutture e trasporti.\nCetraro \u00e8 attraversata dalla Strada statale 18 Tirrena Inferiore.\nAmministrazione.\nGemellaggi.\nCetraro \u00e8 gemellata con:"}
{"id": "101008", "revid": "528088", "url": "https://it.wikipedia.org/wiki?curid=101008", "title": "Castelbuono", "text": "Castelbuono (\"Casti\u1e0d\u1e0dubbonu\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nL'abitato sorge a circa 423\u00a0m s.l.m., sulle pendici del colle Milocca, tra i centri di Pollina a nord, San Mauro ad est, Geraci Siculo a sud-est, il massiccio delle Madonie a sud ed Isnello e Gibilmanna (Cefal\u00f9) ad ovest. Fa parte del Parco delle Madonie.\nStoria.\nEt\u00e0 antica.\nLe prime tracce di insediamento risalgono all'epoca neolitica (utensili di uso domestico ed armi di pietra levigata), e sono probabilmente attribuibili a popolazioni di stirpe sicana, cacciate dalla costa per l'incalzare di altri popoli, tra i quali i Siculi. I primi insediamenti, quindi, si fanno risalire al III millennio a.C.\nAll'epoca della colonizzazione greca, risale la figura poetica del pastore Dafni, nato sulle Madonie fra le delizie del \"Ninpharum Locus\", nel boschetto di Lauro irrorato dalle fresche acque sorgive. Etimologicamente a Lauro si fa corrispondere Dafni. Inoltre reperti archeologici (soprattutto materiale fittile nelle tombe) della civilt\u00e0 greco-romana sono stati rinvenuti nella necropoli di Bergi.\nEt\u00e0 medioevale.\nRisale all'et\u00e0 bizantina l'attestazione di un casale d'Ypsigro, toponimo interpretato come 'zona fresca in media altitudine' (dal greco \u1f55\u03c8\u03bf\u03c2 \"hypsos\" 'altezza' e \u1f51\u03b3\u03c1\u03cc\u03c2 \"hygr\u00f2s\" 'umido, fresco').\nCastelbuono deve le sue origini ai Ventimiglia, signori della Contea di Geraci, i quali, agli inizi del Trecento, decidono di costruire un castello sul poggio dominante l'antico casale d'Ypsigro.\nIl toponimo d'Ypsigro era ben noto agli storici e geografi del passato, che inizialmente lo collocavano sui Nebrodi. Solo con un documento del 1105 si rinviene l'esatta collocazione. In tale atto scritto - redatto fra l'abate benedettino Ambrosio di Lipari ed il nobile geracese Ugo di Creone - viene descritta la permuta di una frazione di terreno la cui collocazione ha ad oggetto i luoghi adiacenti al colle di San Pietro.\n La zona di Castelbuono sembra coincidere con la localit\u00e0 di \"Riqqat Basili\" (\"campi di Basilio\") che nel XII secolo al-Idrisi pone \"9 miglia a nord di Geraci\", definendoli \"rinomati per l'abbondanza e per l'eccellente qualit\u00e0 dei loro prodotti\".\nAlla fine del Duecento, un gruppo di geracesi si trasfer\u00ec dalla vicina Fisauli a Ypsigro, probabilmente per la mitezza del clima. La zona si trovava ad ovest dell'attuale castello. A tale epoca risale la prima migrazione di geracesi verso la conca divenuta poi l'attuale Castelbuono.\nIl primo documento nel quale si riscontra il nome di Castelbuono risale al 1329. Trattasi di un atto notarile nel quale il conte Francesco Ventimiglia dichiara al vescovo di Cefal\u00f9 che egli detiene il bosco e le terre di S. Maria di Bisanzio in territorio \"Castri Boni\".\nQuanto alla esatta fondazione del castello e, conseguentemente del paese, questa \u00e8 testimoniata dalla lapide che si trova sull'arco di ingresso del maniero, nella cui incisione in latino, si traduce quanto segue: \u00abL'anno del verbo incarnato 1317, regnando il gloriosissimo Federico, re di Sicilia, noi, Francesco conte di Ventimiglia, di Ischia maggiore e Geraci e signore delle due Petralie, abbiamo incominciato a edificare questo castello belvedere Ypsigro nel nome di Cristo\u00bb.\nLa fondazione, pertanto, non risale al 1269, quando ivi si trasfer\u00ec la popolazione di Fisauli ma, al 1317. Al 1269, risale esclusivamente la costruzione di un fondaco sul colle San Pietro, con scopo di avvistamento (prima idea di roccaforte).\nL'abitato sorto presso il fondaco, nel 1282, contava circa trecento abitanti e agli inizi del XIV secolo possedeva gi\u00e0 tre chiese e costituiva un centro di una certa importanza.\nDa tale periodo si fa risalire il dominio della famiglia Ventimiglia sulla contea di Ypsigro, protrattosi fino al XX secolo. Nel 1860 si registra, infatti, l'estinzione della linea maschile diretta e del titolo ma non dell'asse ereditario.\nLa famiglia Ventimiglia, da cui vennero importanti guerrieri e diplomatici e il cui dominio si estendeva su vari paesi delle Madonie, imparentata con l'imperatore Federico II, proveniva dalla Contea del Maro in Liguria, e arriv\u00f2 in Sicilia a met\u00e0 del XIII secolo con Enrico II conte di Ventimiglia e del Maro, figlio del conte Filippo I.\nCon Enrico II Ventimiglia ha inizio il ramo siciliano del casato. Egli, infatti, spos\u00f2 la contessa Isabella discendente del duca Serlo II d'Altavilla, il quale - secondo un'incerta tradizione - sembra abbia governato la contea di Geraci. Con tale matrimonio Enrico divenne conte di Geraci.\nNel 1269 Enrico riceve dal vescovo di Lipari il \"collem sancti Petri de Ypsigro\" (colle di San Pietro), permutandolo con altri terreni adiacenti a Geraci (seconda permuta del sito).\nNel 1316 il nipote di Enrico, Francesco I, ottiene dal Papa di poter istituire un cenobio francescano sul colle di Ypsigro, ereditato dal nonno. Da l\u00ec a poco ebbe inizio la costruzione del castello riutilizzando una struttura precedente (vecchio fondaco costruito sul colle di San Pietro), secondo il modello del maschio (torrione centrale) cui si affianca la residenza del signore.\nAlla morte di Francesco Ventimiglia, avvenuta nel 1338, la contea di Geraci e Castelbuono venne confiscata da Pietro d'Aragona, passando nel dominio regio, fino alla restituzione ai figli Emanuele e Francesco II Ventimiglia nel 1354.\nNel 1454, Giovanni I Ventimiglia, marchese di Geraci, decise di trasferire la sua \u201ccorte\u201d a Castelbuono; tale avvenimento, nella specie, contribu\u00ec alla rinascita culturale ed economica dell'abitato. Dalla situazione anzi rappresentata, peraltro, deriv\u00f2 una inevitabile conseguenza: lo spostamento della sacra Reliquia del teschio di Sant'Anna, dono del Duca di Lorena, la quale, fino ad allora, risultava venerata nel castello di Geraci.\nTale reliquia, nella specie, rinvenuta durante il periodo delle crociate, era stata precedentemente trasferita in Sicilia, probabilmente dal conte Enrico II di Ventimiglia. Nello stesso torno d'anni il Marchese decise di innalzare il mausoleo di famiglia dove si fece seppellire. Il mausoleo sulla fiancata della chiesa francescana in prossimit\u00e0 del coro. L'edificio presenta un impianto ottagono cupolato. Sulle facce del mausoleo si aprono monofore centinate a tutto sesto. Un alto tamburo nascondeva in origine l'estradosso della cupola, attualmente appare fortemente estradossato. La struttura voluta da Giovanni Ventimiglia si ricollega a tutta una serie di mausolei principeschi realizzati nello stesso torno d'anni in altri feudi del Regno napoletano. Ricordiamo tra gli altri la cappella - mausoleo di Sergianni Caracciolo; la tribuna ottagona di Galatina voluta dal Principe di Taranto Giovanni Antonio Del Balzo Orsini e la cappella dei principi di Bisignano voluta da Antonio Sanseverino e realizzata a Cosenza.\nEt\u00e0 moderna.\nNel 1595 Giovanni III Ventimiglia e Ventimiglia (figlio di Maria Ventimiglia di Ciminna), ottenne il titolo di principe di Castelbuono, e il paese divenne contemporaneamente \"capitale dello Stato di Geraci\". Il principe, in qualit\u00e0 di Principe dell'Accademia della Stella organizz\u00f2 il plotone d'onore dei \"Cavalieri della Stella\", giovani che si addestravano nell'esercizio delle armi e dell'equitazione. Il campo d'addestramento, recinto da mura, corrispondeva alla spianata orientale del castello, chiamato poi il Piano del Marchese. Notevole fu lo sviluppo religioso, culturale ed artistico grazie a questo personaggio, il quale chiam\u00f2 a Castelbuono i padri Cappuccini e i padri Domenicani (ai quali venne affidata l'istruzione pubblica) per cui furono eretti i conventi con le chiese annesse. Egli inizi\u00f2 anche la costruzione della Matrice Nuova nel 1602 e nel 1614 fece trasportare la fontana di Venere Ciprea nel corso principale.\nNel 1632 \"la terra\" ottenne lo status di \"citt\u00e0\". In quest'epoca possedeva i tratti d'una citt\u00e0 giardino realizzata secondo modelli probabilmente ispirati a Francesco Maurolico. Nella nuova trama urbana, per tutta la seconda met\u00e0 del secolo, s'incastrarono chiese, conventi e fontane, mentre la Nuova Matrice si aprir\u00e0 al culto nel 1701. Particolarmente vivace fu la vita culturale: i Serpotta lavorarono alla cappella di Sant'Anna, il castello viene ristrutturato e i Ventimiglia dotarono la citt\u00e0 di un teatro. Molto attive furono alcune accademie letterarie e Torquato Tasso fu per un periodo tra gli artisti di corte. Negli ultimi decenni del Settecento la citt\u00e0 era divenuta centro di interesse per alcune casate nobiliari delle Madonie, mentre la popolazione subiva il gravoso dispotismo del principe.\nL'ultimo del ramo principale dei Ventimiglia di Geraci, fu Giovanni Luigi VIII, il quale, in seguito ad un'epidemia di colera si autoinvest\u00ec del titolo di abate di Santa Maria del Parto. Lo stesso mor\u00ec nel 1860. E i titoli passarono a Carlo Antonio II Ventimiglia Maniaci, dei Principi di Grammonte.\nEt\u00e0 contemporanea.\nNel 1812, la costituzione siciliana abolisce i privilegi feudali; ci\u00f2, tuttavia, non comporta il venir meno della nobilt\u00e0 locale. Si registra, invero, in tale periodo, la presenza di attive casate.\nIn particolare, tra queste, si ricordano: i Guerrieri, i Collotti ed i Galbo.\nTali famiglie, nella specie, contribuirono allo sviluppo culturale, nonch\u00e9, economico del paese, mediante l'esportazione della manna nella vicina citt\u00e0 di Palermo. Prodotto, quest'ultimo, ad oggi utilizzato nelle Madonie sia in campo gastronomico che omeopatico.\nSempre in tale periodo, si segnala la presenza di alcune famiglie borghesi, i cui appartenenti, diedero numerosi contributi in termini di ricerca medico-scientifica, tra questi, occorre far riferimento alla figura di Francesco Min\u00e0 Palumbo.\nTra il 1828 e il 1820, diverse scosse sismiche danneggiarono il castello, e la Matrice Nuova perse i campanili e la cupola. Nel castello fu demolito l'ultimo piano e, ingrandita la cappella, si crearono l'ingresso attuale e la sacrestia.\nLa citt\u00e0 partecip\u00f2 alle rivolte contro i Borboni nel 1848 e nel 1860, ricevendo elogi da Giuseppe Garibaldi. Ader\u00ec alla rivolta sociale dei fasci siciliani nel 1893, durante la quale sub\u00ec lo stato d'assedio.\nUn importante personaggio nella Castelbuono risorgimentale fu il barone Francesco Maria Guerrieri Failla, poeta e patriota, nato a Castelbuono il 21 febbraio 1831 e morto ivi il 29 agosto 1900.\nComp\u00ec i suoi studi a Palermo, prima nel Collegio dei Nobili, e successivamente nell'Ateneo Palermitano. Quando il moto del 4 aprile 1860 (moto della Gancia) fall\u00ec, il 18 aprile 1860 Francesco Maria Guerrieri scrisse un proclama: \"Italiani di Castelbuono l'alba della rigenerazione \u00e8 giunta... uno \u00e8 il principio, uno il fine, sottrarci tutti all'infame gioco dei tiranni\" e innalza il vessillo tricolore sul campanile della chiesa di S. Antonio Abate.\nDopo il 900 ha inizio la storia contemporanea di Castelbuono. Anche nella cittadina scende l'incubo del primo conflitto bellico. Complessivamente il tributo di Castelbuono fu il seguente: 163 morti, 411 feriti oltre i dispersi in campo ed i morti in prigionia.\nLa situazione non muta con la seconda guerra mondiale, preceduta dalle vicende del fascismo.\nA Castelbuono, inneggia la propaganda fascista: adunanze di balilla, piccole italiane e figli della lupa. Si ascolta Radio Londra ed il paese subisce i bombardamenti. Celebre fu quello che invest\u00ec la Matrice Vecchia, ad angolo con la discesa del Collegio.\nA tale periodo, risale anche la fugace visita di Mussolini a Castelbuono. L'evento era atteso per le ore 15 del 6 maggio 1924. Grandi preparativi furono allestiti, con le scolaresche e le autorit\u00e0. Alle 18, dopo tre ore di attesa, lo stesso si present\u00f2 a bordo della sua Alfa Romeo, non scese dall'auto, e si limit\u00f2 a stringere velocemente la mano al Sindaco, ripartendo di gran fretta. In molti si chiesero il perch\u00e9 di tanta celerit\u00e0. L'ipotesi pi\u00f9 accreditata fa riferimento ai 552 \"solisti\", vale a dire ai castelbuonesi che, nelle elezioni del mese precedente, avevano votato la lista socialista del Sole.\nAlcuni anni pi\u00f9 tardi, dopo la caduta del fascismo, il 18 settembre del 1943, il capitano Kelly insedia il primo consiglio comunale, viene nominato Sindaco Gioacchino Failla. Si contano i morti della grande guerra: 88 i deceduti.\nL'anno successivo si costituisce la Repubblica di Sal\u00f2, viene chiamato a farne parte, come sottosegretario al Ministero della Cultura Popolare, il castelbuonese Alfredo Cucco.\nNel 1946 si svolse il referendum istituzionale dove, in controtendenza rispetto al resto del sud Italia, vinse la Repubblica. Sempre lo stesso anno si tennero le prime elezioni comunali post-belliche, le prime a suffragio universale. Vinse le elezioni, la nuova formazione politica \"della democrazia repubblicana\", Filippo Bonomo venne eletto Sindaco. Come vicesindaco vinne eletta, invece, una donna, fatto abbastanza sorprendente per l'epoca. Si trattava di Nicla La Grua.\nMonumenti e luoghi d'interesse.\nCastello dei Ventimiglia.\nIn seguito al restauro del 1997 sono emerse le strutture di un edificio precedente al castello dei Ventimiglia, voluto nel 1317 dal conte Francesco I Ventimiglia. L'edificio attuale \u00e8 il risultato di numerosi rifacimenti, che rendono difficile la ricostruzione del suo originario aspetto. A semplice pianta quadrangolare, mostra all'esterno un misto di stili che in quel periodo influenzavano tutta l'architettura siciliana. Il volume a cubo richiama lo stile arabo; le torri angolari quadrate riecheggiano quello normanno; la torre rotonda si rif\u00e0 invece alle costruzioni militari sveve. Nel terremoto degli inizi del XIX secolo scomparvero i merli, della forma ghibellina, a coda di rondine, ed inoltre mura di cinta, torri ed archi, oggi andati in rovina. Alcune strutture difensive del XIII secolo e alcuni ambienti del XIV secolo sono invece rimasti intatti. Nel 1920 il castello, che intanto era venuto in possesso del barone Fraccia, pass\u00f2 al comune di Castelbuono. Adesso \u00e8 sede del Museo civico.\nFontana della Venere Ciprea.\nAl centro della \"terra vecchia\", oggi il corso principale, \u00e8 la \"fontana della Venere Ciprea\" (XV secolo), che decorava, insieme a un variegato sistema di fontane, il belvedere dei Ventimiglia, ovvero il meraviglioso giardino rinascimentale inserito nel complesso comprendente anche la dimora dei Ventimiglia nei pressi del monastero dei francescani e della cappella di famiglia, dedicata a sant'Antonio, meglio conosciuta come Mausoleo dei Ventimiglia. La fontana fu ricomposta nel 1614 nella sua attuale collocazione. In alto si trova un'arcaica statua di Venere accovacciata, al centro Venere con Cupido e in basso pannelli di arte greca che raffigurano 4 miti di Venere. Le statue furono ritrovate durante il dissodamento delle terre del giardino ventimigliano; una lapide ricorda il ritrovamento.\nSociet\u00e0.\nTradizioni e folclore.\nUna delle tradizioni pi\u00f9 antiche e sentite di Castelbuono \u00e8 quella di offrire al pubblico, nel periodo di carnevale, rappresentazioni teatrali a carattere satirico che hanno come bersaglio personaggi, luoghi, eventi, fatti di rilevanza locale avvenuti nell'ultimo anno. A Castelbuono queste rappresentazioni vengono definite \"maschere\", nel linguaggio di ogni giorno, mentre ognuna delle serate in cui vengono rappresentate in pubblico viene definita \"veglione\". Gli autori/attori, rigorosamente locali, a sottolineare l'estrazione paesana di questa tradizione, riuniti in \"gruppi mascherati\", gi\u00e0 a partire dal periodo natalizio si impegnano nella scrittura dei copioni e nella progettazione delle coreografie e delle trovate sceniche.\nA Castelbuono il carnevale, da sempre, si \u00e8 identificato con il veglione, che oltre all'avvenimento principale, costituito dalla rappresentazione delle maschere, ospita serate danzanti aperte a tutti i cittadini. Il veglione ha avuto come sede dapprima il vecchio Teatro comunale, quindi il Cine Teatro Le Fontanelle e infine il Cinema Astra, che lo ospita ad oggi (2010).\nAnche se non si possiedono fonti scritte, la tradizione orale ha tramandato che, in origine, le maschere erano delle rappresentazioni a carattere prevalentemente coreografico. Pi\u00f9 tardi, nei primi anni del XIX secolo, si rintracciano forme di parodia, fatte soprattutto attraverso realizzazioni in cartapesta dei numerosissimi artigiani che vi si dedicavano. Nel secondo dopoguerra, la maschera si \u00e8 spostata verso forme cantato-recitative, sia attraverso bozzetti in rima, che con improvvisazioni di personaggi analoghi a quelli della commedia dell'arte. A partire dagli anni settanta, la maschera, pur continuando ad attingere a fatti e personaggi del paese, si \u00e8 evoluta attraverso i contributi specifici di alcuni gruppi mascherati.\nCongregazioni religiose.\nA Castelbuono sono attive diverse congregazioni religiose sia maschili che femminili. Le congregazioni maschili hanno una tradizione secolare e rappresentavano, anticamente, le corporazioni dei mestieri o lo status sociale a cui si apparteneva. Queste ultime partecipano alle manifestazioni religiose pi\u00f9 importanti che si susseguono durante l'anno a Castelbuono, in primis per la processione che si svolge durante i festeggiamenti in onore della Patrona Sant'Anna, e quella per il Corpus Domini a cui partecipano, obbligatoriamente, tutti i confrati residenti nel paese.\nAttualmente esistono 18 congregazioni maschili, che sfilano durante le processioni in ordine di fondazione o rifondazione, da quelle pi\u00f9 recenti via via sino a quelle pi\u00f9 antiche. Esse sono:\nLe congregazioni femminili sono:\nEventi religiosi.\nPrincipali eventi religiosi di Castelbuono:\nCultura.\nMusei.\nIl Museo civico ha sale adibite a mostre temporanee e sezioni permanenti (archeologica, pinacoteca, arte sacra, urbanistica); espone una selezione degli arredi della cappella di Sant'Anna ed opere di arte moderna e contemporanea. Tra gli eventi artistici pi\u00f9 significativi degli ultimi anni vi sono da menzionare certamente le mostre di arte contemporanea, in collaborazione con l'associazione Fiumara d'arte di Antonio Presti, Luca Beatrice ed Helga Marsala. .\nNel Museo naturalistico Francesco Min\u00e0 Palumbo, oltre all'ingente collezione naturalistica omonima, \u00e8 presente una piccola sezione archeologica che documenta l'esistenza di alcuni insediamenti antichi neolitici e del passaggio di diverse culture. Il museo si sviluppa principalmente intorno a collezioni di minerali, fossili e all'erbario con la flora spontanea delle Madonie, le piante d'interesse agrario e patologico, uccelli e insetti, e infine una ricca biblioteca.\nIl Museo del Risorgimento \"I Viaggi\", custodisce al suo interno in quattro ampie sale allestite nei locali dell'ex carcere di piazza Margherita, i cimeli garibaldini donati da Francesco Romeo, ispettore onorario dei Beni Culturali della Regione Siciliana. Inaugurato l'11 dicembre 2016.\nStampa.\nA Castelbuono vengono pubblicati tre quindicinali cartacei:\nSono aggiornati quotidianamente due blog di informazione cittadina:\nManifestazioni.\nDurante la prima o seconda settimana di agosto ha luogo Ypsigrock festival, nato nel 1997 e divenuto uno dei pi\u00f9 importanti festival Musicali italiani. Nel corso degli anni ha scalato sempre pi\u00f9 le classifiche di gradimento per eventi del genere e si \u00e8 affermato a livello europeo. Il paese viene inondato da giovani e non, creando un'atmosfera unica nel suo genere, dove la voglia di condivisione, la musica e l'arte (si organizzano mostre ed eventi collaterali) la fanno da padrone. Nel 2017 \u00e8 stato l'unico evento italiano ammesso a partecipare all'European Festival Awards.\nLa rassegna \"Castelbuono Jazz Festival\", nata anch'essa nel 1997.\nDa qualche anno si \u00e8 aggiunto una rassegna di musica colta, \"Castelbuono Classica\": quattro giornate con concerti pomeridiani di giovani artisti e session serale con musicisti di fama internazionale.\nNella prima settimana di agosto ha luogo \"Divino Festival\", nato nel 2007, oggi diventato uno dei pi\u00f9 importanti Gal\u00e0 Enogastronomici nel panorama italiano.\nLibri e Film su Castelbuono.\nFilm.\nDi seguito i film girati parzialmente o totalmente a Castelbuono:\nInfrastrutture e trasporti.\nStrade.\nCastelbuono \u00e8 interessato dalle seguenti direttrici stradali:\nFerrovie ed eliporto.\nIl comune \u00e8 servito dalla Stazione di Castelbuono posta lungo la linea Ferroviaria Palermo-Messina e da un eliporto sito al chilometro 12 della SS 286.\nTrasporti.\nI trasporti interurbani di Castelbuono vengono svolti con autoservizi di linea gestiti dalla SAIS Autolinee e dall'Azienda Siciliana Trasporti.\nSport.\nA partire dal 1912, ogni anno a Castelbuono si corre il Giro podistico internazionale. Con pi\u00f9 di 100 anni di vita, la gara \u00e8 la corsa su strada pi\u00f9 antica d'Europa.\nla gara si svolge in concomitanza con i festeggiamenti della patrona del paese, la Madre Sant'Anna.\nNegli anni novanta Castelbuono \u00e8 stata centro del primo concorso ippico interregionale delle Madonie (\"trofeo Giubbe Rosse\").\nLa principale squadra di calcio della citt\u00e0 \u00e8 l'A.S.D. Supergiovane Castelbuono che milita nel girone B del campionato di Promozione.\nIl concorso ippico internazionale, i cui atleti risultavano tesserati con il CONI e l'A.N.T.E. fu un evento fortemente voluto dall'Ing. Vincenzo Maria Morici, gi\u00e0 Vicepresidente dell'ANTE.\nCastelbuono \u00e8 stata ufficialmente proclamata Citt\u00e0 europea dello Sport per l'anno 2014dall'ACES (Associazione delle CapitaliEuropeedello Sport)."}
{"id": "101009", "revid": "110157", "url": "https://it.wikipedia.org/wiki?curid=101009", "title": "Regina (Canada)", "text": "Regina \u00e8 una citt\u00e0 del Canada, capoluogo della provincia del Saskatchewan. Nel 2011 contava 193.100 abitanti.\nStoria.\nLa regione delle Grandi Pianure nel sud dell'attuale Saskatchewan ospitava nei secoli scorsi grandi mandrie di bisonti e numerose trib\u00f9 di indiani abitavano nei pressi del Wascana River.\nDopo la caccia la carne veniva lasciata a seccare sul terreno e le ossa sistemate in grandi mucchi. Gli indiani Cree credevano che cos\u00ec facendo i bisonti non avrebbero abbandonato l'area in cui erano raccolte le ossa dei loro simili. Nella loro lingua tali mucchi erano chiamati o\"kana ka-asateki\" e raggiungevano anche i due metri di altezza e i 13 di diametro.\nQuando nel 1857 il Colonnello Pallisier arriv\u00f2 in quella zona, sentito il nome Cree, chiam\u00f2 il fiume Wascana e il primo insediamento \"Pile-o-Bones\" (mucchio di ossa).\nNel 1876 dopo la battaglia di Little Bighorn (quella in cui mor\u00ec il Generale Custer) una parte degli indiani di Toro Seduto si diresse verso questa regione del Canada, ma non avendo ottenuto dal Governo Canadese una loro riserva, tornarono negli Stati Uniti.\nNel 1882 fu costruita la prima caserma delle \"Giubbe rosse\", la Northwest Mounted Police, per controllare il confine con gli USA.\nNel settembre del 1881 Edward Carss costru\u00ec la prima fattoria all'incontro del Qu'Appelle River e del Wascana River, dando cos\u00ec avvio ai primi insediamenti stabili della zona. L'estate successiva sei altri coloni si insediarono presso l'attuale Wascana Lake, nell'area dell'attuale Regina.\nNel 1883 l'arrivo della ferrovia diede inizio all'espansione della citt\u00e0 che venne cos\u00ec chiamata dalla Principessa Luisa, moglie del Governatore Generale del Canada, in onore della madre, la Regina Vittoria. A quell'epoca Regina aveva 400 edifici e circa 1000 abitanti e si poneva come il principale centro di commercio del grano e del potassio del paese, attirando coloni da molte parti d'Europa, specialmente quelli perseguitati per il loro credo religioso, come Mennoniti e Hutteriti dalla Germania e Doukhobours dalla Russia.\nIl 4 settembre 1905 il Saskatchewan divenne una Provincia del Canada e Regina la sua capitale.\nAgli inizi del secolo la citt\u00e0 ebbe i suoi primi sottopassaggi e la sua prima rete di tram elettrici.\nNel 1912 un tornado la distrusse quasi completamente. Durante la Grande depressione il Governo locale per sostituire i posti di lavoro persi nell'agricoltura a causa della grande siccit\u00e0 di quegli anni, fece costruire il Wascana Lake e il suo parco (il pi\u00f9 grande parco artificiale urbano del mondo). A quell'epoca risale anche la fondazione del primo partito socialista del Canada, la Canadian Commonwealth Federation, che per primo propose l'istituzione delle pensioni di vecchiaia e di un servizio sanitario pubblico.\nGeografia fisica.\nClima.\nRegina ha un clima continentale umido (Koppen climatica classificazione Dfb) (anche se per i livelli di umidit\u00e0 piuttosto bassi, questo \u00e8 un termine improprio) con forti influenze semi-arido, con estati calde e inverni freddi e asciutti, esposti a estremi in ogni momento dell'anno. Media annua di precipitazioni \u00e8 di 390\u00a0mm (16,5 pollici) ed \u00e8 pi\u00f9 pesante da giugno ad agosto, giugno \u00e8 il mese pi\u00f9 piovoso con una media di 75 millimetri di precipitazioni. La temperatura media giornaliera per l'anno \u00e8 di 2,8\u00a0\u00b0C (37,04\u00a0\u00b0F). La temperatura pi\u00f9 bassa mai registrata \u00e8 stata -50,0\u00a0\u00b0C (-58\u00a0F) il 1\u00ba gennaio 1885 mentre la temperatura massima registrata \u00e8 stata 43,3\u00a0\u00b0C (110\u00a0\u00b0F) il 5 luglio 1937.\nInfrastrutture e trasporti.\nLa citt\u00e0 \u00e8 collegata ai principali centri canadesi tramite l'Aeroporto Internazionale di Regina che permette di raggiungere anche diverse localit\u00e0 straniere."}
{"id": "101016", "revid": "260676", "url": "https://it.wikipedia.org/wiki?curid=101016", "title": "Aterosclerosi", "text": "Laterosclerosi o aterosi \u00e8 una malattia vascolare cronica e progressiva che si manifesta tipicamente nell'et\u00e0 adulta o avanzata, causando clinicamente patologie cardiovascolari: coronaropatie (infarto cardiaco), aneurisma, accidenti cerebrovascolari (ischemia cerebrale), disturbi vascolari periferici.\nL'aterosclerosi \u00e8 una forma di arteriosclerosi caratterizzata da infiammazione cronica della tonaca intima delle arterie di grande e medio calibro; infiammazione che \u00e8 dovuta fondamentalmente, ma non solo, all'accumulo e alla ossidazione delle lipoproteine nella parete arteriosa (\"chronic lipid-driven inflammatory disease\") e che produce un insieme dinamico di lesioni multifocali, la pi\u00f9 tipica delle quali \u00e8 la placca aterosclerotica.\nL'aterosclerosi \u00e8 causata dal concorso di fattori molteplici (eziologia multifattoriale), i fattori di rischio cardiovascolare (\"CV\"): fattori genetici (familiarit\u00e0), fumo, ipercolesterolemia, sindrome metabolica, diabete mellito, ipertensione, obesit\u00e0, iperomocisteinemia, sedentariet\u00e0. A questi si aggiungono altri fattori per i quali le evidenze sono spesso meno stringenti: alcool, agenti infettivi (prima fra tutti la \"Chlamydophila pneumoniae\"), parodontite, alcune malattie infiammatorie croniche quali la broncopneumopatia cronica ostruttiva, l'artrite reumatoide, le malattie renali croniche.. La molteplicit\u00e0 dei possibili agenti eziologici e la pluridecennale evoluzione delle lesioni si riflettono nella estrema complessit\u00e0 del processo di formazione della patologia (patogenesi).\nPoich\u00e9 \u00e8 impensabile restituire integrit\u00e0 alle pareti vasali dell'intero sistema arterioso, l'intervento terapeutico deve essere rivolto in primo luogo alla prevenzione primaria (prevenzione della insorgenza della malattia aterosclerotica) attraverso il controllo dei fattori di rischio \"CV\", con misure comportamentali (dieta, esercizio fisico e abitudini di vita) e farmacologiche (es. antidislipidemici, antipertensivi, ipoglicemizzanti, acidi grassi omega-3, acido acetilsalicilico). La terapia farmacologica \u00e8 indispensabile nella prevenzione secondaria (prevenzione degli eventi \"CV\" nell'aterosclerosi sintomatica): i farmaci antiaggreganti piastrinici sono imprescindibili per impedire la formazione di trombi; le azioni delle statine e degli ACE-inibitori vanno ben oltre i loro effetti sulla colesterolemia e sulla pressione arteriosa. Tuttavia l'efficacia massima dei vari trattamenti farmacologici negli studi clinici non supera il 30-40% di riduzione degli eventi \"CV\". Le stenosi severe delle arterie possono essere trattate chirurgicamente (es. endoarteriectomia, stent, bypass).\nIntense ricerche hanno per oggetto lo studio dei fenomeni autoimmuni nell'aterosclerosi e la preparazione di vaccini che si spera possano limitare il danno della parete vasale. Un altro campo di nuova esplorazione \u00e8 la ricerca di terapie efficaci \"lesion-targeted\": farmaci che possano essere veicolati selettivamente nelle aree delle lesioni.\nEtimologia.\nIl termine ateroma (dal greco \"athere\", \"pappa\") \u00e8 stato utilizzato dal fisiologo svizzero Albrecht von Haller nel 1755 nell'opera \"Opuscula Pathologica\" a indicare il materiale poltaceo contenuto nelle placche, per sottolineare le somiglianze con i \"tumori\" cistici, classificati anticamente in steatoma a contenuto sebaceo, ateroma a contenuto poltaceo e meliceride a contenuto simile al miele. Nel 1829 il francese Jean Lobstein nel suo \"Trait\u00e9 d'Anatomie Pathologique\" introdusse il termine arteriosclerosi per descrivere l'ispessimento e l'aumento di consistenza delle arterie. Il termine aterosclerosi \u00e8 stato invece suggerito da Marchand nel 1904 per indicare la presenza contemporanea dell'ateroma e dell'indurimento della parete arteriosa. In anni recenti \u00e8 stata utilizzata la denominazione di aterotrombosi per evidenziare lo stretto legame tra aterosclerosi e trombosi; Willerson parla di aterotrombosclerosi..\nDescrizione.\nLa lesione tipica dell'aterosclerosi \u00e8 l'ateroma o placca aterosclerotica, ossia un ispessimento della tonaca intima dovuto principalmente all'accumulo di materiale lipidico (grasso) e a proliferazione di tessuto connettivo, che forma una cappa fibrosa (cicatriziale) al di sopra del nucleo lipidico.\nLe lesioni hanno sempre come caratteristiche specifiche la localizzazione nell'intima e la componente lipidica pi\u00f9 o meno abbondante. Il loro comportamento \u00e8 dinamico, cio\u00e8 le lesioni si evolvono con il tempo: iniziano nell'infanzia come strie lipidiche (a carattere reversibile) e nel corso di pochi decenni tendono a divenire placche aterosclerotiche, soprattutto nelle persone predisposte e scarsamente attente al contenimento dei fattori di rischio.\nClinicamente l'aterosclerosi pu\u00f2 essere asintomatica oppure pu\u00f2 manifestarsi, di solito dai 40-50 anni in su, con fenomeni ischemici acuti o cronici che colpiscono principalmente cuore, encefalo, arti inferiori e intestino. Questi fenomeni ischemici sono la conseguenza della ostruzione, totale o parziale, delle arterie interessate dal processo aterosclerotico. Nella genesi dell'ostruzione arteriosa hanno un ruolo preponderante le piastrine che, aderendo alle aree vasali danneggiate, innescano la formazione di trombi occlusivi o di trombi non occlusivi che concorrono alla crescita delle placche.\nGrazie all'impiego di metodiche non invasive, in particolare dell'ultrasonografia, \u00e8 possibile formulare la diagnosi di aterosclerosi e valutarne la gravit\u00e0 anche in individui asintomatici.\nEpidemiologia.\nI dati epidemiologici sull'aterosclerosi riguardano principalmente la mortalit\u00e0 per malattie cardiovascolari (CVD o \"cardiovascular diseases\"), la mortalit\u00e0 per malattia coronarica (CAD o \"coronary atherosclerotic disease\"; anche detta CHD o \"coronary heart disease\") e la prevalenza delle lesioni anatomopatologiche.\nIl \"Global Burden of Disease\" (GBD) \u00e8 un \"sistema\" di misurazione della salute, presente come \"Health Topic\" nella pagina dell'Organizzazione mondiale della sanit\u00e0. Lo Studio GBD del 2010 ha fornito i dati sulla mortalit\u00e0 CVD riguardanti 187 nazioni, raggruppate in 7 macroaree. La percentuale delle morti da CVD \u00e8 stata: 35,8% in \"High Income\" (Zona del Pacifico Asiatico, Europa occidentale, Australasia, Nord America, America Latina meridionale); 58,2% in Europa dell'Est-Asia centrale (Europa centrale, Europa orientale, Asia centrale); 35,7% nella Zona del Pacifico asiatico (Asia sud-orientale, Asia orientale, Oceania); 20,4% nell'Asia meridionale; 28,8% nell'America Latina/Caraibi (America Latina tropicale, America Latina centrale, America Latina andina, Caraibi); 42,3% in Nordafrica-Medio Oriente; 8,8% nell'Africa sub-sahariana.\nNei Paesi occidentali le CVD rappresentano la prima causa di morte in entrambi i sessi, seguite, in ordine di frequenza, da neoplasie, morti accidentali, broncopneumopatie croniche e diabete.\nNegli Stati Uniti nel 2013 le malattie cardiovascolari sono state causa di oltre il 30% di tutte le morti, la CAD di circa il 20% e lo \"stroke\" (\"ictus\") di circa il 10-12%. Poich\u00e9 l'aterosclerosi \u00e8 causa del 90% degli eventi coronarici e del 60% degli \"ictus\" cerebrali, essa rappresenta la prima causa di morte. L'aterosclerosi \u00e8 anche responsabile della maggioranza dei casi di scompenso cardiaco e di arteriopatie obliteranti periferiche e del 30% dei casi di demenza.\nIl \"trend\" della mortalit\u00e0 per CVD negli Stati Uniti ha mostrato una flessione importante e continua a partire dagli anni 1960, flessione che si \u00e8 accentuata nel corso degli anni 2000: nel 2002 si \u00e8 ridotta di circa il 50% rispetto al 1980 e nel 2013 la riduzione \u00e8 stata del 29% rispetto al 2003. Si ritiene che tale fenomeno sia dovuto in misura quasi uguale agli interventi sui fattori di rischio (in particolare fumo, ipertensione e ipercolesterolemia) e alle terapie mediche e chirurgiche.\nIn Europa (dati OMS 2014) le CVD sono responsabili di quasi la met\u00e0 (46%) di tutte le morti (30% negli individui &lt;65 anni e 37% in quelli &lt;75 anni); anche qui la mortalit\u00e0 CVD \u00e8 in flessione. Per la prima volta in 10 Paesi occidentali la mortalit\u00e0 CVD nei maschi \u00e8 scesa al secondo posto dopo le neoplasie: Belgio, Danimarca, Paesi Bassi, Francia, Lussemburgo, San Marino, Spagna, Portogallo, Slovenia e Israele; in Danimarca le CVD sono passate al secondo posto fra le cause di morte anche nel sesso femminile. La pi\u00f9 alta mortalit\u00e0 CVD si registra nelle repubbliche dell'ex URSS: 915/100\u00a0000 per l'uomo nella Federazione Russa e 662/100\u00a0000 per la donna in Uzbekistan.\nAnche il \"trend\" della mortalit\u00e0 CAD nei Paesi industrializzati dell'Occidente ha registrato dagli anni 1970 una flessione ininterrotta.\nIn Italia nel 2010 la mortalit\u00e0 CVD nell'uomo \u00e8 stata di 196 decessi su 100\u00a0000 abitanti e di 131/100\u00a0000 nella donna, con una diminuzione del 33% negli ultimi dieci anni; la mortalit\u00e0 per CAD \u00e8 stata, rispettivamente, 77/100\u00a0000 e 37/100\u00a0000, con una riduzione del 27% e del 28%. Nel 2014 la CAD e le malattie cerebrovascolari sono state, rispettivamente, la prima (11,6%) e la seconda (9,6) causa di morte.\nI dati epidemiologici sulle lesioni aterosclerotiche si basano su una serie di studi autoptici sistematici che sono stati condotti su bambini e adulti a cominciare dagli anni 1950. Da essi risulta che: in tutte le popolazioni studiate il 100% dei bambini di 3 anni presenta strie lipidiche aortiche; nei Paesi occidentali le placche fibrose aortiche iniziano a comparire nel secondo decennio e dopo i 30 anni sono rilevabili nel 90% degli individui, anche se la loro estensione \u00e8 molto variabile in dipendenza di et\u00e0, razza ed esposizione ai fattori di rischio; nelle coronarie le lesioni compaiono alcuni anni pi\u00f9 tardi rispetto a quelle aortiche.\nLa diagnostica per immagini ha consentito di studiare le lesioni aterosclerotiche \"in vivo\". Lo studio prospettico \"PESA\" (\"Progression of Early Subclinical Atherosclerosis\") fu condotto su 4\u00a0066 impiegati del Banco Santander di Madrid: gli individui reclutati avevano un'et\u00e0 compresa tra i 40 e i 54 anni ed erano asintomatici, i risultati sulla prevalenza dell'aterosclerosi sono riportati in tabella.\nNel 2008 sono stati pubblicati i risultati dello studio statunitense \"Olmsted County Study\" che ha raccolto i dati di autopsie coronariche eseguite tra il 1981 e il 2004 in 425 individui di et\u00e0 compresa tra 16 e 64 anni, residenti in Olmsted County (Minnesota), deceduti per cause accidentali. Le lesioni erano classificate in 5 stadi a seconda del grado di stenosi dei vasi (da 0 al 100%). Lesioni aterosclerotiche coronariche erano presenti in oltre l'80% dei soggetti (nell'8% dei casi le stenosi superavano il 76% del lume). Anche se nell'intero arco dei 24 anni dello studio si registrava un declino della prevalenza delle lesioni, in accordo con il declino della mortalit\u00e0 per CAD, prendendo in considerazione soltanto i dati dei soggetti non anziani, il declino delle lesioni pi\u00f9 severe si \u00e8 arrestato nel 1995 e dal 2000 si registra una tendenza all'aumento. Il trend \u00e8 stato confermato nell'estensione dello studio pubblicata nel 2015 (dati 2005-2009). Pur trattandosi di osservazioni limitate, questi dati fanno temere che nei prossimi anni si possa assistere a una crescita della mortalit\u00e0 per CAD.\nEziologia.\nL'aterosclerosi \u00e8 causata dal concorso di numerosi fattori che possono essere raggruppati in due classi: fattori sistemici e fattori locali.\nFattori sistemici.\nI fattori sistemici sono rappresentati dai fattori di rischio cardiovascolare (CV): fattori che sono strettamente correlati, ma non necessariamente da un rapporto causa-effetto, con la malattia aterosclerotica. La loro identificazione ha richiesto lunghi studi epidemiologici; tra i pi\u00f9 famosi: \"Framingham Heart Study\", \"Multiple Risk Factors Intervention Trial\" (MRFIT), \"Pathobiological Determinants of Atherosclerosis in Youth Study\" (PDAY) e \"Atherosclerosis Risk in Communities Study\" (ARIC). I fattori di rischio CV comprendono fattori non modificabili (et\u00e0, sesso e caratteristiche genetiche) e fattori modificabili (fumo, ipercolesterolemia totale e LDL, bassi livelli di colesterolo HDL, ipertensione, obesit\u00e0, diabete, iperomocisteinemia, sedentariet\u00e0, ecc.). La presenza contemporanea di pi\u00f9 fattori di rischio nello stesso individuo ha un effetto cumulativo. L'importanza dei fattori di rischio CV \"storici\" emersi dagli studi epidemiologici \u00e8 stata confermata da studi sperimentali e clinici e da studi clinici di intervento terapeutico.\nIl concetto di fattore di rischio \u00e8 distinto da quello di fattore causale (agente eziologico). Tutti i fattori di rischio permettono di prevedere la comparsa di futuri eventi CV, ma non tutti sono veri e propri fattori causali. \u00c8 possibile cio\u00e8 che un fattore di rischio non eserciti di per s\u00e9 un'azione patogena, ma che abbia importanza in quanto strettamente legato a un altro fattore (conosciuto o meno) capace di provocare direttamente un danno. Ad esempio, i valori plasmatici di colesterolo totale sono sicuramente uno dei pi\u00f9 importanti fattori di rischio CV, tuttavia, poich\u00e9 il colesterolo \u00e8 trasportato nel sangue dalle lipoproteine, quando si fa riferimento alla colesterolemia non si indica in realt\u00e0 il solo colesterolo, ma piuttosto le lipoproteine: l'agente eziologico \u00e8 costituito dalle LDL, VLDL e IDL.\nFattori di rischio cardiovascolare.\nCarenza alimentare di iodio e ipotiroidismo, che causano aumento del colesterolo nel sangue e aumento della perossidazione lipidica, possono avere un importante ruolo nello sviluppo dell'aterosclerosi: infatti il radio-iodio (I-131) \u00e8 rilevabile nelle autoradiografie della pareti delle arterie elastiche (che pi\u00f9 facilmente sviluppano l'arteriosclerosi) fino a oltre 14 giorni dalla iniezione sottocutanea, suggerendo uno specifico meccanismo protettivo, probabilmente antiossidante, nelle pareti delle arterie. Gi\u00e0 Theodor Kocher aveva osservato che l'arteriosclerosi, patologia oggi riconosciuta in gran parte essere causata dai radicali liberi dell'ossigeno che causano perossidazione lipidica, si sviluppava frequentemente nei pazienti sottoposti a tiroidectomie e aveva suggerito che l'ipotiroidismo fosse causalmente associato all'aterosclerosi. Pertanto i clinici europei usarono empiricamente in modo ampio gli ioduri orali e parenterali (negli anni 1930-1960) nei pazienti affetti da arteriosclerosi e da malattie cardiovascolari. Turner ha riportato l'efficacia degli ioduri e degli estratti essiccati di tiroide nella prevenzione della arteriosclerosi nei conigli di laboratorio. L'azione antiossidante degli ioduri orali \u00e8 stata inoltre descritta nella prevenzione e nella terapia di alcune malattie umane croniche oltre che nell'arteriosclerosi.\nIl ruolo dello iodio nei pesci di mare (ricchi di iodio) e nei pesci di acqua dolce (iodio-carenti) non \u00e8 completamente chiarito, ma \u00e8 stato riportato che i pesci di acqua dolce sono pi\u00f9 soggetti a malattie infettive, neoplastiche e arteriosclerotiche rispetto ai pesci di mare. Un'alimentazione ricca di colesterolo nei salmoni dell'Atlantico allevati in acque dolci (carenti di iodio) innalza la colesterolemia e le LDL plasmatiche e provoca in essi severe lesioni aterosclerotiche, in particolare nelle coronarie.\nA causa della molteplicit\u00e0 dei fattori di rischio, sono state elaborate tabelle per il calcolo del rischio individuale globale di eventi CV nei dieci anni successivi: \"European SCORE\", \"Framingham Score Assessment\", \"PROCAM Risk Score\". Queste tabelle prendono in considerazione sei fattori di rischio principali (sesso, et\u00e0, diabete, abitudine al fumo, pressione arteriosa e colesterolemia) e consentono di limitare le discrepanze che spesso emergono quando si mettono in relazione gli eventi CV con uno o due soli fattori. Un esempio della necessit\u00e0 di tener conto del rischio globale viene dalla constatazione che circa il 40% delle morti coronariche si verifica in individui non fumatori con una colesterolemia al di sotto della media. Le tabelle per il calcolo del rischio non sono applicabili oltre i 69 anni di et\u00e0, n\u00e9 in presenza di pressione arteriosa sistolica &gt; 200 mmHg o &lt; 90 mmHg e neppure di colesterolemia totale &gt; 320\u00a0mg/dL o &lt; 130\u00a0mg/dL.\nLe conoscenze sui fattori di rischio CV hanno reso possibile l'attuazione della prevenzione primaria della malattia aterosclerotica, che \u00e8 rivolta a limitare l'esposizione a essi e, qualora l'esposizione fosse ormai stabilizzata, al loro trattamento. Le misure da adottare per la prevenzione primaria comprendono: controllo di fumo, stress psico-fisici eccessivi e sovrappeso; corretta alimentazione; attivit\u00e0 fisica di almeno 30 minuti al giorno per 5 volte alla settimana; pressione arteriosa entro 140/90 mmHg; livelli di colesterolo totale sierico entro i 190\u00a0mg/dL; glicemia entro i 100\u00a0mg/dL a digiuno e i 140\u00a0mg/dL dopo il pasto.\nFra i fattori di rischio CV non \u00e8 ancora ufficialmente compresa la frequenza cardiaca a riposo (RHR: \"resting heart rate\"), anche se una gran mole di dati epidemiologici e clinici indicano che il RHR \u00e8 associato con una pi\u00f9 elevata mortalit\u00e0 CV e totale sia nell'uomo sia nella donna, con o senza malattie cardiovascolari. Nel 2005, il RHR \u00e8 stato per\u00f2 inserito nel \"Cooper Clinic risk index\" per la mortalit\u00e0 totale. Un RHR elevato sembra favorire la disfunzione endoteliale e la rottura della placca.\nLe tabelle per il calcolo del rischio coronarico prendono in considerazione il rischio a dieci anni, ma un'analisi dei dati Framingham (2006) ha preso in esame la mortalit\u00e0 CV a lungo termine (a 95 anni di et\u00e0 o al decesso) fra i soggetti di entrambi i sessi che al basale avevano 50 anni ed erano esenti da malattie CV. Fra i circa 8\u00a0000 individui inclusi nell'indagine, quelli ad alto rischio avevano alte probabilit\u00e0 di decesso per cause CV (68% negli uomini e circa 50% nelle donne) con una sopravvivenza stimata, rispettivamente, di 28 e di 31 anni; i rispettivi valori per gli individui a basso rischio erano 5% e 8%, con sopravvivenza stimata di oltre 39 anni.\nFattori locali.\nAnche se esistono alcuni dati contraddittori, l'importanza dei fattori emodinamici locali \u00e8 dimostrata dal fatto che, sebbene i fattori sistemici agiscano sull'intero sistema vascolare, le lesioni aterosclerotiche hanno carattere multifocale e si sviluppano tipicamente in alcune sedi di predilezione (\"atherosclerosis-prone areas\" o aree soggette ad aterosclerosi). Tale caratteristica \u00e8 stata messa in rapporto con la distribuzione disomogenea degli stress meccanici, la cui intensit\u00e0 varia in base al calibro e alla geometria del vaso. Le lesioni colpiscono soprattutto i tratti che sono maggiormente esposti alle variazioni delle forze emodinamiche: curvature (parete concava della curva), biforcazioni (parete opposta all'angolo di biforcazione dell'arteria) e osti di origine dei rami arteriosi.\nNelle \"atherosclerosis-prone areas\" il flusso ematico \u00e8 alterato (flusso disturbato), poich\u00e9 soggetto a locali cambiamenti di direzione sia nel tempo (flusso senza una direzione prevalente, oscillante tra la direzione anterograda e quella retrograda), sia nello spazio (separazione di correnti di flusso e vortici). Con l'invecchiamento la situazione emodinamica peggiora, in quanto le arterie divengono meno elastiche e la pulsatilit\u00e0 del flusso si accentua (aumenta la differenza tra la pressione arteriosa sistolica e quella diastolica) e si estende verso la periferia.\nPatogenesi.\nDall'idea di Albrecht von Haller (1755) che l'ateroma e la calcificazione fossero dovute alla deposizione nella parete arteriosa di un succo con capacit\u00e0 di ossificare (\"succo osseo\"), si \u00e8 passati alle prime analisi chimiche delle concrezioni ateromatose che si rivelavano composte dal 65% di fosfato di calcio e dal 35% di \"materia animale\", come riportato nel \"Trattato sulle malattie delle arterie e delle vene\" di George Hodgson.\nDue avvenimenti hanno prodotto una svolta radicale nella comprensione della patologia. Il primo \u00e8 la scoperta dei grassi e della colesterina (colesterolo) da parte di Michel Eug\u00e8ne Chevreul (1811-1816); il secondo \u00e8 l'evoluzione, a met\u00e0 Ottocento, della microscopia, con relativi metodi di fissazione e di colorazione. Nel 1843 George Gulliver, grazie all'utilizzo combinato dell'osservazione microscopica e dell'analisi chimica, riconosceva la natura grassa della materia ateromatosa e parlava esplicitamente di degenerazione grassa delle arterie. La rilevanza data alla componente grassa delle lesioni ha assunto da allora sempre pi\u00f9 grande considerazione e conferma dagli studi sugli animali, dall'identificazione delle lipoproteine, prima nel plasma e successivamente nelle lesioni, per finire ai grandi studi epidemiologici e clinici (es. ipercolesterolemia familiare) e agli importanti studi clinici con terapie ipolipemizzanti.\nSe per lungo tempo l'aterosclerosi \u00e8 stata considerata una malattia degenerativa delle arterie, oltre un secolo di studi ha portato alla conclusione che le lesioni aterosclerotiche sono il prodotto di una infiammazione cronica della tonaca intima. La serie interminabile di indagini ha permesso di identificare i due elementi cardine dell'aterogenesi (processo di formazione dell'ateroma): le lipoproteine e l'infiammazione limitata all'intima. Il terreno fisiopatologico nel quale questi due elementi interagiscono \u00e8 costituito dall'ispessimento adattativo dell'intima che rappresenta una condizione preliminare allo sviluppo dell'aterosclerosi umana.\nLe principali cellule che prendono parte all'aterogenesi sono: endotelio, cellule muscolari lisce, monociti/macrofagi e linfociti (che sono le cellule che caratterizzano tutte le infiammazioni croniche) e piastrine, congiuntamente ai fattori della coagulazione.\nGli eventi iniziali dell'aterogenesi vanno identificati nel danno dell'endotelio e nell'accumulo e modificazione (aggregazione, ossidazione e/o glicosilazione) delle lipoproteine a bassa densit\u00e0 (LDL) nell'intima delle arterie, due eventi che si verificano precocemente e che si potenziano a vicenda. L'accumulo delle LDL \u00e8 dovuto in parte all'aumento della permeabilit\u00e0 dell'endotelio danneggiato (funzionalmente o anatomicamente), ma principalmente al loro legarsi ai costituenti della matrice extracellulare dell'intima, legame che ne prolunga il tempo di residenza \"in loco\": l'ispessimento adattativo dell'intima intrappola le LDL e aumenta la probabilit\u00e0 che esse vengano modificate sia dai radicali liberi, prodotti dall'endotelio disfunzionale e dai leucociti, sia dagli enzimi idrolitici secreti da macrofagi e cellule muscolari lisce (fosfolipasi A2 secretorie, sfingomielinasi e proteasi). L'attivazione/disfunzione endoteliale comporta, inoltre, l'espressione sulla superficie endoteliale di molecole adesive (selectine, VCAM-1, ICAM-1) e la produzione di segnali chemiotattici che inducono l'adesione e la migrazione di monociti e linfociti T nell'intima, avviando la reazione infiammatoria. Anche le cellule muscolari lisce situate negli ispessimenti adattativi intimali espongono molecole adesive sulla propria superficie (ICAM-1 e VCAM-1) e concorrono a trattenere i macrofagi nelle lesioni. Partecipano all'aterogenesi anche le lipoproteine a densit\u00e0 molto bassa (VLDL).\n \nPenetrati nell'intima, i macrofagi fagocitano le lipoproteine modificate e, a causa dell'impossibilit\u00e0 di metabolizzare il colesterolo in esse contenuto, si trasformano nelle cellule schiumose (o spumose) caratteristiche delle strie lipidiche (\"fatty streaks\"). La produzione di citochine e fattori di crescita crea un ambiente proinfiammatorio favorevole al perpetuarsi del reclutamento di leucociti e induce la migrazione delle cellule muscolari lisce dalla media nell'intima, dove proliferano, si differenziano nel fenotipo \u201csintetico\u201d e producono matrice extracellulare, determinando la trasformazione delle \"fatty streak\" in lesioni avanzate. La dipendenza del processo aterogenico dall'intervento dei macrofagi emerge chiaramente dagli studi sperimentali nei topi geneticamente predisposti all'aterosclerosi: incrociando topi con turbe del metabolismo delle lipoproteine (topi apoE-/apoE- o topi Ldr-/Ldr-) con topi osteopetrosici (op/op), con deficit dei macrofagi, \u00e8 stata ottenuta la quasi totale prevenzione delle lesioni (-97%).\nAlla crescita delle lesioni contribuisce l'adesione di piastrine e il formarsi di trombi intramurali, conseguenti alla erosione/ulcerazione degli ateromi. Ampio spazio nella patogenesi dell'aterosclerosi trovano anche i meccanismi immunologici e autoimmuni, che sarebbero innescati dal danno endoteliale. Le cellule endoteliali stressate dai fattori di rischio CV e dalle forze emodinamiche esprimono sulla superficie proteine intracellulari HSP60 (\"heat shock proteins\") che si comportano da antigeni riconosciuti da autoanticorpi e linfociti T autoreattivi. La perdita di tolleranza verso questi autoantigeni sarebbe conseguenza della loro liberazione nell'ambiente extracellulare in seguito alla necrosi cellulare e/o della loro reattivit\u00e0 crociata con le \"HSP-60\" batteriche.\nSe i macrofagi e i linfociti T sono le cellule immunitarie di gran lunga prevalenti, i mastociti rappresentano una popolazione minoritaria, ma importante per l'instabilit\u00e0 della placca ateromatosa. I mastociti elaborano mediatori che aumentano la permeabilit\u00e0 (istamina, prostaglandine e leucotrieni), citochine (Il-6, TNF-a), b-FGF (\"basic fibroblast growth factor\" o fattore angiogenico basico) e secernono proteoglicani eparinici e proteasi neutre (triptasi e chimasi) che attivano le metalloproteasi. Le metalloproteasi (collagenasi, stromelisina-1, gelatinasi B) sono prodotte come enzimi inattivi (proenzimi) da cellule endoteliali, muscolari lisce, macrofagi e linfociti T e, una volta attivate dalle proteasi neutre, degradano la matrice extracellulare, indebolendo la cappa fibrosa.\nL'importanza dell'infiammazione nella genesi dell'aterosclerosi \u00e8 stata dimostrata clinicamente dallo Studio Cantos (\"Canakinumab Anti-Inflammatory Thrombosis Outcome Study\"), studio randomizzato, in doppio cieco e placebo-controllato, nel quale \u00e8 stata valutata l'efficacia di canakinumab (anticorpo monoclonale specifico per l'interleuchina \u03b2), su un endpoint primario comprendente infarto miocardico non fatale, stroke e mortalit\u00e0 CV. Lo studio ha dimostrato che, nei pazienti con pregresso infarto, la terapia anti-infiammatoria con canakinumab \u00e8 in grado di ridurre modestamente gli eventi cardiovascolari inclusi nell'endpoint primario (14% contro 15% del placebo, P=0,02074).\nFisiopatologia.\nLe manifestazioni cliniche dell'aterosclerosi compaiono in genere dopo i 40-50 anni di et\u00e0 e sono dovute alla ischemia (insufficienza di flusso ematico) nel letto vasale dipendente dall'arteria lesa.\nLe manifestazioni croniche sono provocate dal restringimento stabile dell'arteria colpita, che rende il flusso ematico relativamente fisso, cio\u00e8 incapace di aumentare adeguatamente quando necessario. Di conseguenza la sintomatologia, in particolare il dolore, tende a essere assente a riposo e a presentarsi in occasione di esercizio fisico, per scomparire dopo pochi minuti di riposo. Tipiche sindromi croniche sono: angina pectoris stabile, claudicatio intermittens, TIA, amaurosi transitoria.\nLe manifestazioni acute sono invece il risultato della brusca caduta del flusso ematico provocato dall'occlusione totale o parziale del lume arterioso per formazione di un trombo o di un aggregato piastrinico oppure per arresto di un embolo (all'aggregazione piastrinica, ai leucociti e ai mastociti si deve anche vasocostrizione per il rilascio di mediatori vasoattivi: trombossano A2, serotonina e platelet activating factor). Il trombo si forma in corrispondenza di una erosione (perdita dell'endotelio) o di una rottura (fissurazione) della cappa fibrosa. Sono sindromi ischemiche acute: angina pectoris instabile, infarto miocardico acuto, morte cardiaca improvvisa, infarto intestinale, ictus ischemico e tromboembolie arteriose degli arti.\nNel caso delle sindromi coronariche acute, i trombi sono dovuti nel 60-75% dei casi a rottura della placca, nel 35-45% a erosione e nel 2-7% a nodulo calcificato. Altre cause di sindromi coronariche acute sono l'occlusione dinamica per vasocostrizione (spasmo vasale), l'emorragia dei \"vasa vasorum\" (capillari che irrorano la parete arteriosa) intraplacca, il brusco aumento delle necessit\u00e0 metaboliche tissutali (es. tachicardia) o il ridotto apporto di ossigeno (es. emorragia); raramente pu\u00f2 essere in causa il solo spasmo vasale a livello di un ramo principale delle coronarie (angina di Prinzmetal).\nAffinch\u00e9 una stenosi arteriosa comporti una significativa riduzione del flusso \u00e8 necessaria una riduzione del diametro del lume di almeno il 50%, che corrisponde a una riduzione del 75% dell'area del lume. Particolarmente sensibile all'ipossia \u00e8 la muscolatura sub-endocardica, la cui irrorazione \u00e8 ostacolata dalla compressione dei vasi intramiocardici per opera dell'elevata pressione intraventricolare durante la sistole.\nInstabilit\u00e0 della placca.\nNelle placche vulnerabili prevalgono i macrofagi, i mastociti e i linfociti, mentre le cellule muscolari lisce sono relativamente scarse. I fattori responsabili della fissurazione dell'ateroma sono molteplici, ma due fenomeni sembrano di particolare importanza: l'infiammazione della placca e la presenza di un'abbondante componente lipidica associata a una sottile cappa fibrosa. Questi fattori rendono la placca meno resistente all'urto della corrente ematica. Le cellule infiammatorie producono enzimi idrolitici (metalloproteasi) capaci di lisare il collagene della cappa, che diviene cos\u00ec vulnerabile agli stress emodinamici. La densit\u00e0 dei vasi neoformati \u00e8 considerata un fattore di progressione della placca, in quanto fornisce un afflusso di monociti/macrofagi nelle lesioni. Anche le emorragie all'interno della placca, originate dalla rottura dei vasi neoformati, possono contribuire a rendere instabile la placca.\nI fattori scatenanti la rottura sono principalmente di natura emodinamica e il loro carattere intermittente e variabile (soprattutto in funzione delle influenze simpatiche sulla frequenza cardiaca e sulla pressione arteriosa: attivit\u00e0 fisica, forti emozioni) costituisce un'aggravante rispetto a stress meccanici costanti. Lo \"shear stress\", lo stress circonferenziale, la compressione, la deformazione circonferenziale e longitudinale della placca sono tutti fattori che possono scatenare la rottura di una cappa fragile. L'interfaccia tra aree calcificate e sostanza molle circostante probabilmente costituisce un punto di minore resistenza all'insulto meccanico. La rottura della placca sembra essere pi\u00f9 frequente in presenza di processi infiammatori sistemici, come infezioni acute e croniche, gengiviti croniche, artrite reumatoide.\nAnatomia patologica.\nAnatomia macroscopica.\nNel suo trattato \"Die Cellularpathologie\" del 1859, Rudolf Virchow distingueva due tipi di lesioni arteriose a carattere lipidico: una lesione limitata allo strato pi\u00f9 superficiale della parete arteriosa, la macchia, e una lesione pi\u00f9 profonda, l'ateroma: esse erano considerate come manifestazioni indipendenti di degenerazione grassa delle arterie.\nAll'inizio del 1900 fu riconosciuta la relazione tra strie lipidiche e placche fibrose che venivano inquadrate in una stessa patologia. Karl Aschoff nel 1924 considerava le strie lipidiche come lesioni tipiche dei bambini e le riteneva lo stadio iniziale che chiamava aterosi o ateromatosi. Negli infanti l'aterosi si presentava macroscopicamente come macchie giallastre, mentre verso la pubert\u00e0 assumeva l'aspetto di strie giallastre. L'altro tipo di lesione compariva negli adulti ed era interpretato come stadio avanzato, cui Aschoff attribuiva il nome di aterosclerosi.\nNel 1958 l'Organizzazione mondiale della sanit\u00e0 (WHO) ha adottato la classificazione macroscopica dell'aterosclerosi seguita da Holman, Strong, Mc Gill e Geer nelle loro pionieristiche ricerche (1952-1957) sulla storia naturale della malattia. Vengono considerati tre tipi di lesioni fondamentali che rappresentano le fasi evolutive della patologia: \n1) Le strie lipidiche (\"fatty streaks\") sono macchie o strie allungate di 1\u20132\u00a0mm, ma talvolta raggiungono 1\u00a0cm o pi\u00f9; di colore giallastro e bordi netti, spiccano sul colore biancastro dell'intima. Sono di solito piatte e presentano una superficie liscia e continua compaiono nell'aorta durante il primo decennio d'et\u00e0, nelle coronarie nel secondo decennio e nei vasi cerebrali nel terzo. Si tratta di lesioni che possono regredire, ma in presenza di fattori di rischio CV tendono a progredire nelle lesioni avanzate.\n2) La placca fibrosa consiste di un ispessimento circoscritto, sporgente dall'intima, di colorito bianco perlaceo o lievemente giallognolo, di dimensioni varie, da qualche millimetro a diversi centimetri, che pu\u00f2 arrivare ad abbracciare pi\u00f9 o meno completamente la circonferenza del vaso. Alla sezione l'aspetto pu\u00f2 essere omogeneo oppure variegato per la presenza di un centro decisamente giallo (\"lipid-rich core\"), molle, unto e asportabile (la cosiddetta pappa ateromasica), ricoperto verso l'intima da uno strato fibroso, detto cappa, duro e biancastro, rivestito da endotelio. La cappa fibrosa isola il materiale del \"core\" che ha un forte potere trombogeno per la ricchezza in lipidi e Fattore Tissutale. Le placche aortiche e coronariche iniziano a comparire nel secondo decennio d'et\u00e0 e tendono ad accrescersi progressivamente.\n3) Le lesioni complicate (ulcerazione, emorragia, trombosi, calcificazione estesa) rappresentano lo stadio pi\u00f9 avanzato. In caso di fissurazione (ulcerazione) della placca, il tessuto connettivo e il materiale necrotico-lipidico del \"core\" si trovano esposti alla corrente ematica e innescano la formazione di un trombo. Il trombo non fatale pu\u00f2 essere incorporato nelle placche e ricoperto da endotelio (organizzazione del trombo), contribuendo alla crescita della lesione. Quando il sovvertimento della struttura della parete arteriosa \u00e8 estremo, il risultato \u00e8 la formazione di un aneurisma (dilatazione circoscritta dell'arteria con pareti gravemente alterate).\nCome attestato dallo studio di Michael E. DeBakey su quasi 14\u00a0000 pazienti chirurgici, le zone pi\u00f9 colpite dall'aterosclerosi sono, in ordine decrescente: superficie dorso-laterale del tratto distale dell'aorta addominale, fino alla biforcazione delle arterie iliache; arterie coronarie, soprattutto la coronaria sinistra e i tratti prossimali dei suoi rami principali (primi 6\u00a0cm); arterie poplitee e femorali; aorta toracica, in particolare intorno agli osti delle arterie intercostali; carotidi interne (parete laterale del bulbo e tratto prossimale); circolo di Willis, (arteria vertebrale, arteria basilare, arteria carotide interna) e arteria cerebrale media. Sono invece di solito risparmiati i vasi delle estremit\u00e0 superiori e le arterie mesenteriche e renali (con l'eccezione dei loro osti). La gravit\u00e0 delle lesioni aortiche \u00e8 di regola maggiore di quella delle coronarie.\nAnatomia microscopica.\nSotto l'aspetto microscopico, i quattro elementi costitutivi delle lesioni sono: i depositi lipidici intra- ed extracellulari, l'infiltrato infiammatorio mononucleato (macrofagi e linfociti), la proliferazione delle cellule muscolari lisce e la deposizione di nuova matrice extracellulare (connettivo fibroso). La caratteristica si riconosce nella presenza della componente lipidica e colesterolica. Il primo ricercatore che ha identificato il colesterolo nelle lesioni \u00e8 stato Adolf Otto Reinhold Windaus, nel 1910.\nIl \"Committee on Vascular Lesions of the Council on Arteriosclerosis\" dell\"American Heart Association\" (1992-1995) ha proposto una classificazione microscopica che prevede sei tipi di lesioni, indicate con numeri romani da I a VI: lesioni iniziali, strie lipidiche, lesioni intermedie, ateroma, fibroateroma, lesioni complicate. I primi tre tipi appaiono macroscopicamente come strie lipidiche, anche se il tipo I \u00e8 di regola osservato solo al microscopio; i tipi IV (ateroma) e V (fibroateroma) si presentano macroscopicamente come placche fibrose, con un voluminoso \"core\" necrotico-lipidico nel tipo IV.\nNelle lesioni precoci (tipi I e II), i lipidi si accumulano in gocce e in vacuoli citoplasmatici nelle cellule dell'intima, che cos\u00ec si trasformano in \"foam cells\". Queste cellule derivano da macrofagi e da cellule muscolari lisce che acquisiscono lipidi per endocitosi recettore-dipendente, per pinocitosi (endocitosi in fase fluida) e per patocitosi. Se nei tipi I e II i lipidi non si accumulano in misura significativa nello spazio extracellulare dell'intima, nel tipo III (pre-ateroma) i lipidi cominciano a raccogliersi anche in sede extracellulare, ma a differenza delle lesioni avanzate, non si verifica alcun sovvertimento della struttura dell'intima.\nLe lesioni avanzate (tipi IV e V) sono caratterizzate dalla reazione fibrosa (cicatriziale) e dall'abbondanza dei depositi lipidici extracellulari che possono stiparsi in un \"core\" lipidico in seno al tessuto fibroso. In questa fase, a causa degli eventi cicatriziali e della presenza di ammassi lipidici, la struttura dell'intima risulta profondamente alterata. La massa necrotico-lipidica (l'ateroma) deriva in parte dalle lipoproteine plasmatiche aggregate e modificate e in parte dall'apoptosi (autodistruzione) delle cellule schiumose.\nI cristalli di colesterolo possono avere un'origine sia intra- sia extra-cellulare, sono in grado di indurre la sintesi di citochine proinfiammatorie da parte dei macrofagi, di causare necrosi delle \"foam cells\" e di danneggiare meccanicamente la cappa fibrosa, arrivando anche a perforarla. La perforazione \u00e8 provocata dalla forma acuminata dei cristalli e dal fatto che nel passaggio dallo stato liquido a quello cristallino il colesterolo monoidrato aumenta di volume. Un'eccezionale documentazione microscopica di questi eventi \u00e8 fornita dai lavori di Abela.\nLe placche contengono spesso fibrina ed emosiderina, quale conseguenza dell'organizzazione di trombi o di emorragie intraplacca da rottura dei vasi neoformati che proliferano dai \"vasa vasorum\" della media e penetrano nella base della placca. Prodotti della coagulazione, trombina e mediatori liberati dalle piastrine si associano alle citochine elaborate dall'infiltrato infiammatorio nel facilitare la crescita delle lesioni, giustificando l'uso del termine atero-trombosi.\nFrequentemente si rinvengono aree di calcificazione che possono presentarsi in forma di granuli (microcalcificazioni o \"spotty calcifications\") o, meno spesso, di macrocalcificazioni (\"lamellar calcifications\") con l'aspetto di scaglie dure e friabili o di schegge acuminate o, talora, di vere e proprie aree di ossificazione. Nei segmenti di estesa calcificazione, la parete \u00e8 rigida e dura e diviene visibile radiologicamente. Le \"spotty calcifications\" prevalgono nelle fasi precoci dell'aterosclerosi, mentre le macrocalcificazioni sono tipiche delle forme avanzate. Nelle coronarie, calcificazioni sono rinvenute nei 20% dei giovani adulti, nel 60% degli adulti di et\u00e0 media e nel 90% dei vecchi.\nEvoluzione dell'aterosclerosi.\nSulla base dei lavori sperimentali e delle indagini autoptiche \u00e8 stato possibile ricostruire la storia naturale (sequenza evolutiva) dell'aterosclerosi.\nDagli studi autoptici emergono le seguenti considerazioni:\nDiagnosi.\nRimane oggetto di discussione il rapporto costo/beneficio di una diagnosi strumentale di aterosclerosi subclinica (asintomatica); in particolare il problema di stabilire la soglia di rischio CV al di sopra della quale l'accertamento diagnostico sia utile al fine di iniziare una terapia medica pi\u00f9 aggressiva. Alcune linee guida propongono come soglia un rischio a 10 anni del 10-20%. Secondo una metanalisi del 2012 sembrerebbe che siano i soggetti a rischio CV intermedio i principali beneficiari di un approfondimento diagnostico strumentale. Tuttavia il problema \u00e8 ancora alla ricerca di una risposta definitiva; ancora nel 2013 l'American College of Cardiology/American Heart Association (ACC/AHA) non raccomandava l'uso della determinazione dello spessore intima/media carotideo (CIMT) nella pratica clinica.\nLe due indagini strumentali pi\u00f9 impiegate sono l'ultrasonografia, per valutare lo spessore intima-media della carotide o la presenza di placche carotidee, e la tomografia computerizzata del torace, per accertare la presenza di calcificazioni coronariche. Per la diagnosi precoce delle arteriopatie degli arti inferiori \u00e8 utile l'indice caviglia-braccio (\"ankle-brachial index\" o ABI) che misura la differenza di pressione arteriosa tra arti inferiori e superiori. Di pi\u00f9 recente introduzione sono la misurazione della dilatazione flusso-mediata dell'arteria brachiale (\"flow-mediated dilation\" o FMD), la risonanza magnetica nucleare aortica o carotidea e l'ultrasonografia e la risonanza magnetica delle arterie femorali. L\"Aragon Workers' Health Study\" (AWHS), pubblicato nel 2016, ha indagato l'associazione delle placche femorali e delle placche carotidee con i fattori di rischio CV e con le calcificazioni coronariche in circa 1\u00a0500 soggetti sani di et\u00e0 media. Lo studio ARTPER (2018) ha invece esaminato il valore dell'indice ABI.\nDue studi in particolare hanno avuto tra i loro obiettivi quello di definire il valore della diagnostica per immagini nel prevedere futuri eventi CV: \"Multi-Ethnic Study of Atherosclerosis\" (MESA), iniziato nel 2000, e \"Progression of Early Subclinical Atherosclerosis Study\" (PESA), iniziato nel 2010.\nTerapia e riduzione del rischio cardiovascolare.\nI trattamenti sono mirati al contenimento dei fattori di rischio (es. fumo) e dei danni correlati alle patologie (es. diabete) che possono indurre aterosclerosi, alla riduzione dei sintomi (es. dolore anginoso) e alla prevenzione degli eventi trombotici (aspirina e farmaci antiaggreganti piastrinici).\nGeneralmente il primo approccio \u00e8 legato alla correzione degli stili di vita come viene illustrato nel \u00abProgetto Cuore\u00bb, uno studio epidemiologico e di prevenzione delle malattie cerebro e cardiovascolari promosso dall'Istituto superiore di sanit\u00e0, in cui sono indicate una serie di misure igienico-dietetiche atte a ridurre il rischio cardiovascolare:\nQualora i tentativi non farmacologici non dessero i risultati attesi, la terapia medica \u00e8 protesa alla correzione delle patologie che sottendono all'insorgenza, mantenimento e peggioramento dell'aterosclerosi."}
{"id": "101018", "revid": "1429175", "url": "https://it.wikipedia.org/wiki?curid=101018", "title": "CICAP", "text": "Il CICAP (Comitato italiano per il controllo delle affermazioni sulle pseudoscienze; fino al 24 settembre 2013 Comitato italiano per il controllo delle affermazioni sul paranormale) \u00e8 un'organizzazione educativa senza fini di lucro, fondata nel 1989 per promuovere un'indagine scientifica e critica nei confronti delle pseudoscienze, del paranormale, dei misteri e dell'insolito, con l'obiettivo di diffondere la mentalit\u00e0 scientifica e lo spirito critico.\nFa parte dell'European Council of Skeptical Organisations (ECSO), un organismo internazionale che raccoglie numerose associazioni scettiche.\nStoria.\nIl primo tentativo di creare anche in Italia un'organizzazione di controllo dei presunti fenomeni paranormali risale al 1978, due anni dopo la nascita dello CSICOP (oggi CSI), quando in seguito alla fortunata trasmissione televisiva di Piero Angela \"Indagine critica sulla parapsicologia\", ventidue scienziati e studiosi di varie discipline rilasciarono una dichiarazione comune in cui si auspicava la costituzione di un comitato per la verifica dei presunti fenomeni paranormali.\nL'iniziativa tuttavia non si concretizz\u00f2 fino al 1987-1988, quando Piero Angela organizz\u00f2 numerosi incontri tra gli abbonati italiani allo \"Skeptical Inquirer\", culminati il 9 ottobre 1988 in un incontro a Torino, in cui furono definiti gli obiettivi dell'associazione e fu stabilito il nome definitivo di \"Comitato Italiano per il Controllo delle Affermazioni sul Paranormale\", scelto anche perch\u00e9 l'acronimo \"CICAP\" doveva ricordare la parola inglese \"check-up\" (verifica, controllo).\nLa costituzione del comitato fu formalizzata a Milano il 12 giugno 1989, con la nomina di Steno Ferluga a presidente, di Lorenzo Montali a segretario nazionale e di Massimo Polidoro a direttore del periodico dell'associazione. Attualmente (2020) il presidente \u00e8 Sergio Della Sala mentre Lorenzo Montali \u00e8 il vicepresidente e direttore di \"Query\", la rivista del Comitato, Andrea Ferrero \u00e8 il coordinatore nazionale e Massimo Polidoro \u00e8 segretario nazionale e direttore del CICAP Fest.\nAll'inizio il CICAP si occupava prevalentemente di parapsicologia (telepatia, psicocinesi ecc.); nel tempo sono diventate via via pi\u00f9 importanti anche altre aree delle pseudoscienze (in particolare le medicine alternative) e le leggende, sia quelle storiche (come quelle sui draghi o sulla spada nella roccia) che soprattutto quelle contemporanee (come le leggende metropolitane). L'aumento di popolarit\u00e0 di altri ambiti pseudoscientifici ha portato, nel settembre 2013, al cambio del nome dell'organizzazione in Comitato Italiano per il Controllo delle Affermazioni sulle Pseudoscienze, in modo da comprendere non soltanto i fenomeni soprannaturali ma anche \u00abidee e affermazioni pseudoscientifiche a sostegno di terapie di non provata efficacia, teorie del complotto, leggende metropolitane e falsificazioni storiche\u00bb.\nUn breve elenco delle indagini compiute dal CICAP nella sua storia comprende le previsioni astrologiche, i poteri di maghi, rabdomanti, guaritori e fachiri, gli UFO, il sangue di san Gennaro, i contatti con l'aldil\u00e0.\nTra le varie attivit\u00e0 a livello nazionale, il CICAP raccoglie e analizza ogni dicembre un campione delle previsioni di astrologi e veggenti per l'anno in corso, pubblicando alla fine dell'anno un rapporto sulle previsioni \"sbagliate\". Dal 2009, invece, si organizza ogni anno in varie citt\u00e0 una \"giornata anti-superstizione\" chiamata GAS, in occasione di un venerd\u00ec 17.\nAll'inizio degli anni 2000 l'attuale sede nazionale di Padova \u00e8 stata acquistata con i proventi di una raccolta fondi dal nome \"Progetto CICAP 2000\".\nNel 2011 il CICAP ha cambiato struttura, diventando Associazione di promozione sociale (APS). Questa struttura ha permesso di accedere ai fondi del 5 x 1000 e ha dato il via a un maggiore coinvolgimento alle decisioni da parte dei soci, che si \u00e8 realizzato nel 2015 con il cambiamento dello statuto per allargare la partecipazione alle assemblee ordinarie ai coordinatori dei gruppi locali, in rappresentanza di tutti i soci. Sempre nel 2015 sono stati presentati i gruppi tematici, composti da persone che lavorano insieme da tutta Italia e dall\u2019estero su uno specifico progetto, come le attivit\u00e0 per le scuole o le risposte alle richieste di informazioni in campo medico.\nNel maggio 2016, Piero Angela \u00e8 stato nominato \"Presidente onorario\" del CICAP.\nDal 2018 il CICAP \u00e8 accreditato dal Ministero dell'istruzione, dell'universit\u00e0 e della ricerca per la formazione del personale scolastico ai sensi della Direttiva MIUR 170/2016.\nMandato.\nObiettivi.\nGli obiettivi del CICAP sono indagare sull'autenticit\u00e0 dei presunti misteri e fenomeni paranormali annunciati dai mass media, e diffondere i risultati di queste indagini attraverso incontri, conferenze e pubblicazioni. Attraverso quest'opera di informazione il CICAP si propone di favorire la diffusione del metodo scientifico e dello spirito critico, ovvero di svolgere un'opera di educazione alla razionalit\u00e0.\nCampo di azione.\nLe discipline indagate dal CICAP si possono suddividere in tre categorie:\nPi\u00f9 in generale, il CICAP si propone come un'organizzazione aperta a tutti coloro che pensano di avere senso critico, curiosit\u00e0 e volont\u00e0 di frenare la cattiva informazione, dunque sempre sul filone della razionalit\u00e0 e dello spirito critico le modalit\u00e0 di lavoro e gli argomenti possono variare a seconda degli interessi e delle competenze dei singoli soci.\nMetodo.\nIl CICAP si propone di applicare nella propria attivit\u00e0 lo scetticismo razionale, cio\u00e8 il criterio per cui ogni affermazione di tipo empirico, per essere creduta, necessita di una verifica sperimentale. Nelle proprie indagini viene applicato il metodo scientifico e ci si avvale spesso della collaborazione di prestigiatori per accertare l'eventuale uso di trucchi. Ad esempio Silvan, quale simpatizzante del CICAP, ha collaborato pi\u00f9 volte ad alcune iniziative del Comitato.\nLimiti.\nIl CICAP non si occupa di metafisica, e in particolare di religione, se non per quanto riguarda manifestazioni materiali, come ad esempio fenomeni di paranormale religioso.\nOrganizzazione.\nIl CICAP \u00e8 un'organizzazione con sede nazionale a Padova. Le attivit\u00e0 sul territorio sono svolte attraverso i gruppi locali, presenti in quasi tutte le regioni, e attraverso i gruppi tematici, composti da soci che collaborano da regioni diverse su un argomento specifico.\nL'associazione sostiene le sue attivit\u00e0 con l'autofinanziamento: le maggiori fonti di entrate sono le quote di iscrizione, il cinque per mille, le donazioni e gli incassi da pubblicazioni e corsi. Una donazione pari a 5 milioni di lire \u00e8 stata versata da Tiziano Sclavi, la cui fortuna artistica e letteraria \u00e8 fondata sul paranormale. Sclavi ha infatti dichiarato che paranormale e occulto vanno benissimo nella fiction, ma che la realt\u00e0 \u00e8 tutt'altra cosa.\nOrgani associativi.\nSecondo lo statuto interno (articolo 18), i principali organi associativi sono l'assemblea (ordinaria o straordinaria), il consiglio direttivo, il presidente e il vicepresidente. Il consiglio direttivo, le cui cariche sono svolte a titolo gratuito, amministra l'associazione. Il consiglio direttivo nomina al suo interno un presidente e un vicepresidente e pu\u00f2 nominare uno o pi\u00f9 coordinatori nazionali.\nL'assemblea ordinaria, composta dai soci effettivi e dai coordinatori dei gruppi locali, approva il bilancio consuntivo e preventivo, nomina e revoca i componenti del consiglio direttivo e di altri organi sociali, e delibera sulle direttive generali dell'associazione.\nL'assemblea straordinaria, composta dai soli soci effettivi, delibera su decisioni di particolare rilievo come le modifiche allo statuto e la trasformazione o lo scioglimento dell'associazione.\nGruppi locali.\nLe attivit\u00e0 del CICAP sono organizzate all'interno di gruppi locali e presenti sulla maggior parte del territorio. Al momento le regioni in cui \u00e8 attivo un gruppo locale sono le seguenti: Abruzzo e Molise, Campania, Emilia-Romagna, Friuli-Venezia Giulia (gruppo regionale, gruppo provinciale di Pordenone), Lazio, Liguria, Lombardia, Piemonte (gruppo regionale, gruppo provinciale di Cuneo), Puglia, Sicilia, Toscana, Valle d'Aosta, Veneto. Esiste inoltre un gruppo locale nel Cantone Ticino, in Svizzera.\nOgni gruppo locale \u00e8 gestito da un coordinatore eletto dai soci attivi della regione e approvato dal Comitato Direttivo, inoltre ogni gruppo locale \u00e8 autonomo nella gestione delle proprie attivit\u00e0 e dei mezzi di comunicazione, quali sito internet e social media. I coordinatori dei gruppi locali, insieme ai soci effettivi, partecipano all'assemblea ordinaria e all'elezione del consiglio direttivo.\nGruppi tematici.\nI gruppi tematici sono nati ufficialmente nel 2015, sebbene alcuni di essi fossero gi\u00e0 attivi precedentemente. Sono gruppi trasversali ai gruppi locali e hanno l'obiettivo di promuovere progetti su argomenti specifici.\nSono attivi i seguenti gruppi tematici:\nEventi principali.\nConvegni.\nIl CICAP organizza, generalmente ogni due anni, un convegno nazionale in cui si incontrano relatori interni ed esterni al Comitato per discutere di un tema legato al paranormale o alle pseudoscienze. I convegni sono aperti ai soci e al pubblico ma richiedono una quota di partecipazione per finanziare le attivit\u00e0 del gruppo.\nCICAP Fest.\nIl XIV convegno nazionale di Cesena \u00e8 stato anche il numero zero di un nuovo evento con cadenza annuale, il CICAP Fest, un festival della scienza e della curiosit\u00e0 in cui Il CICAP propone incontri, laboratori e spettacoli sempre in linea con i principi dell'associazione. La direzione generale dell'evento \u00e8 di Massimo Polidoro.\nAltri eventi.\nDal 2009 il CICAP organizza ogni anno, di venerd\u00ec 17, una \"Giornata Anti-Superstizione\" con l'obiettivo di far riflettere il grande pubblico, in modo ironico e sdrammatizzante, sull'assurdit\u00e0 della superstizione. Solitamente, in varie citt\u00e0 d'Italia, i gruppi locali del CICAP organizzano eventi di vario tipo: incontri, conferenze, dibattiti e dimostrazioni \"pratiche\".\nIl CICAP partecipa regolarmente, con punti informativi e con l'organizzazione di incontri divulgativi, a eventi come il Salone del Libro di Torino e Lucca Comics &amp; Games.\nPubblicazioni.\nIl CICAP conduce la propria opera di divulgazione per mezzo di convegni, conferenze, eventi pubblici di vario tipo, interventi radiotelevisivi, pubblicazioni di articoli, traduzioni e recensioni sulla rivista \"Query\", la rivista \"Magia\", pubblicazione dei Quaderni del CICAP e i Quaderni di \"Magia\" e il canale Youtube.\n\"Query\".\nDal 1993 al 2009 la rivista bimestrale \"Scienza &amp; Paranormale\" \u00e8 stata la rivista ufficiale del CICAP. Sotto la direzione di Massimo Polidoro (1993 - 2006) e di Lorenzo Montali (2007 - 2009) sono stati editi 88 numeri.\nCessate le pubblicazioni di \"Scienza &amp; Paranormale\", nel 2010 \u00e8 nata \"Query\" () con periodicit\u00e0 trimestrale, sempre sotto la direzione di Lorenzo Montali. La rivista \u00e8 disponibile in versione cartacea e digitale.\nQuery online.\nNel 2010, a un mese dal primo numero di \"Query\", viene lanciata \"Query Online\", gratuita e ad accesso libero, con lo scopo di diventare uno strumento pi\u00f9 leggero di informazione senza rinunciare al rigore nell'affrontare gli argomenti pi\u00f9 disparati.\nI quaderni del CICAP.\nLa collana nasce nel 1999 e comprende libri monografici di carattere divulgativo su argomenti vari (misteri, comunicazione scientifica, superstizione, criptozoologia, pseudoscienze) scritti da autori nazionali e internazionali. Dal 2017 la collana \u00e8 diretta da Elena Iorio.\n\"Magia\".\n\"Magia\" () \u00e8 una rivista semestrale dedicata all'illusionismo di oltre 220 pagine per numero, che si rivolge a chi si occupa di magia in modo professionale e agli appassionati. Ogni numero \u00e8 dedicato a un argomento e presenta articoli, recensioni e dossier su illusioni celebri, personaggi famosi, senza trascurare la storia della magia e la psicologia.\nAlla rivista, diretta dal 2019 da Alex Rusconi, hanno collaborato e collaborano personaggi illustri quali Silvan, Raul Cremona, Gianfranco Preverino.\nQuaderni di \"Magia\".\nLibri monografici sull'illusionismo.\nCanale Youtube.\nRaccoglie conferenze, estratti dai convegni e dal CICAP Fest, rubriche video. Nel 2020 il CICAP ha lanciato sul proprio canale Youtube \"CICAP Live\", una rubrica di interviste video in diretta a protagonisti della scienza e della cultura con l'obiettivo di approfondire determinati argomenti legati alla scienza e alla razionalit\u00e0.\nCanale TikTok.\nIl CICAP ha un proprio canale TikTok che raccoglie video brevi al fine di costruire un dialogo con le nuove generazioni attraverso un tipo di divulgazione semplice e ironica affidata a Enrico Tamburini.\nCritiche e repliche.\nCausa la particolare attivit\u00e0 svolta, il CICAP \u00e8 oggetto di un certo numero di contestazioni, le pi\u00f9 comuni delle quali sono quelle di apriorismo \"scientistico\".\nLogo.\nIl logo del CICAP \u00e8 basato sull'illusione ottica nota come griglia di Hermann. Disegnato nel 1992 da Franco Ramaccini, \u00e8 stato modificato e ammodernato nel 2009 e nel 2013."}
{"id": "101031", "revid": "287204", "url": "https://it.wikipedia.org/wiki?curid=101031", "title": "Esplosivi al clorato", "text": "Gli esplosivi al clorato sono miscugli esplosivi, sensibili all'innesco, basati principalmente su unioni stechiometriche molto intime di clorato di sodio o di potassio finemente polverizzati con sostanze di natura grassa o sostanze combustibili adatte.\nAlcune di queste combinazioni sono utilizzabili come acceleranti solidi per l'accensione di fuochi su materiali anche umidi, oppure come propellenti per piccoli razzi, o ancora per produrre giochi pirotecnici.\nFacendo riferimento alle modifiche base apportabili alle miscele tradizionali per i giochi pirotecnici, anche con i clorati si possono ottenere svariati effetti cromatici, variazioni di intensit\u00e0 della luce emessa, quantit\u00e0 e colore dei fumi, presenza di \"lapilli\", formazione di schiume ed altri effetti.\nSe miscelati in rapporti adeguati, questi miscugli sono stabili fino all'innesco che pu\u00f2 avvenire per riscaldamento, accensione diretta di una fiamma, a volte urto (molto) violento, o anche facendo partire la reazione di combustione con un acido forte (H2SO4). Questa reazione di combustione \u00e8 provocata generalmente dal clorato di potassio che a contatto con l'acido solforico concentrato libera acido clorico, questo essendo un forte ossidante va a ossidare lo zucchero che si incendia emettendo una fiamma di colore violetto, con aggiunta di CuCl rame (I) cloruro alla miscela si ha una fiamma blu - azzurra intensa.\nIl pi\u00f9 classico uso di queste miscele \u00e8 forse la realizzazione di modelli di sistemi vulcanici in grado di eruttare nuvolette di fumo bianco o nero, produrre lapilli incandescenti e piccole colate di schiume ad alta viscosit\u00e0. Il pi\u00f9 classico dei vulcani modello.\nIl clorato di potassio trova applicazione nella preparazione di miscele \"Flash\" , ovvero miscele dalla combustione molto rapida e molto luminosa.\nQueste miscele si ottengono, mescolando un clorato con polveri di magnesio o alluminio."}
{"id": "101039", "revid": "1782831", "url": "https://it.wikipedia.org/wiki?curid=101039", "title": "Mentana", "text": "Mentana \u00e8 un comune italiano di abitanti della citt\u00e0 metropolitana di Roma Capitale nel Lazio. Dista dal capoluogo circa 23\u00a0km.\nStoria.\nL'abitato di Mentana si svilupp\u00f2 a partire dall'VIII secolo in seguito all'abbandono dell'antica \"Nomentum\", che aveva avuto una discreta espansione come centro di produzione del vino e per la presenza di una stazione termale (\"Aquae Labanae\", nell'attuale localit\u00e0 di Grotta Marozza). Ricordata nel 408 come sede episcopale, alla quale nel 593 venne aggregata la diocesi di \"Cures\" (presso Fara in Sabina), nel 741 sub\u00ec una breve occupazione ad opera dei Longobardi e l'abitato si spost\u00f2 a maggior distanza dalla via Nomentana, in posizione meglio difendibile. Il 23 novembre dell'anno 800 fu sede dell'incontro tra Carlo Magno e papa Leone III.\nIl castello di \"Nomentum\" fu un possesso dell'importante famiglia romana dei Crescenzi tra il X e l'XI secolo. Nel 1058 la citt\u00e0 venne distrutta dai Normanni (Regno di Sicilia) e l'abitato si restrinse drasticamente, mentre il castello pass\u00f2 alla famiglia dei Capocci; in seguito fu compresa fra i possedimenti papali e fu affidata ai monaci benedettini di San Paolo fuori le mura.\nNella seconda met\u00e0 del Trecento ne era in possesso la famiglia Orsini e nel 1484 sub\u00ec gravi danni per un terremoto. Pass\u00f2 quindi nel 1594 al principe di Venafro, Michele Peretti, e nel 1655 venne ceduta al principe Marcantonio Borghese che ne divenne marchese.\nIl \"18 ventoso\" del 1798 Mentana \u00e8 ammessa nella Repubblica Romana napoleonica.\nIl 3 novembre del 1867 fu teatro della battaglia di Mentana, a conclusione della Campagna risorgimentale dell'Agro Romano per la liberazione di Roma voluta da Giuseppe Garibaldi al grido di \"Roma o Morte!\" e iniziata a settembre nel viterbese. I volontari garibaldini provenienti da 216 comuni italiani e da nazioni quali l'Ungheria e la Russia furono sconfitti dai pontifici e dai francesi accorsi in difesa di Pio IX mentre si stavano trasferendo da Monterotondo a Tivoli il 3 novembre 1867.\nMonumenti e luoghi d'interesse.\nSiti archeologici.\nNella riserva sono compresi i resti della citt\u00e0 antica: sulla collina di Montedoro (nella frazione Casali) sono affiorati resti delle mura urbane del IV secolo a.C., mentre la necropoli ha restituito 35 sepolture, riferibili a persone delle classi sociali pi\u00f9 povere, databili ad un periodo compreso tra il II secolo a.C. e la fine dell'Impero Romano.\nSociet\u00e0.\nEvoluzione demografica.\nIl notevole abbassamento demografico del 2001, \u00e8 dovuto alla nascita del nuovo comune di Fonte Nuova, il cui territorio \u00e8 stato scorporato dal comune di Mentana.\nCultura.\nCucina.\nUn prodotto tipico di Mentana \u00e8 rappresentato dalle \"ciambelle a cancello\", in dialetto \"ciammelle a cancellu\", con farina, anice, e olio extra vergine di oliva D.O.P., salate; la \"pizza mentanese\"; i \"maccheroni \u201ca centonara\u201d\"; la \"pizza \u201cde magru\u201d\", detta anche \"dolce de magru\", con vino, zucchero, farina e olio, tipicamente collegata alla Pasqua.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma il cui territorio \u00e8 compreso nell'area di produzione dell'Olio di Oliva Sabina (DOP).\nAmministrazione.\nNel 2002 il territorio del Comune di Mentana \u00e8 stato suddiviso nei due comuni di Mentana e di Fonte Nuova: il primo comprende le frazioni di Mentana centro, di Casali e di Castelchiodato, mentre il secondo Tor Lupara di Guidonia e le frazioni di Santa Lucia e Tor Lupara pi\u00f9 la localit\u00e0 di Selva dei Cavalieri e parte della localit\u00e0 detta \"delle Molette\" che appartenevano alla frazione di Casali.\nSport.\nCiclismo.\nLa prima societ\u00e0 ciclistica della citt\u00e0 \u00e8 il Gruppo Ciclistico Ciccolini Mentana. Fondata nel 1978 da Arnaldo Ciccolini. Questa societ\u00e0 ciclistica vanta il raggiungimento dei migliori risultati a livello regionale e nazionale.\nIl 14/05/19 Mentana fa parte del percorso della quarta tappa del giro d'Italia 2019\nImpianti sportivi.\nA Mentana, in localit\u00e0 \"Mezzaluna\", \u00e8 attivo sin dal 1984 un palazzo del ghiaccio."}
{"id": "101041", "revid": "125873712", "url": "https://it.wikipedia.org/wiki?curid=101041", "title": "Tropea", "text": "Tropea (\"Trup\u00e8a\" in dialetto tropeano) \u00e8 un comune italiano di abitanti, della provincia di Vibo Valentia in Calabria.\nGeografia fisica.\nTerritorio.\nLa sua morfologia si divide in due parti: la parte superiore, dove si trova la popolazione e dove si svolge la vita quotidiana del paese, e una parte inferiore (chiamata \"Marina\"), che si trova a ridosso del mare e del porto di Tropea.\nTra le altre zone periferiche, vi sono la localit\u00e0 \"Carmine\" e la localit\u00e0 \"Campo\" (divisa a sua volta in \"Campo di sopra\", prevalentemente occupato da orti e campagne con qualche zona residenziale, e \"Campo di Sotto\", dove hanno sede la locale caserma dei carabinieri e l'ospedale).\nLa citt\u00e0, nella parte superiore, si presenta costruita su una roccia a picco sul mare, con un'altezza s.l.m. che varia tra circa 50 metri nel punto pi\u00f9 basso e 61 metri nel punto pi\u00f9 alto.\nL'abitato storico era un tempo cinto di mura e incastellato su un lato; vi si poteva accedere solo attraverso delle porte provviste di sistemi di difesa.\nClima.\nIn base alla media trentennale di riferimento 1961-1990, la temperatura media dei mesi pi\u00f9 freddi, gennaio e febbraio, si attesta a +10,5\u00a0\u00b0C; del mese pi\u00f9 caldo, agosto, \u00e8 di +24,9\u00a0\u00b0C.\nLe precipitazioni medie annue si aggirano sui 900\u00a0mm e si distribuiscono in media 78 giorni, con un prolungato minimo estivo e picco accentuato in autunno-inverno\nStoria.\nLa leggenda vuole il fondatore sia stato Ercole quando, di ritorno dalle Colonne d'Ercole (attuale Gibilterra), si ferm\u00f2 sulle coste del Sud Italia.\nNelle zone limitrofe sono state rinvenute tombe di origine magno-greca.\nLa storia di Tropea inizia in epoca romana, quando lungo la costa Sesto Pompeo sconfisse Cesare Ottaviano. A sud di Tropea i romani avevano costruito un porto commerciale, vicino all'attuale Santa Domenica, a Formicoli (toponimo derivato da una corruzione di Foro di Ercole), di cui parlano Plinio e Strabone.\nPer la sua caratteristica posizione di terrazzo sul mare, Tropea ebbe un ruolo importante, sia in epoca romana (attestato dalla cava di granito che sorge a circa 2\u00a0km dall'abitato, nell'attuale comune di Parghelia) sia in epoca bizantina; molti sono i resti lasciati dal bizantini, come la chiesa sul promontorio o le mura cittadine (chiamate appunto \"mura di Belisario\").\nDopo un lungo assedio, la citt\u00e0 fu strappata ai bizantini dai pirati arabi, per poi essere riconquistata dai Normanni, sotto i quali prosper\u00f2.\nTropea continu\u00f2 a prosperare anche sotto il dominio degli Aragonesi.\nMonumenti e luoghi d'interesse.\nNota localit\u00e0 balneare, sorge in un alto promontorio di tufo, affacciato sul Mar Tirreno, nella costa occidentale della Calabria, in provincia di Vibo Valentia.\nDi notevole interesse \u00e8 il centro storico della citt\u00e0, con molti palazzi nobiliari del XVIII e del XIX secolo, arroccati sulla rupe che strapiomba sulla spiaggia sottostante.\nDegni di nota i \"portali\" dei palazzi, che rappresentavano le famiglie nobiliari; alcuni sono dotati di grosse cisterne scavate nella roccia, che servivano per accumulare il grano proveniente dal Monte Poro, che successivamente veniva caricato tramite condotte di terracotta sulle navi ormeggiate sotto la rupe di Tropea.\nSimbolo della citt\u00e0 \u00e8 il Santuario di Santa Maria dell'Isola, che sorge su un promontorio di fronte alla cittadina.Di notevole interesse sono la Cattedrale di Maria Santissima di Romania, edificio del 1100, in stile romanico, contenente la sacra effigie della \"Madonna di Romania\", protettrice della citt\u00e0, e la Chiesa del Ges\u00f9.\nInoltre la citt\u00e0 ospita, negli antichi locali del Vescovato, il museo diocesano, contenente ori e argenti della cattedrale e parecchie opere pittoriche, sculture e affreschi, manufatti e arredi. Recentemente, inoltre, \u00e8 stata aperta la sezione archeologica. Di notevole interesse artistico la chiesa del Ges\u00f9, sita nel centro storico, e la chiesa dell'Annunziata del XVI secolo.\nUn luogo divenuto il centro culturale cittadino \u00e8 poi il complesso di Santa Chiara, recentemente restaurato; esso ospita una sala congressi nell'antica chiesa medievale, mentre le sale che furono un tempo parte del convento delle clarisse sono state destinate al Museo civico del mare.\nNumerosi e caratteristici sono gli affacci a mare, chiamati anche villette, tra cui l'affaccio Raf Vallone o dei Sospiri, considerato uno degli affacci pi\u00f9 belli del Sud Italia. \nNel 2020, in occasione della festa della Repubblica, alla presenza delle pi\u00f9 alte autorit\u00e0, \u00e8 stata inaugurata la nuova piazza della citt\u00e0, piazza Vittorio Veneto.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 i cittadini stranieri residenti erano 377 persone (il 5,30% della popolazione).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl 21 marzo, in onore di San Giuseppe, viene celebrata una festa tradizionale con un pranzo offerto ai devoti. Il Venerd\u00ec Santo, all'imbrunire, una processione attraversa le vie della citt\u00e0.\nIl 3 maggio si festeggia \"I tri da' Cruci\". Questa festa commemora l'Invenzione della Santa Croce, giustificata dal fatto che, un tempo, all'inizio di via Umberto I, sorgeva un tempietto con tre Croci. A fine serata la sagoma di un cammello, imbottito di fuochi d'artificio, balla al ritmo frenetico della carica tumbula.\nCultura.\nMedia.\nTelevisione.\nLa seconda stagione venne trasmessa in prima tv su Rai 1 dal 17 settembre al 20 novembre 2007.\nEconomia.\nAgricoltura.\nRileva l'esportazione della cipolla rossa, pi\u00f9 dolce rispetto alla bianca. Coltivata tra Nicotera, in provincia di Vibo Valentia, e Campora San Giovanni, nel comune di Amantea, in provincia di Cosenza, lungo la fascia tirrenica.\nIl prodotto ha ricevuto il marchio IGP ed \u00e8 tutelato da un Consorzio riconosciuto dal Ministero delle politiche agricole alimentari e forestali.\nPer molti anni, la produzione, la lavorazione e la commercializzazione della cipolla rossa di Tropea hanno rappresentato una delle attivit\u00e0 economiche tra le pi\u00f9 importanti per il territorio.\nCommercio.\nI negozi di Tropea vendono prodotti tipici e artigianali dei comuni limitrofi, tra cui la cipolla rossa, la 'nduja di Spilinga, il formaggio pecorino del Poro, l'olio extravergine d'oliva e vini. Offerti anche prodotti di artigianato locale, come i manufatti in terracotta ed i canestri, i cesti e le gerle in vimini.\nTurismo.\nL'economia locale si basa prevalente sul turismo estivo, dagli inizi di giugno alla fine di settembre. Tropea \u00e8 infatti il centro pi\u00f9 importante della Costa degli Dei, riviera che parte dalla citt\u00e0 di Pizzo e termina a Nicotera.\nTropea fa parte del club \"I borghi pi\u00f9 belli d'Italia\" e dal 2020 \u00e8 stata insignita della \"Bandiera blu\" dalla FEE (Fondazione per l\u2019educazione ambientale), che premia le localit\u00e0 balneari che si sono distinte per un rigoroso rispetto dei criteri relativi alla gestione sostenibile del territorio e concrete politiche di sostenibilit\u00e0 ambientale.\nLa ricettivit\u00e0 si caratterizza per la presenza di molti b&amp;b all'interno del centro storico (ricavati in palazzi d'epoca), hotel collocati principalmente nella zona nuova della citt\u00e0 e qualche campeggio nella zona della marina, dove \u00e8 possibile alloggiare in tenda o in camper quasi a ridosso delle famose spiagge bianche della citt\u00e0.\nData la piccola estensione territoriale, molte strutture ricettive (villaggi, case vacanze e residence) sono site nei paesi limitrofi, un tempo facenti parte del sistema dei casali di Tropea (Santa Domenica, Capo Vaticano, oggi sotto il comune di Ricadi, Parghelia, Drapia e Zambrone).\nNella versione online del \"Sunday Times\" del 14 gennaio 2007 Tropea era considerata tra le venti spiagge pi\u00f9 belle d'Europa.\nDurante la trasmissione di Rai 3 Kilimangiaro si \u00e8 inoltre aggiudicata il titolo di \"Borgo dei Borghi 2021\".\nInfrastrutture e trasporti.\nStrade.\nTropea \u00e8 interessata dalla Strada statale 522 di Tropea.\nFerrovie.\nIl comune \u00e8 servito dalla Stazione di Tropea, posta sulla vecchia tratta costiera (detta appunto via Tropea) della ferrovia Tirrenica Meridionale.\nPorti.\nA Tropea \u00e8 presente un porto turistico.\nSport.\nImpianti sportivi.\nA Tropea \u00e8 presente uno stadio chiamato \"Stadio del Sole\" "}
{"id": "101044", "revid": "2221454", "url": "https://it.wikipedia.org/wiki?curid=101044", "title": "Traduzione", "text": "La traduzione \u00e8 un'attivit\u00e0 che comprende l'interpretazione del significato di un testo (\"sorgente\", \"di origine\", \"di partenza\" o \"prototesto\") e la successiva produzione di un nuovo testo, equivalente a quello di origine, ma in un'altra lingua (lingua \"di destinazione\", \"di arrivo\" o \"metatesto\"). Il termine \"traduzione\" tuttavia non indica solamente l'atto del tradurre, ma anche il testo tradotto, risultante da questa attivit\u00e0; per questi motivi, spesso alcuni studiosi e teorici hanno preferito evitare l'ambiguit\u00e0 usando un termine diverso e pi\u00f9 specifico: ad esempio, il sostantivo \"il tradurre\" (Henri Meschonnic) oppure le locuzioni \"attivit\u00e0 traducente\" (\"activit\u00e9 traduisante\"), \"operazione traducente\" (\"op\u00e9ration traduisante\") (Georges Mounin) o altre ancora.\nDescrizione.\nLo scopo del traduttore \u00e8 quello di cercare di portare il testo dalla lingua di origine alla lingua di destinazione in maniera tale da mantenere il pi\u00f9 possibile inalterato il significato e lo stile del testo, ricorrendo, se e quando necessario, anche a processi di adattamento. A causa delle differenze tra le lingue, spesso \u00e8 difficile, a causa dell'intraducibilit\u00e0 delle lingue, conservare tanto il senso esatto quanto lo stile della scrittura \u2014 il ritmo, il registro, il suono, la metrica \u2014 e il traduttore si trova costretto a operare scelte che cambiano in funzione della natura del testo stesso e degli scopi che la traduzione si prefigge.\nSe, per esempio, nel caso di una legge o di un testo tecnico deve essere privilegiata la maggiore aderenza possibile al significato del testo originale, la traduzione letteraria (narrativa, poesia...) pu\u00f2 in certa misura scostarsi dall'esatto significato per mantenere invece lo stile e la metrica del testo originale, anzi il tutto della sua forma (Vegliante).\nVi sono poi situazioni in cui pu\u00f2 essere necessario fare ricorso a note esplicative o a perifrasi; \u00e8 il caso dei giochi di parole, di parole che rimano o si somigliano nella lingua originale ma non in quella di destinazione, dei proverbi oppure di concetti tipici della lingua e della cultura d'origine che non hanno equivalenti diretti nella lingua di destinazione.\nIl traduttore pu\u00f2 assumere uno specifico ruolo nell'individuazione dei testi da tradurre e in generale in tutte le fasi del progetto editoriale, in particolare quando tale progetto richiede competenze specialistiche sia relativamente agli ambiti linguistico-culturali fonte e target, sia relativamente al genere testuale e alle sue specifiche convenzione e genealogie letterarie. Questo pu\u00f2 essere il caso di testi poetici o di generi narrativi dotati di una forte enciclopedia di temi e tropi condivisi da autori e lettori a cavallo di confini geografico-linguistici, come la fantascienza.\n\u00c8 importante, anche dal punto di vista etico, che la traduzione venga condotta basandosi sul testo nella sua lingua originale, anche se non \u00e8 infrequente il caso di \"traduzioni di traduzioni\", da lingue pi\u00f9 diffuse di quella originale. Negli ultimi decenni \u00e8 infatti invalsa la prassi, soprattutto per le lingue meno diffuse, della traduzione del testo originale in inglese con poi una seconda traduzione dall'inglese nella lingua di destinazione.\nLa traduzione interlineare morfematica associa a ogni singola parola (morfema) del testo originale, una o pi\u00f9 parole (morfemi) nella lingua di traduzione, con la eventuale integrazione di glossa interlineare. \u00c8 un tipo di traduzione letterale, coerente e fedele dal punto di vita filologico col testo di partenza.\nProblemi della traduzione, ruoli e funzioni.\nNella rappresentazione contemporanea della figura traduttiva, \u00e8 stata fortemente voluta (anche dagli organi istituzionali con la creazione di cattedre universitarie apposite) l'introduzione della codifica di \"mediatore\". Con questo appellativo la figura professionale pu\u00f2 differenziarsi sia in mediatore culturale sia in mediatore linguistico. Proprio quest'ultimo caso rappresenta il talento traduttivo linguistico. Il problema base risiede gi\u00e0 nell'etimologia delle due diverse parole, infatti \"traduttore\" determina un pensiero vicino alla matematica trasposizione di due testi, una traslazione scientifica e precisa di un complesso sintattico a un altro, senza perdita di senso o di strutture semantiche.\nCi\u00f2 in realt\u00e0 \u00e8 stato pi\u00f9 volte smentito e valutato come poco realistico, mettendo in dubbio il processo traduttivo come un semplice \"input \u2014 output\". Al contrario una mediazione \u00e8 la via che l'uomo ha percorso fin dalla nascita dei linguaggi, cio\u00e8 il trasporto e l'adeguamento di un messaggio segnico da un contesto a un altro, da un codice all'altro, da un paradigma all'altro. Lo stesso schema linguistico di Roman Jakobson prevede una minima parte delle diverse caratterizzazioni che negli ultimi 60 anni sono state prese in causa per la buona riuscita di un processo traduttivo.\n\"Non sempre una parola nella lingua di partenza potrebbe essere sostituita 1:1 con una parola nella lingua d'arrivo\", come riportato alla voce teoria della traduzione le dinamiche identificative delle componenti testuali diventano prioritarie.\nTraduzione simultanea.\nCon l'espressione traduzione simultanea, pi\u00f9 esattamente chiamata interpretazione simultanea, viene invece inteso il lavoro di traduzione immediata di un discorso da una lingua a un'altra nel suo svolgersi; \u00e8 un tipo di traduzione normalmente usato in assemblee e convegni internazionali per permettere a un uditorio composto di persone parlanti lingue diverse di seguire lo svolgersi dei lavori, ciascuno nella propria lingua.\nTeorie sulla traduzione.\nLo spazio intertestuale.\nLe teorie sulla traduzione sono molteplici. Una di queste, sostenuta da Peeter Torop, \u00e8 quella dello spazio intertestuale. Lo studioso estone sostiene che \u00abla cultura... provoca immancabilmente il confronto e la giustapposizione\u00bb e quindi nella traduzione di un testo \u00e8 naturale che il traduttore faccia riferimento a informazioni che gi\u00e0 conosce alterandone in parte il significato. Michail Bachtin afferma: \u00abQualsiasi comprensione \u00e8 una correlazione del testo dato con altri testi e il ripensamento nel nuovo contesto\u00bb. Viene cos\u00ec definito il concetto astratto di \"spazio intertestuale\" come luogo in cui si crea la letteratura e la si recepisce e interpreta.\nQuesta teoria amplia anche la definizione di traduzione stessa, che da mero passaggio da una lingua a un'altra diventa interpretazione del \"discorso altrui\". Nel suo saggio \"Origini della terminologia filosofica moderna\" (2006), Tullio Gregory insiste sull'importanza sostanziale dell'opera dei traduttori, spesso e ingiustamente relegati in secondo piano per un inveterato pregiudizio sulla non originalit\u00e0 del loro lavoro. Se, da un lato, la traduzione si esercita su un patrimonio culturale e linguistico diverso, proponendo sempre un'interpretazione totale e originale, dall'altro, di fronte a dimensioni speculative ignote, impone \u201cin maniera cogente\u201d la creazione di strutture lessicali idonee a trascrivere l'originale.\nPunto di vista semiotico.\nPer traduzione si intende la trasposizione di un testo in una lingua, o codice naturale, diversa da quella in cui il testo \u00e8 stato inizialmente concepito e scritto. Normalmente quando si parla di traduzione si utilizzano metafore di carattere agonistico e si parla quindi di \"testo di partenza\" e \"testo di arrivo\", per delineare lo spazio in cui questo processo prende forma. La traduzione per\u00f2 non possiede solo una dimensione spaziale, bens\u00ec una dimensione temporale e culturale che \u00e8 necessario tenere in considerazione. Volendo quindi utilizzare termini pi\u00f9 precisi, si potrebbe chiamare il primo testo, quello da cui si traduce, \"originale\" o \"prototesto\" e il secondo, vale a dire il frutto del processo traduttivo, \"traduzione\" o \"metatesto\".\nTradurre \u00e8 necessario per comunicare, \u00e8 necessario per avvicinare un concetto a persone che provengono da realt\u00e0 culturali differenti. Un elemento importante nel processo traduttivo \u00e8 la presa di coscienza che ogni atto comunicativo comporta un \"residuo comunicativo\", un concetto, una parola o anche solo un'espressione davanti alla quale sembra bloccarsi la nostra traduzione, davanti alla quale sembra impossibile procedere con la traduzione. Questo comporta una particolare attenzione nel vedere quali parti del messaggio hanno o potrebbero avere elevate probabilit\u00e0 di non essere comprese appieno e in modo immediato e quali strumenti metatestuali si possono mettere in azione per gestire tale residuo comunicativo. La strategia comunicativa viene cos\u00ec a coincidere in buona parte con la strategia traduttiva, che deve tenere conto della dominante del testo e del lettore modello del metatesto. Qualsiasi discorso facciamo, infatti, scritto o orale, verbale o no, \u00e8 inserito in un contesto che influenza il senso del discorso.\nE la traduzione non pu\u00f2 non tenere in considerazione l'ambito culturale che la caratterizza. Il semiotico estone Jurij Lotman nel suo saggio intitolato \"La semiosfera\" (1985) analizza questo importante rapporto di influenza tra \"prototesto\" e \"metatesto\" e quindi tra autore e ambiente culturale. L'universo della cultura \u00e8 paragonato a un organismo, le cui cellule, rappresentate dalle singole culture, interagiscono, arricchendosi tra loro. Concetto chiave di questa teoria \u00e8 quello di \"confine\" che \u00e8 permeabile proprio come la membrana di una cellula. Questo confine unisce due diverse culture ma nello stesso tempo le divide mostrandone le varie diversit\u00e0. Ed \u00e8 proprio in questo confine che prende forma la traduzione. \u00c8 nella semiosfera che due culture interagiscono tra loro. Lotman vede il rapporto tra cultura propria e cultura altrui come una benefica possibilit\u00e0 di arricchimento, di crescita per le due culture che possono cos\u00ec fecondarsi ed evolversi. Questa dinamica proprio/altrui, che \u00e8 lontana dal voler creare uniformit\u00e0 e omogeneit\u00e0, sviluppa le singole culture, tenendo in considerazione anche quelle minoritarie, che prendono coscienza della propria differenza e identit\u00e0 proprio attraverso il confronto con l'altro. Ed \u00e8 all'interno del confronto tra noi e l'altro che prende forma la traduzione.\nTipi di traduzione.\nEsistono molti tipi di traduzione, una delle principali distingue tra traduzione \"attiva\" e traduzione \"passiva\" \u2013 \"traduzione attiva\" \u00e8 quella in cui si traduce dalla propria lingua madre verso una lingua straniera conosciuta, mentre \"traduzione passiva\" \u00e8 quella in cui si traduce da una lingua straniera conosciuta alla propria lingua madre.\nStrumenti per i traduttori.\nCAT (computer-assisted translation).\nBen diversa dalla traduzione automatica (in cui l'intervento umano si limita all'introduzione del testo nel processo automatizzato) \u00e8 la cosiddetta CAT, acronimo di \"Computer-Assisted Translation\" o \"Computer-Aided Translation\", ovvero traduzione assistita. Nella CAT il software di traduzione si basa sulla costruzione progressiva di una banca dati di termini specialistici, in continua espansione, e sulla comparazione di \"corpora\" di testi. Questo meccanismo gioca soprattutto sull'elevata ricorrenza della terminologia settoriale che caratterizza i testi tecnici, di conseguenza la CAT ottiene ottimi risultati nel settore della traduzione tecnica.\nComunit\u00e0 di pratica.\nLe comunit\u00e0 di pratica per traduttori, che in genere sono comunit\u00e0 virtuali, sono luoghi in cui si condividono conoscenze riguardo alla traduzione. Professionisti della traduzione, specializzati in diversi settori, condividono la loro esperienza e il loro lavoro con altri professionisti, studenti e tutti coloro che hanno bisogno del parere di qualcuno che ha maturato una certa esperienza in un determinato campo. Queste comunit\u00e0 virtuali, che nella maggior parte dei casi sono strutturate come forum o mailing list di professionisti, sono il posto in cui i traduttori possono confrontarsi, chiedere pareri a proposito di testi specifici o traduzioni particolarmente ostiche.\nPer il mestiere di traduttore la possibilit\u00e0 di chiedere a un esperto quale sia il traducente migliore in un determinato contesto \u00e8 molto importante e forse proprio per questo le comunit\u00e0 si sono moltiplicate sul web, a volte anche dietro la spinta di enti istituzionali (ne \u00e8 l'esempio la comunit\u00e0 di pratica del sito canadese LinguisTech, creato dal centro di ricerca per le tecnologie linguistiche (CRTL), un centro istituito dal governo canadese nel quadro del Piano d'azione per le lingue ufficiali).\nPer quanto riguarda le mailing list, l'iscrizione \u00e8 necessaria, ma i forum spesso sono consultabili anche senza iscrizione, indispensabile solo per scrivere nuovi interventi o per rispondere a quelli gi\u00e0 presenti. In questo modo, anche chi arriva su queste pagine web per caso (magari attraverso un motore di ricerca) pu\u00f2 apprezzare i lati positivi della condivisione delle conoscenze.\nDiamo alcuni esempi di comunit\u00e0 per traduttori:\npoi si possono notare anche altri traduttori di sopra...\nFormazione in Italia.\nIn Italia il Miur ha istituito una laurea triennale in Mediazione linguistica (L-12) e una laurea magistrale in Traduzione specialistica e Interpretariato (LM-94)."}
{"id": "101049", "revid": "729019", "url": "https://it.wikipedia.org/wiki?curid=101049", "title": "Slurry (esplosivo)", "text": "Gli slurry (o watergel) sono esplosivi dalla consistenza plastica e gelatinosa.\nSono miscele esplodenti perlopi\u00f9 a base di nitrato d'ammonio, metilammina nitrata ed additivi sensibilizzanti (polveri di alluminio) dispersi in un gel a base acquosa (10% circa del composto) prodotto utilizzando farina di semi di Guar. Tale gel viene stabilizzato (reticolato) per ottenere un composto plastico, gelatinoso ed impermeabile.\nVengono vantaggiosamente usati al posto degli ANFO in quelle situazioni dove \u00e8 possibile trovare acqua nei fori da mina, acqua che inattiverebbe gli ANFO.\nI \"watergel\" commerciali sono generalmente confezionati in cartucce (anche se negli Stati Uniti vengono preparati direttamente in \"bulk container\" e versati direttamente nei fornelli) hanno una densit\u00e0 di 1,1\u00a0- 1,4\u00a0g/cm\u00b3, una distanza di colpo di 1\u00a0\u2013 3\u00a0cm una velocit\u00e0 di detonazione di 1800\u00a0\u2013 3500\u00a0m/s, temperatura di esplosione 2200 -2500 \u00b0C, volume gas all temperatura di esplosione 6000\u00a0- 8000\u00a0l/kg, energia specifica 600\u00a0- 700\u00a0kJ/kg, pressione specifico 600\u00a0- 900\u00a0atm/kg, \"strength\" 50-75% inoltre sono insensibili alla frizione e all'urto e bruciano fintantoch\u00e9 sono esposti ad una fiamma: come ne vengono allontanati si spengono. A fronte di tutto ci\u00f2 rientrano nel ristretto novero degli \"esplosivi di sicurezza\".\nPrincipali produttori italiani:"}
{"id": "101055", "revid": "52953", "url": "https://it.wikipedia.org/wiki?curid=101055", "title": "Esplosivo al plastico", "text": "Gli esplosivi plastici sono esplosivi militari semisolidi ad alto potenziale, concepiti per fornire materiale esplosivo alle forze militari non particolarmente esperte: non richiedono alcun contenitore, possono essere plasmati per aderire ed adattarsi a cavit\u00e0 e forme da distruggere e sono praticamente insensibili all'umidit\u00e0 ed all'acqua. Questi esplosivi esplodono esclusivamente mediante detonatore, essendo insensibili all'urto (anche colpi d'arma da fuoco), di difficile combustione e, se accesi, bruciano lentamente senza esplodere.\nSono generalmente a base di T4, HMX, PETN o loro miscele, combinate con particolari sostanze plastificanti atte a rendere l'esplosivo denso, malleabile e pratico da utilizzare. Tra i pi\u00f9 comuni esplosivi al plastico vi sono il C4, il Semtex e lo Hexomax.\nStoria.\nIl primo esplosivo al plastico fu la gelignite, inventata da Alfred Nobel nel 1875.\nPrima della seconda guerra mondiale, il britannico Oswald Silberrad ottenne i brevetti (British e U.S. patents) per una serie di esplosivi al plastico chiamati \"Nitrols\", composti di nitrati aromatici, cotone collodio, e sali inorganici ossidanti. Silberrad non ritenne necessario specificare vantaggi della sua invenzione, la plasticit\u00e0, rispetto ad altri tipi. Uno dei pi\u00f9 semplici esplosivi al plastico fu il Nobel No.808, conosciuto come Nobel 808 (spesso chiamato \"Explosive 808\" nelle British Armed Forces durante la guerra, sviluppato dalla britannica Nobel Chemicals Ltd gi\u00e0 prima della guerra.\nDi colore verde plasticine con odore di mandorle. Usato massicciamente durante la seconda guerra mondiale dai britannici della Special Operations Executive (SOE) per sabotaggi. \u00c8 usato come HESH anticarro. Il Nobel 808 fu utilizzato nel fallito attentato a Hitler del 20 luglio 1944. Durante e dopo la guerra un numero di nuovi esplosivi RDX furono sviluppati, includendo composti C, C2, e C3. Assieme al RDX creano minor suscettibilit\u00e0. Il termine obsoleto \"plastique\" risale al Nobel 808. I campioni di esplosivo negli U.S.A. nella Tizard Mission sono stati confezionati dal SOE pronti per l'utilizzo dalla Resistenza francese e marchiati \"Explosif Plastique\". Il C3 fu sostituito dal C4 negli anni '60, usando RDX con l'aggiunta di gomma butilica e (2-etilesanolo) come aggregante.\nUtilizzi.\nSono comunemente utilizzati per demolizioni sia civili che militari. L'uso originale del Nobel 808 da parte del SOE fu il sabotaggio di installazioni tedesche e ferrovie durante la seconda guerra mondiale. L'uso commerciale pi\u00f9 comune \u00e8 lo \"shock hardening\" dell'acciaio al manganese.\nGruppi terroristici usano esplosivi al plastico come il C4. Non sono distribuiti legalmente se non a professionisti di demolizioni e a forze speciali di esercito e Polizia di Stato."}
{"id": "101057", "revid": "339392", "url": "https://it.wikipedia.org/wiki?curid=101057", "title": "Watergel", "text": ""}
{"id": "101058", "revid": "287204", "url": "https://it.wikipedia.org/wiki?curid=101058", "title": "Georges Lacombe", "text": ""}
{"id": "101059", "revid": "1522738", "url": "https://it.wikipedia.org/wiki?curid=101059", "title": "Eudora (Peanuts)", "text": ""}
{"id": "101068", "revid": "125653240", "url": "https://it.wikipedia.org/wiki?curid=101068", "title": "Bandiera della Repubblica Centrafricana", "text": "La bandiera della Repubblica Centrafricana \u00e8 stata adottata il 1\u00ba dicembre 1958.\nStoria e descrizione.\nEssa \u00e8 composta da quattro bande orizzontali in blu, bianco, verde e giallo (partendo dall'alto), e da una banda verticale rossa che attraversa la bandiera a met\u00e0 della lunghezza. Sulla banda orizzontale blu, dalla parte del pennone, \u00e8 presente una stella gialla a cinque punte. La bandiera venne disegnata da Barth\u00e9lemy Boganda, il primo presidente del territorio autonomo di Ubangi-Sciari, che era convinto che \"Francia e Africa dovessero marciare assieme\". Per questo combin\u00f2 il rosso, bianco e blu del tricolore francese e i colori panafricani (rosso, giallo e verde). Il rosso simboleggia il sangue del popolo, versato per ottenere l'indipendenza, e che \u00e8 disposto a versare per proteggere la nazione. Il blu rappresenta il cielo e la libert\u00e0. Il bianco rappresenta la pace e la dignit\u00e0. Il verde simboleggia speranza e fede. Infine il giallo rappresenta la tolleranza.\nTra il 1976 e il 1979, a seguito della trasformazione in senso monarchico dello stato voluta da Jean-Bedel Bokassa, la bandiera, senza alcuna modifica, fu il vessillo dell'Impero Centrafricano."}
{"id": "101070", "revid": "84184", "url": "https://it.wikipedia.org/wiki?curid=101070", "title": "Prognosi", "text": " \nLa prognosi (dal greco: \"\u03c0\u03c1\u03cc\"-, \"prima\" + \"\u03b3\u03bd\u03c9\u03c3\u03b9\u03c2\", \"conoscere, sapere\") \u00e8 un giudizio di previsione sul probabile andamento della malattia. Viene formulata dal medico una volta fatta la diagnosi, prendendo in considerazione l'usuale tempistica di guarigione, le condizioni del malato, le possibilit\u00e0 terapeutiche, le possibili complicazioni o le condizioni ambientali.\nIl termine \"prognosi riservata\" viene utilizzato quando l'espressione della prognosi non \u00e8 possibile, in quanto la malattia \u00e8 suscettibile di evoluzioni non prevedibili anche gravi a partire dalla diagnosi iniziale.\nIl termine \"prognosi sfavorevole\" viene utilizzato quando la mortalit\u00e0 supera le possibilit\u00e0 di sopravvivenza; In questo caso i mesi della prognosi indicano la tempistica di decesso e non di guarigione."}
{"id": "101072", "revid": "79968", "url": "https://it.wikipedia.org/wiki?curid=101072", "title": "Regina", "text": "Regina \u00e8 l'appellativo per un monarca di sesso femminile (\"regina regnante\"), oppure per la moglie di un re (\"regina consorte\"), ovvero ancora per la vedova di un re (\"regina vedova\", o, se anche madre di sovrano, \"regina madre\")."}
{"id": "101074", "revid": "1610933", "url": "https://it.wikipedia.org/wiki?curid=101074", "title": "Focenidi", "text": ""}
{"id": "101075", "revid": "1745361", "url": "https://it.wikipedia.org/wiki?curid=101075", "title": "Pop-up", "text": "In informatica, i pop-up (termine inglese; in italiano finestre a comparsa) sono degli elementi dell'interfaccia grafica, quali finestre o riquadri, che compaiono automaticamente durante l'uso di un'applicazione ed in determinate situazioni, per attirare l'attenzione dell'utente. Tipici \"pop-up\" sono quelli contenenti pubblicit\u00e0 e che compaiono nel \"browser\" durante la navigazione sul World Wide Web.\nIl suo inventore \u00e8 Ethan Zuckerman, che li aveva creati con lo scopo di tenere separata la pubblicit\u00e0 durante la navigazione nel sito Tripod.\nUsi.\nQuesti elementi possono essere usati per:\nTecniche.\nSi ha un \"pop-up\" quando alcuni siti aprono una nuova finestra del \"browser\" contenente il messaggio. La finestra \"pop-up\" viene spesso generata da un JavaScript, ma esistono altri mezzi per ottenere lo stesso risultato. La pubblicit\u00e0 in finestre pop-up viene generalmente considerata pi\u00f9 intrusiva e sgradevole rispetto ai banner e diversi \"browser\" consentono all'utente di richiedere il blocco di questa funzionalit\u00e0 del \"browser\". Molti \"malware\" inoltre, come Virtumonde, fanno apparire \"pop-up\" pubblicitari anche quando non si \u00e8 connessi ad Internet. \n\"Pop-under\".\nUna variante meno intrusiva del \"pop-up\" \u00e8 il \"banner pop-under\". Questo apre sempre una nuova finestra del proprio programma di navigazione (o \"browser\"), ma invece di apparire in primo piano questa resta posizionata dietro la pagina che si sta visitando, senza disturbare la lettura.\nA sua volta il pop-under ha una variazione, il site-under. In questo caso la pubblicit\u00e0 si apre sotto la pagina correntemente visualizzata (oppure in una diversa scheda) e viene quindi visualizzata solo nel momento in cui un utente chiude la pagina.\nMenu popup.\nNel web esistono anche menu popup, apribili al clic dell'utente."}
{"id": "101078", "revid": "1762097", "url": "https://it.wikipedia.org/wiki?curid=101078", "title": "Counseling", "text": "Il Counseling (o anche counselling in inglese britannico) \u00e8 un intervento di supporto nei confronti di individui con problematiche di varia natura (come problemi relazionali, perdita del lavoro o malattie croniche) diretto al superamento delle difficolt\u00e0 di adattamento rispetto a specifiche situazioni di tensione, cercando di stimolare le loro capacit\u00e0 di reazione. Si occupa di problemi non specifici come prendere decisioni, o del miglioramento delle relazioni interpersonali e, contestualmente, circoscritti (famiglia, scuola, lavoro).\nOrigini del termine.\nIl sostantivo \"counseling\" \u00e8 un prestito linguistico ricavato dal verbo inglese \"to counsel\" (consigliare), che risale ai termini in francese antico \"conseiller\" e \"counseil\", e che derivano a loro volta dal verbo latino medievale \"consiliare\" e dal termine in latino volgare \"cons\u012dlium\", corradicale di \"consul\u0115re\", traducibili principalmente in \"consiglio\" e \"consultare\". \nIl termine \"counseling\" \u00e8 spesso tradotto in \"consulenza\" e pi\u00f9 raramente in \"consiglio\". Anche se secondo Pagani \u00ab[...] uno degli elementi distintivi del counseling rispetto alla situazione del consiglio \u00e8 che, nel primo caso, la relazione si svolge con un esperto ed \u00e8 finalizzata alla ricerca di una strategia per rendere possibili scelte o modifiche, nel secondo caso, invece, la relazione \u00e8 paritaria e consiste nel suggerire [...]\u00bb.\nStoria.\nNegli Stati Uniti notizie su attivit\u00e0 di \"counseling\" si trovano fin dai primi anni del Novecento, quando alcuni operatori sociali adottano il termine per definire l'attivit\u00e0 di orientamento professionale rivolta ai soldati che rientrano dalla guerra e che necessitano di una ricollocazione professionale. Negli anni cinquanta nascono la \"Division of Counseling Psychology\" dell'APA (\"American Psychological Association\") e l\"American Personnel and Guidance Association\". Successivi sviluppi avvengono per l'influenza di attivit\u00e0 di ricerca e culturali quali:\nIl Italia si possono rintracciare attivit\u00e0 affini al \"counseling\" nella storia dell'assistenza sociale che ebbe inizio intorno agli anni venti. Tali iniziative assistenziali, formalmente costituitesi nel 1929, avevano carattere filantropico e volontario e nascevano nello stesso periodo delle prime scuole per assistenti sociali.\nIl termine \"counselor\" inizia ad essere utilizzato a partire dagli anni novanta nei corsi di formazione organizzati da scuole di psicoterapia e nell'associazionismo finalizzato a regolamentare tale attivit\u00e0. Nel 2000, negli elenchi del \"IV Rapporto di monitoraggio sulle Associazioni rappresentative delle Professioni non regolamentate\" del CNEL, sono riportate per la prima volta due associazioni di counseling.\nDescrizione.\nLa prima attestazione dell'uso del termine \"counseling\" per indicare un'attivit\u00e0 rivolta a problemi sociali o psicologici risale al 1908 da parte di Frank Parsons. Nel 1951 la parola \"counseling\" \u00e8 usata da Carl R. Rogers per indicare una relazione nella quale il cliente \u00e8 assistito nelle proprie difficolt\u00e0 senza rinunciare alla libert\u00e0 di scelta e alla propria responsabilit\u00e0.\nL'attivit\u00e0 di \"counseling\" \u00e8 svolta da un professionista in grado di aiutare un interlocutore in problematiche personali e private. In base al bagaglio di abilit\u00e0 possedute, le competenze proprie all'attivit\u00e0 di \"counseling\" possono essere presenti nell'attivit\u00e0 di diverse figure professionali quali counselor, consulenti filosofici, psicologi, medici, assistenti e operatori sociali, educatori professionali.\nEssa \u00e8 finalizzata a \u00abconsentire ad un individuo una visione realistica di s\u00e9 e dell'ambiente sociale in cui si trova ad operare, in modo da poter meglio affrontare le scelte relative alla professione, al matrimonio, alla gestione dei rapporti interpersonali, con la riduzione al minimo della conflittualit\u00e0 dovuta a fattori soggettivi\u00bb, ed \u00e8 inoltre \u00abun'attivit\u00e0 di competenza relazionale che utilizza mezzi comunicazionali per agevolare l'autoconoscenza di se stessi attraverso la consapevolezza e lo sviluppo ottimale delle risorse personali, per migliorare il proprio stile di vita in maniera pi\u00f9 soddisfacente e creativo\u00bb.\nSecondo Rollo May \u2013 uno dei padri fondatori del \"counseling\" insieme a Rogers \u2013 il \"counselor\" ha il compito di \u00abfavorire lo sviluppo e l'utilizzazione delle potenzialit\u00e0 del cliente, aiutandolo a superare eventuali problemi di personalit\u00e0 che gli impediscono di esprimersi pienamente e liberamente nel mondo esterno [...] il superamento del problema, la vera trasformazione, comunque, spetta solamente al cliente: il counselor pu\u00f2 solo guidarlo, con empatia e rispetto, a ritrovare la libert\u00e0 di essere se stesso\u00bb.\nLa BACP (\"British Association for Counselling and Psychotherapy\") fornisce la seguente definizione dell'attivit\u00e0 di \"counseling\": \u00abIl counselor pu\u00f2 indicare le opzioni di cui il cliente dispone e aiutarlo e seguire quella che sceglier\u00e0. Il counselor pu\u00f2 aiutare il cliente a esaminare dettagliatamente le situazioni o i comportamenti che si sono rivelati problematici e trovare un punto piccolo ma cruciale da cui sia possibile originare qualche cambiamento. Qualunque approccio usi il counselor [...] lo scopo fondamentale \u00e8 l'autonomia del cliente: che possa fare le sue scelte, prendere le sue decisioni e porle in essere\u00bb.\nIl counseling nel mondo.\nIn Italia.\nIn Italia l'attivit\u00e0 di counseling \u00e8 svolta dallo psicologo - come atto tipico della propria professione - e dal counselor. \nIl counseling \u00e8 una professione non organizzata, ovvero priva di una legge istitutiva e di un ordine professionale. A seguito del varo da parte del parlamento della legge 14 gennaio 2013, n. 4, \"Disposizioni in materia di professioni non organizzate\" il counselor \u00e8 stato inserito tra le professioni intellettuali, per esercitare le quali non \u00e8 necessario seguire alcun iter specifico. La normativa lascia al singolo professionista la facolt\u00e0 di qualificarsi professionalmente intraprendendo un percorso privato di certificazione professionale presso un'associazione professionale di categoria o attraverso la cosiddetta autoregolamentazione volontaria. Da un punto di vista pubblicistico chiunque pu\u00f2 dichiararsi \"counselor\" senza alcun obbligo di formazione specifica.\nCon una nota del 24 marzo 2014 il Ministero della Salute, su richiesta del Ministero dello Sviluppo Economico, ha verificato che l'esame dei documenti e del sito internet di una nota associazione di counseling non evidenziava interferenze con le attivit\u00e0 riservate per Legge agli esercenti le professioni sanitarie.\nIl 17 novembre 2015 il TAR del Lazio, con la Sentenza 13020/2015, ha accolto il ricorso proposto dal Consiglio Nazionale dell'Ordine degli Psicologi con il quale si richiedeva l'annullamento del provvedimento disposto dal Ministero dello Sviluppo Economico a favore dell'inserimento di AssoCounseling nell'elenco delle professioni non regolamentate di cui alla L. 4/2013. \u00abLa gradazione del disagio psichico presuppone una competenza diagnostica pacificamente non riconosciuta ai counselors e che il disagio psichico, anche fuori da contesti clinici, rientra nelle competenze della professione sanitaria dello psicologo\u00bb, ai sensi dell'art. 1 L. 56/1989. Avverso tale sentenza \u00e8 stato proposto ricorso al Consiglio di Stato il quale, con la Sentenza 546/2019 del 22 febbraio 2019, ha accolto il ricorso proposto da un'associazione di categoria, annullando la sentenza del TAR Lazio e riammettendo l'associazione nell'elenco tenuto dal Ministero dello Sviluppo Economico.\nIl 26 giugno 2018 una video-inchiesta diffusa dal sito web de \"la Repubblica\" e dall'Ordine degli Psicologi del Lazio, denuncia \u00abun \"mercato\" di pseudo professionisti [i counselor] che si propongono nella cura e promozione del benessere psicologico\u00bb mettendo a serio rischio la salute dei cittadini. A seguito di tale inchiesta l'Ordine nazionale degli psicologi ha ribadito l'esigenza di dover tutelare la professione di psicologo con l'avvio di ulteriori azioni politiche e legali contro l'esercizio abusivo della professione. I metodi e gli scopi di tale inchiesta sono stati criticati da un'associazione professionale di categoria, perch\u00e9 non rappresenterebbero l'operato della maggioranza dei professionisti che operano in Italia. Nella riunione del 26 febbraio 2020 il Secondo Collegio del Consiglio Territoriale di Disciplina del Consiglio Regionale dell'Ordine dei giornalisti del Lazio, a seguito di un esposto presentato da un'associazione di categoria, con delibera n. 79/2020 ha comminato al giornalista Luca Bertazzoni, autore della video-inchiesta, la sanzione disciplinare della censura. Secondo l'Ordine dei giornalisti il servizio \u00e8 \u00abstato svolto in palese violazione della norma elementare del contraddittorio tra le parti e realizzato in forma subdola, utilizzando addirittura un'attrice per dequalificare una professione. Ricorrendo quindi ad artifici\u00bb. \u00abGrave \u2013 prosegue la delibera dell'Ordine \u2013 che i Counselor non siano stati almeno contattati dopo le riprese video con telecamera nascosta per rispondere alle accuse a loro mosse dal rappresentante dell'Ordine degli psicologi. In linea teorica potrebbero essere anche loro semplici attori o Counselor improvvisati e non professionali\u00bb.\nSecondo il Consiglio Nazionale Ordine Psicologi (CNOP): \u00abNon esiste una professione autonoma di counselor perch\u00e9 il counseling \u00e8 attivit\u00e0 di consulenza delle professioni regolamentate e, per le materie psicologiche, \u00e8 attivit\u00e0 riservata agli psicologi\u00bb. Stesso parere viene riportato dal Ministero della Salute in una nota inviata all\u2019UNI, ente italiano di normazione, sul riconoscimento della figura professionale di counselor: \u00abIl progetto di norma UNI pone la figura del Counselor non psicologo in palese sovrapposizione con quelle dello psicologo, dello psicologo psicoterapeuta, del dottore in tecniche psicologiche, del medico psichiatra, del medico psicoterapeuta [...] Le attivit\u00e0 ivi attribuite al counseling, come pi\u00f9 volte segnalato, rientrano a pieno titolo tra le attivit\u00e0 tipiche della professione di psicologo\u00bb.\nControversie in Italia.\nLe maggiori critiche all'attivit\u00e0 di \"counseling\" vengono mosse da una ampia parte della categoria degli psicologi (il Consiglio Nazionale dell'Ordine degli Psicologi, alcuni Ordini regionali ed alcune associazioni di categoria) che, osservando la normativa e della giurisprudenza, evidenziano i seguenti punti:\nLa dialettica di questa differenza di posizioni si estrinseca attraverso tre distinti canali:\nIn risposta le associazioni di categoria di counseling e alcune associazioni di categoria di psicologi, sostengono che: "}
{"id": "101079", "revid": "135224", "url": "https://it.wikipedia.org/wiki?curid=101079", "title": "Dialetto romanesco", "text": "Ci\u00f2 che oggi s'intende con dialetto romanesco \u00e8 un codice linguistico molto simile all'italiano, tanto da essere considerato spesso pi\u00f9 una \"parlata\" (un accento) che un dialetto. Tipologicamente pu\u00f2 essere considerato un dialetto nel senso anglo-francese, ma non nell'accezione italiana.\nAppartiene al gruppo dei dialetti mediani, ma diverge da essi in alcuni tratti tipicamente toscani, diffusi in citt\u00e0 durante il Rinascimento dalle allora cospicue (e ricchissime) \"nationi\" toscane di stanza a Roma e dalla Corte papale. La sua grammatica perci\u00f2 si discosta poco da quella italiana, fondata com'\u00e8 appunto sul toscano, e un italofono pu\u00f2 capire agevolmente gran parte di un discorso in romanesco. Specialmente nei parlanti appartenenti ai ceti pi\u00f9 bassi, il romanesco presenta una ricchezza di espressioni e modi di dire decisamente notevole, in continuo sviluppo. La distanza che separa la variet\u00e0 contemporanea di romanesco da quella consacrata nella letteratura dialettale classica (quella del Belli) va sempre pi\u00f9 aumentando.\nNei tempi attuali ricorre anche saltuariamente il termine neoromanesco, usato per indicare un gergo parlato nelle periferie romane che \u00ab\"si allontana notevolmente dalla parlata del centro per creare una sua lingua periferica, originale nella sapiente utilizzazione del gergo giovanile e nel frequente apporto di conii personali...\"\u00bb.\nStoria.\nNel corso del Rinascimento il romanesco ha subito un pervasivo processo di toscanizzazione. Come testimoniano numerosi testi altomedievali, il volgare che si parlava a Roma nel Medioevo era assai pi\u00f9 vicino agli altri dialetti laziali o al napoletano che al fiorentino. Presentava infatti:\nIn parte questo dialetto si \u00e8 mantenuto fino al XIX secolo nella parlata del ghetto di Roma, che rimase immune da influenze esterne e quindi pi\u00f9 fedele al tipo linguistico originario. Sulla progressiva toscanizzazione del romanesco nel corso del Rinascimento sono fondamentali gli studi di Gerhard Ernst.\nCaratteristiche.\nIl romanesco e l'italiano: varianti e diffusione sul territorio.\nIl romanesco attuale \u00e8 un idioma che ha origini sensibilmente differenti dal resto degli idiomi laziali: non ha infatti seguito come loro la regolare trafila di sviluppo a partire dalla locale parlata latina volgare. Peraltro nel Lazio si riscontra a livello fonologico una significativa persistenza di tratti riconducibili a substrati linguistici pre-romani e in particolare l'assimilazione progressiva -ND- &gt; -NN-, che \u00e8 di origine e si \u00e8 estesa alle aree dialettali del meridione a partire dall'Italia mediana. A differenza del sistema dei dialetti laziali (affini al gruppo umbro-marchigiano) il romanesco affonda le proprie radici nel toscano parlato a Roma a partire dal Quattrocento. Riguardo all'importanza e ruolo della colonia fiorentina di Roma nel Rinascimento sono fondamentali gli studi di A. Esch.\nIl toscano influenz\u00f2 potentemente il romanesco grazie al prestigio dei suoi parlanti (gi\u00e0 il diarista romano primo-quattrocentesco Antonio dello Schiavo affermava \"quod ipsi domini Romani non essent domini Urbis, nec dominus noster Papa\", ma i grandi finanzieri della \"Natione\" fiorentina di stanza in citt\u00e0) a scapito del prestigio fino allora indiscusso (a livello parlato) della originale parlata di tipo laziale. Gli sviluppi successivi del romanesco dimostrano che la toscanizzazione avvenne a partire dai ceti alti dei \"nobiles viri\" romani per poi, solo a partire dalla seconda met\u00e0 del Cinquecento, pervadere, con minor efficacia, gli strati pi\u00f9 poveri della struttura sociale romana, ancora successivamente legati a tratti tipicamente non-toscani, come l'assimilazione progressiva , -ND- &gt; -NN-, -MB- &gt; -MM-, assenti nella parlata romana \"civile\", cosiddetta per distinguerla dal plebeo romanesco.\nPer queste ragioni il romanesco odierno \u00e8 molto pi\u00f9 affine all'italiano degli altri dialetti del Lazio, che invece sono autoctoni: in generale una frase in romanesco \u00e8 sempre comprensibile ad un parlante italiano, diversamente da quanto accade per i dialetti laziali che richiedono una certa pratica e attenzione (se non addirittura, in certi casi, lo studio) per essere capiti dai non-dialettofoni. Confinato all'area della citt\u00e0 di Roma fino alla fine dello Stato pontificio (se si escludono ipotizzate comunit\u00e0 in importanti citt\u00e0 limitrofe, come Civitavecchia), quando la citt\u00e0 divenne capitale del nuovo Stato nazionale, le successive ondate di immigrazione e il conseguente incremento crescente della popolazione residente cominciarono ad alterare profondamente il patrimonio linguistico che possiamo desumere dal Belli.\nNel Novecento, con la crescita della citt\u00e0 capitale e degli spostamenti da e verso di essa, alcuni usi propri del lessico e dell'accento romani cominciarono a diffondersi nelle aree contermini della provincia romana che comprendeva a quei tempi il territorio pontino, fino a raggiungere nel secondo dopoguerra (anni settanta) aree e citt\u00e0 delle province limitrofe di Frosinone, Rieti e Viterbo, grazie anche a fenomeni crescenti di pendolarismo lavorativo. Questa espansione in ampiezza delle caratteristiche pi\u00f9 essenziali del linguaggio romano, corrispondente anche al modificarsi della struttura urbanistica della citt\u00e0, sempre pi\u00f9 proiettata fuori dalle mura, \u00e8 stata accompagnata - inevitabilmente - da un pari impoverimento delle risorse lessicali e idiomatiche che costituivano l'identit\u00e0 del dialetto, che per molti dei nuovi \"romani\" era una lingua nuova, imparata dopo lo stabilimento in citt\u00e0.\nLa diffusione di programmi televisivi e cinematografici ha contribuito a cambiare il vecchio linguaggio della Roma rionale in un qualcosa di leggermente diverso tanto che si pu\u00f2 tranquillamente dire che le opere scritte in dialetto da autori come Giggi Zanazzo conservino uno stile diverso. \nNell'area della bassa campagna romana e dell'agro pontino (oggi zone di Latina ed Aprilia), negli anni trenta bonificate e colonizzate con l'immigrazione di consistenti gruppi di pionieri provenienti dall'Italia settentrionale (comunit\u00e0 veneto-pontine), storicamente e culturalmente poco portate alla conoscenza ed all'uso della lingua italiana ma soprattutto sottoposte ad una particolare struttura sociale di \"nuova\" costituzione, il dialetto romanesco fu all'inizio percepito come idioma \"superiore\", in quanto era la lingua della (pur piccola) classe impiegatizia e dirigenziale, l'unica sostanzialmente alfabetizzata, quindi percepita lingua del comando oltre che decisamente pi\u00f9 simile all'italiano rispetto sia alle parlate proprie (Veneto, Emiliano ed addirittura Friulano) sia alle parlate locali (dialetti Lepini ed Albani).\nA partire dagli anni cinquanta questo \"neodialetto\" prese quindi il sopravvento - in una forma abbastanza cristallizzata - sulle parlate originarie nei grandi centri urbani, per poi estendersi progressivamente a tutti i centri della pianura che gravitano su Latina, spesso affiancato all'uso della propria lingua d'origine relegato all'ambito familiare, in una sorta di condizione di parziale plurilinguismo. \u00c8 per ci\u00f2 che il dialetto romanesco di Latina e dell'area pontina \u00e8 sensibilmente diverso dal resto delle parlate diffusesi nel Lazio, risultando molto pi\u00f9 vicino al Romanesco originario degli anni '30 rispetto alle altre parlate che invece risentono di pi\u00f9 del romanesco moderno, sebbene molti degli abitanti di Latina discendano da veneti e romagnoli stabilitisi in citt\u00e0 dopo la bonifica dell'agro. Secondo alcuni per certi aspetti il dialetto romanesco di Latina, per quanto meno \"stretto\" (ossia molto pi\u00f9 vicino all'italiano), \u00e8 pi\u00f9 vicino a quello di Trilussa, di quanto non risultino vicine oggi le parlate romanesche diffuse nella citt\u00e0 stessa di Roma.\nFonetica contrastiva con l'italiano.\nIl romanesco appartiene al gruppo dei dialetti centrali, ma spesso se ne differenzia per i forti influssi del toscano e dell'italiano corrente. Il vocabolario del dialetto di Roma \u00e8 quasi sovrapponibile a quello italiano; le parole differiscono per\u00f2 a causa di alcuni cambiamenti fonetici, i principali sono i seguenti:\nAccentuazioni grafiche.\nGraficamente l'accento tonico romanesco di chiusura e apertura delle vocali viene riportato secondo gli accenti grafici italiani (quindi \"\u00e8\" si legger\u00e0 come \"cio\u00e8\" mentre \"\u00e9\" si pronuncia come in \"perch\u00e9\"). Adattando le apocopi (di cui il romanesco abbonda) rispetto allo standard italiano si permette la lettura del romanesco anche a chi non sia di madrelingua. Nel romanesco \u00e8 prassi privare l'infinito delle ultime due lettere (\"-re\") attraverso un troncamento, che nelle coniugazioni ove si rappresenti graficamente con un apostrofo, foneticamente suona come un accento (come capita con l'italiano \"po'\"). Per\u00f2 il romanesco non ha solo 3 coniugazioni come l'italiano: \"bere\" e \"piacere\" in italiano appartengono alla seconda, mentre \"b\u00e9ve\" e \"piace\"' in romanesco seguono coniugazioni e regole diverse.\nL'accento circonflesso \"^\" che si pu\u00f2 trovare sopra le vocali \"a\", \"e\", \"i\" e \"o\" ne allunga il suono e quindi \"\u00e2\", \"\u00ea\", \"\u00ee\" e \"\u00f4\" suoneranno come \"ee\", \"aa\", \"ii\" ed \"oo\". In genere si utilizzano negli articoli, per assorbire la \"l\". Spesso invece dell'articolo italiano \"i\" si scrive \"\u00ee\": questo si spiega perch\u00e9 l'originale articolo romanesco sarebbe \"li\". Per il resto \"d\u00ea\" \u00e8 in italiano \"delle\", \"d\u00e2\" \u00e8 \"della\", ma anche \"dalla\"; poi \"j\u00e2\" sta per \"gliela\", \"s\u00f4\" per \"se lo\", \"ci\u00f4\" per \"ce lo\", \"c\u00f4, c\u00e2\" per \"con lo, con la\", \"qu\u00f4, qu\u00e2\" per \"quello, quella\", \"t\u00ea\" per \"te le\", \"t\u00f4\" per \"te lo\", \"n\u00f4, n\u00e2\" per \"nello, nella\", ecc.\nDa notare che le parole \u201cpo'\u201d e \"p\u00f2\" sono omofone, ma sono tra loro diverse. La prima \u00e8 scritta ed ha lo stesso significato che si ha in italiano; \"p\u00f2\" invece \u00e8 il romanesco per \"pu\u00f2\". Il verbo \"sta\" (3a p. sing. pres. ind. di stare) \u00e8 diverso da \"'sta\", che significa \"questa\".\nL'abbondante uso di accenti (soprattutto di quello circonflesso) e di apostrofi non sempre \u00e8 riscontrabile nelle fonti (soprattutto dei maestri Belli e Trilussa), e quindi pi\u00f9 che criticabile e migliorabile. Spesso alcuni testi riportano i verbi troncati scritti con l'accento grafico grave sull'ultima vocale; alcune fonti riportano l'articolo determinativo scritto con un apostrofo prima della vocale ('a) piuttosto che con quello circonflesso (\u00e2). Seguendo l'esempio del maestro Gioachino Belli, tra i primi a trascrivere la parlata Romana, in questo contesto si \u00e8 preferito concentrarsi sul suono (che \u00e8 lungo), mentre per i verbi si predilige la genesi della parola (visto che il risultato \"sonoro\" \u00e8 lo stesso).\nGrammatica.\nEssendo uno dei dialetti d'Italia che meno si discostano dall'Italiano standard, la grammatica del romano non \u00e8 molto differente da quella dell'italiano. Esistono comunque a volte delle differenze importanti, per le quali si rimanda allo specifico articolo. Molto frequente \u00e8 sia il raddoppiamento che lo scempiamento di consonanti dell'italiano standard.\nIl romanesco del popolo.\nIl vernacolo romanesco.\nUna tra le principali caratteristiche dell'espressione classica vernacolare del dialetto romano \u00e8 la quasi totale mancanza di inibizioni linguistiche, presentandosi quindi estremamente ricca di termini e frasi particolarmente colorite, usate liberamente e senza ricorrere ad alcun tentativo di soppressione o sostituzione con sinonimi o concetti equivalenti. L'autocensura che induce alla soppressione o all'edulcoramento di espressioni comunemente ritenute \u201cvolgari\u201d o \u201csconce\u201d \u00e8 totalmente sconosciuta nel contesto del dialetto romanesco. Se infatti, nell'uso della lingua non dialettale, il ricorso al turpiloquio \u00e8 generalmente causato da particolari situazioni e viene usato come valvola di scarico di uno stato di aggressivit\u00e0 temporaneo, nel dialetto romanesco la parolaccia \u00e8 parte integrante del normale dizionario, ed esiste quindi sempre e comunque.\nLe parolacce.\nQuesta ricchezza di vocaboli e frasi scurrili e (solo apparentemente) offensivi, deriva verosimilmente da una tradizione linguistica della Roma papalina, in cui il popolano rozzo e incolto (ma nobili e clero non parlavano molto diversamente; vedi, in proposito, l'aneddoto raccontato da Giggi Zanazzo in \u201cTradizioni popolari\u201d, a proposito del papa parolacciaro Benedetto XIV Lambertini) usava esprimersi con un linguaggio spontaneo e colorito che, trascurando la ricerca di sinonimi e alternative concettuali, manifesta quella praticit\u00e0 espressiva di utilizzo verbale che \u00e8 caratteristica principale del bagaglio culturale popolare. Tale spontaneit\u00e0 \u00e8 quindi priva di inibizioni ed affida la ricchezza dell'espressione non tanto alla scelta del vocabolo quanto piuttosto alla sonorit\u00e0, al significato convenzionale e, spesso, al contesto. In questo senso nel dialetto romanesco la parolaccia, la sconcezza o la bestemmia (il \u201cmoccolo\u201d) nella maggior parte dei casi prescinde assolutamente dal suo significato letterale o comunque offensivo e \u2013 caratteristica frequente tra gli appartenenti al medesimo gruppo linguistico-dialettale \u2013 assume un senso simbolico comunemente accettato e riconosciuto.\nCos\u00ec \u00e8 del tutto normale che una madre richiami il figlio con un \"\u201cvvi\u00e8 cqua, a fijo de 'na mignotta!\u201d\" senza sentirsi minimamente coinvolta in prima persona ma affidando all'insulto (e autoinsulto) il significato di un semplice rafforzativo del richiamo.\nIn modo analogo, incontrando una persona la si pu\u00f2 salutare con un \"\u201cAh\u00f3, come stai? Possin'ammazzatte!\u201d\" in cui l'apparente incoerenza tra l'informarsi del suo stato di salute e contemporaneamente l'augurare una morte violenta \u00e8 da entrambi gli interlocutori riconosciuta come una normale espressione di cordialit\u00e0. Simile come concetto, ma ben diverso nell'uso e nel significato, \u00e8 il \"\u201cva' mmor\u00ec ammazzato!\u201d\" (spesso accompagnato da un significativo gesto con il braccio) che viene solitamente utilizzato a suggello conclusivo e dimostrativo della forte disapprovazione di un atteggiamento o di un discorso altrui. \nSullo stesso tema una coloratissima espressione coniata dal Belli storpiando l'originale frase latina: \"\u201crequie schiatt'in pace!\u201d\" che, lungi dall'augurare a qualcuno di \"schiattare\", usa un po' di cattiveria per mandarlo semplicemente a quel paese. Non diverso \u00e8 il tono ed il significato di \"\u201cpossi camp\u00e0 quanto 'na scoreggia!\u201d\". La diversa sonorit\u00e0 con cui viene pronunciato un vocabolo, unita all'uso del medesimo in un contesto piuttosto che in un altro (e, magari, ad una adeguata mimica facciale o gestuale), pu\u00f2 in qualche modo supplire ad una certa limitatezza linguistica, fornendo allo stesso vocabolo significati del tutto opposti; cos\u00ec, ad esempio, chi ha un'idea geniale \u00e8 un \"\u201cgran paraculo\u201d\" (complimento), ma il furbo imbroglione \u00e8 ugualmente un \"\u201cgran paraculo\u201d\" (dispregiativo).\nLa \"metafisica\" de \"li mortacci tua\".\nAltrettanto dicasi per una \"classica\" parolaccia romana: \"li mortacci tua\" che assume contrastanti significati a seconda del tono, delle sembianze facciali e corporali che ne accompagnano l'espressione: pu\u00f2 infatti significare, se accompagnata da un viso che manifesta meraviglia, sentimenti positivi di ammirazione, sorpresa e compiacimento per un evento fortunato o straordinario (\u00abLi mortacci tua, ma quanto hai vinto?\u00bb); oppure, con un viso ilare, gioia ed affetto per un incontro inaspettato e gradito (\u00abLi mortacci tua, ma 'ndo se' stato finora?\u00bb); oppure ancora comunicare sentimenti sia negativi che neutri: con un viso dall'aspetto contrariato o sconsolato, con un tono della voce alterato o sommesso, pu\u00f2 rivelare, nello stesso tempo, rabbia o desolazione (\u00abLi mortacci tua, ma ch'ha fatto?\u00bb).\nSi pu\u00f2 spesso sentire esclamare un generico \"Li mortacci!\" o anche solo \"mortacci!\" (molto pi\u00f9 comuni in questi casi le forme aferetiche \"'taccitua\" e \"'ccitua\"), all'occorrenza di un qualcosa di improvviso e repentino (es.: un oggetto che cade dalle mani e subito si rompe, un rumore forte inaspettato). Questo a prova del fatto che quest'espressione \u00e8 ormai entrata nella gamma delle esclamazioni, e non \u00e8 avvertibile il significato letterale (l'offesa ai defunti). In tutti questi casi la parolaccia diviene ininfluente, non \u00e8 offensiva ma \u00e8 un rafforzativo, l'equivalente di un punto esclamativo, alle parole che seguono all'invettiva: tant'\u00e8 vero che pu\u00f2 essere rivolta anche a se stessi (\u00abLi mortacci mia, quant'ho magnato!\u00bb).\nLa stessa parolaccia pu\u00f2 significare stati d'animo del tutto negativi, come rancore, odio o dolore, se accompagnata da un aspetto del viso adeguato ma, in tutti i casi citati, la parolaccia non \u00e8 rivolta tanto ad offendere gli antenati defunti del soggetto a cui \u00e8 indirizzata - offesa di cui forse questi potrebbe anche non risentirsi - quanto usata come locuzione generica rivolta alla persona stessa: nel senso che pu\u00f2 essere indirizzata anche verso chi, magari per la giovane et\u00e0, non ha defunti di cui onorare la memoria.\nLa consistenza \"materiale\" della parolaccia, il contenuto stesso infamante sparisce, diviene \"metafisico\", di fronte agli stati d'animo con cui viene pronunciata, e solo questi sono veramente reali. Il sicuro contenuto offensivo, nella sua concretezza, si propone invece nella forma enfatica della parolaccia stessa: \u00abL'anima de li mejo mortacci tua\u00bb, dove il riferimento insultante \u00e8 in quel riferimento \"spirituale\" all'anima e nella specificit\u00e0 dell'indirizzo ingiurioso rivolto, non ai generici parenti defunti, ma a \"li mejo\", ai pi\u00f9 vicini e ai pi\u00f9 cari.\nLa terminologia \"sconcia\" nel vernacolo romanesco.\nIn un contesto linguistico che privilegia il ricorso alla frase volgare e colorita, una posizione di rilievo \u00e8 ovviamente assunta dal frequente ricorso, nel vernacolo romanesco, al richiamo di parti anatomiche e sessuali, usato anche in questo caso senza alcun preciso riferimento al significato intrinseco (comunque volgarizzato) del termine. Abbiamo cos\u00ec l'espressione \"\u201cciccia ar culo!\u201d\" pronunciata in tono orgoglioso e di sfida equivale a \"non me ne importa niente\" (\"Nun voi ven\u00ec comm\u00e9? Ciccia ar culo!\") che equivale alla pi\u00f9 semplice, ma meno efficace, interiezione \"ciccia\". \"\u201cBucio de culo\u201d\", anche semplicemente \"\u201cbucio\u201d\" o \"\u201cculo\u201d\", traducibile con \u201cfortuna\u201d o \"fatica\" (spesso improba o improduttiva), spesso accompagnato dall'inequivocabile gesto dell'indice e pollice aperti delle due mani, che precisano la maggiore o minore quantit\u00e0 in funzione dell'ampiezza della circonferenza che suggeriscono. Da notare che lo stesso significato verbale viene assegnato anche al solo gesto. \"\u201cCulo de piombo\"\u201d invece indica semplicemente la pigrizia. Culo pu\u00f2 infine indicare anche una vittoria netta, minaccia o superiorit\u00e0 ostentata su qualcuno: \"j'amo - j'ho - fatto 'n culo cos\u00ec, ve famo - te faccio - 'n culo cos\u00ec\".\nL'adulatore \u00e8 un \"\u201cleccaculo\u201d\", e quando subisce passivamente una prepotenza o si sottomette pavidamente alle situazioni o alle persone, magari scendendo a compromessi poco dignitosi, si \"\u201cappecorona\u201d\" (= si mette carponi). Un individuo particolarmente sfrontato e dotato di faccia tosta e quindi privo di vergogna, ha la \"\u201cfaccia com' er culo\u201d\" che dovrebbe pertanto provvedere a nascondere. Il dialetto romanesco, che non si preoccupa di cercare sinonimi per frasi \u201cindecenti\u201d, mostra di possedere invece una grande dose di fantasia nel trovare forme alternative a concetti sconci, che lasciano per\u00f2 inalterata l'immagine originaria; cos\u00ec, lo stesso significato della frase precedente viene illustrato da locuzioni come \"\u201cfasse er bid\u00e8 ar grugno\u201d\", \"\u201cmettese 'e mutanne 'n faccia\u201d\" o \"\u201csoffiasse er naso caa cart'iggennica\u201d\". Sempre sullo stesso soggetto troviamo \"\u201cpij\u00e0 p'er culo\u201d\" (= prendere in giro), \"\u201carzasse cor culo all'ins\u00f9\u201d\" (= svegliarsi di cattivo umore), \"\u201cv\u00e0ttel' a pij\u00e0 'nder culo\u201d\" (come \"\u201cva' a mor\u00ec ammazzato!\u201d\"),\"\u201cavecce er culo chiacchierato\u201d\" (= essere tacciato di omosessualit\u00e0), e \"\u201crodimento de culo\u201d\" (= nervosismo, arrabbiatura). Di quest'ultima espressione esiste una variante estremamente raffinata, a dimostrazione dei livelli di fantasia e disinibizione che il popolano romano \u00e8 in grado di raggiungere nella trasposizione concettuale del vernacolo: \"\u201cche te rode, 'a piazzetta o er vicolo der Moro?\u201d\". A Roma, nel rione Trastevere, il vicolo o via del Moro \u00e8 una strada stretta e piuttosto poco luminosa che collega tra di loro piazza Trilussa e piazza Sant'Apollonia; la frase precedente \u00e8 pertanto una trasformazione abbastanza intuitiva del concetto che verrebbe altrimenti espresso con un \u201cche te rode, er culo o er bucio der culo?\u201d.\nIl termine \u201ccazzo\u201d viene usato soprattutto come rafforzativo in frasi esclamative (\"\u201cma che cazzo sta' a f\u00e0!\u201d\") , dove si esprime anche un accenno di disappunto, e un po' meno nelle interrogative (\"\u201c'ndo cazzo sta' a ann\u00e0?\u201d\" = \u201cdove vai?\u201d). Usato da solo \u00e8 un'esclamazione che esprime sorpresa e meraviglia. Altro frequentissimo significato del vocabolo \u00e8 quello di \u201cassolutamente nulla\u201d (\"\u201cnun capisci 'n cazzo!\u201d\", \"\u201cnun me frega 'n cazzo!\u201d\", ecc.). Varianti del termine sono la \"\u201ccazzata\u201d\", col preciso significato, derivato dal precedente, di \u201csciocchezza\u201d, \u201cstupidaggine\u201d, \u201croba di poco conto\u201d, o alternativamente \"menzogna\"; \"\u201ccazzaro\u201d\", chi fa o dice cazzate; \"\u201cincazzatura\u201d\" (= arrabbiatura); \"\u201ccazzaccio\u201d\" o \"\u201ccazzone\u201d\", individuo stupido o insignificante. Quest'ultima lettura viene anche associata, in modo molto pi\u00f9 colorito, all'epiteto \"\u201ctesta de cazzo\u201d\", che assume per\u00f2 una connotazione pi\u00f9 pesante, al limite dell'insulto.\nL'espressione \"\u201cE 'sti cazzi?\u201d\" indica il disinteresse, senza la \u201cE\u201d iniziale e l'interrogativo ha svariati usi - persino contraddittori- derivati dal contesto. Tale espressione viene spesso confusa da chi non \u00e8 romano con l'esclamazione \"'sto cazzo!\", che invece esprime stupore, meraviglia; sia in senso reale sia, pi\u00f9 frequentemente, in senso sarcastico.\nAbbondante anche l'uso e le relative variazioni su \"\u201ccojone\u201d\", propriamente individuo stupido e incapace, da cui \"\u201ca cojonella\u201d\" (= per scherzo, per gioco); \"\u201ccojon\u00e0\u201d\" (= prendere in giro, con una sfumatura di significato meno forte di \"\u201cpij\u00e0 p'er culo\u201d\"); \"\u201cme cojoni!\u201d\" (= perbacco!, addirittura!, davvero!, usato per esprimere incredulit\u00e0 o meraviglia), da non confondere con la forma verbale precedente e che assume il significato letterale di \u201cmi stai prendendo in giro!\u201d; \"\u201crompicojoni\u201d\" (= rompiscatole, fastidioso, noioso); \"\u201cun par de cojoni\u201d\" (= assolutamente nulla); e l'esortazione \"\u201cnu' rompe li cojoni\u201d\" rivolta a chi sta recando fastidio e disturbo al limite della sopportazione. A dimostrazione di quanto la terminologia grossolana del dialetto romanesco sia svincolata dal significato intrinseco del vocabolo si pone la frase \"\u201cavecce li cojoni\u201d\" che \u00e8 indifferentemente attribuito a uomini e donne nel senso di persona estremamente brava, preparata o dotata in un particolare settore.\nIl linguaggio vernacolare non risparmia ovviamente gli attributi femminili. E cos\u00ec: \"\u201cfregna!\u201d,\" esclamazione di meraviglia ma anche \u201ccomplimenti!\u201d; \"\u201cfregnaccia\u201d\" (= sciocchezza, stupidaggine); \"\u201cfregnone\u201d\" (= ingenuo, sempliciotto, ma anche nel senso di troppo buono); \"\u201cfregnacciaro\u201d\" (= che le spara grosse, che dice stupidaggini); \"\u201cfregno\u201d\" o \"\u201cfregno buffo\u201d\" (= coso, attrezzo, oggetto strano); e \"\u201cavecce le fregne\u201d\" (= avere i nervi tesi, essere \"incazzato\"). Persino la prostituzione \u00e8 parte dell'intercalare (\u201cf\"ijo de 'na mignotta\u201d\" pu\u00f2 raggiungere alti livelli di cultura col pasoliniano \u201cf\"jodena\"\u201d).\nUn'ulteriore spiegazione e giustificazione del ricorso in particolare ai due termini \"cazzo\" e \"fregna\" \u00e8 da ricercarsi infine, sicuramente, nel fatto che nel dialetto romanesco, come detto di lessico estremamente stringato e rarefatto, la parola forse pi\u00f9 tipicamente e frequentemente usata \u00e8 \"cosa\" in tutte le sue varianti (\"coso\", \"cosi\",\" cosare\",\" cosato\" ecc.: \"pija quer coso\", \"cos\u00e0 'sta cosa\") e cazzo e fregna sono i pi\u00f9 puntuali e usati sinonimi di coso e cosa.\nIl rapporto con la religione.\nIl popolano romano ha sempre avuto con la religione, e in particolare con i santi, un rapporto di enorme rispetto. La santit\u00e0 in quanto tale, e i valori che essa rappresenta, sono talmente al disopra delle umane bassezze da non poter essere messi in discussione, noto \u00e8 il detto \"scherza ch'i fanti, ma lassa sta' li santi\" (scherza con le persone, ma lascia stare i santi). La cultura popolare \u00e8 per\u00f2 anche assolutamente infarcita di superstizioni e tradizioni secolari a cui \u00e8 impensabile rinunciare e che risultano particolarmente evidenti in moltissimi proverbi e modi di dire. La commistione tra il sentimento di rispetto religioso e le superstizioni porta spesso a risultati verbali che sfociano in forme ibride, di tipo paganeggiante, in cui non manca la caratteristica espressione rude e volgare che deriva da un rapporto improntato a semplicit\u00e0 e spontaneit\u00e0.\nIl rapporto che viene stabilito con i Santi, in quanto sincero e di assoluto rispetto, diventa cos\u00ec di tipo estremamente confidenziale, con la conseguenza che anche il linguaggio non ha alcuna necessit\u00e0 di adeguarsi e riesce pertanto a mantenere quella caratteristica peculiare del dialetto popolare che \u00e8 la rinuncia alla ricerca di sinonimi e alternative concettuali. E cos\u00ec, proprio come potrebbe esprimersi per mettere in risalto la bravura e le capacit\u00e0 di un qualsiasi ciabattino che ha bottega nel vicolo dietro casa, il popolano pu\u00f2 tranquillamente affermare che \"\u201csanta Rosa \u00e8 'na santa che ci\u00e0 du' cojoni cos\u00ec!\u201d\" (attributo riferito, de resto, anche a santa Pupa). Un posto di rilievo \u00e8 riconosciuto alla Madonna, in quanto naturale rappresentante dell'istituzione materna (di cui il romano ha una gran considerazione) e in quanto simbolo del riscatto delle origini plebee. L'importanza che il culto mariano ha sempre avuto per il popolo di Roma \u00e8 tuttora visibile nelle numerose edicole e nicchie contenenti immagini della Madonna ancora oggi sparse sulle facciate delle case della Roma vecchia.\nSebbene abituato all'uso ed all'accettazione di un linguaggio costellato di scurrilit\u00e0, il romano ha invece un inaspettato e quasi sorprendente rifiuto per la bestemmia, anche se pronunciata come semplice intercalare o senza alcuna intenzionalit\u00e0. Il rispetto di tutto quanto \u00e8 sacro e santo \u00e8 cos\u00ec fortemente radicato da generare nel popolano una strana contrapposizione tra lo spirito parolacciaro ed una forte interdizione religiosa.\nIl dubbio di coinvolgere qualche Santo in una imprecazione, e di compromettere quindi la propria coscienza (con tanto di eventuale ritorsione da parte dello stesso) era per\u00f2 talmente consistente che, contravvenendo ad una caratteristica linguistica stabilmente radicata, il romano ha ritenuto di dover ricorrere ad un processo di sostituzione onomastica. Ha quindi inventato tutta una serie di Santi dai nomi fantasiosi, ognuno con un suo ambito, per cos\u00ec dire, di competenza, da utilizzare, secondo le occasioni, per poter imprecare e bestemmiare tranquillamente, senza il timore reverenziale di incorrere in peccato mortale. Cos\u00ec, per un bambino che si fa male cadendo si pu\u00f2 lanciare un \"\u201cmannaggia santa Pupa!\u201d\" protettrice, appunto, dei bambini (i pupi); all'indirizzo di un distratto, o a seguito di una disattenzione, si pu\u00f2 imprecare \"\u201cSan Guercino!\u201d\", ecc.. Il fatto che qualcuno di questi nomi possa corrispondere ad un Santo realmente esistito passa in secondo piano, quasi come un caso di involontaria omonimia, ma per essere proprio tranquilli si pu\u00f2 sempre ricorrere a un \"\u201cmannaggia quer santo che nun se trova!\u201d\".\nAnche nei confronti della Madonna e del Cristo si \u00e8 provveduto a sostituzioni o storpiature del nome; non \u00e8 quindi peccato esclamare \"\u201cMadosca\u201d\" o \"\u201cMatina\u201d\" (i pi\u00f9 frequenti) e addirittura \"\u201cCristoforo Colombo\u201d\". I nomi dei santi, di Cristo e della Madonna vengono comunque a volte utilizzati, senza alcun ricorso a mascherature, nell'ambito non blasfemo e non religioso dei detti e proverbi popolari, come rafforzativo del concetto che si vuole esprimere ed a rimarcare la confidenzialit\u00e0 del rapporto che il popolano romano ha con loro, in assoluta tranquillit\u00e0 di coscienza. Qualche esempio: a sottolineare l'assoluta impossibilit\u00e0 di cambiare una decisione irremovibile \"\u201cnun ce so' n\u00e9 Cristi n\u00e9 Madonne!\u201d\" o anche \"\u201cnun ce so' santi!\u201d\"; una signora eccessivamente ingioiellata \"\u201cpare 'a Madonna de le Frattocchie\u201d\"; sul corpo di una ragazza non particolarmente dotata di curve \"\u201cc'\u00e8 passato san Giuseppe caa pialla\u201d\"; ad un testardo che non recede dalle proprie convinzioni neanche di fronte all'evidenza si pu\u00f2 ricordare che \"\u201csan Paolo quanno casc\u00f2 da cavallo disse \u2018Tanto volevo scenne!\u2019\u201d\"; un'opera che sembra non arrivare mai alla conclusione (come la costruzione della Basilica Vaticana) \"\u201cpare 'a fabbrica de san Pietro\u201d\"; uno sbadato che inciampa si pu\u00f2 apostrofare con \"\u201csanta Lucia! Che nun ce vedi?\u201d\"; qualcosa di durata molto limitata \"\u201cdura da Natale a Santo Stefano\u201d\"; e per concludere, l'ineluttabilit\u00e0 della fine \u00e8 dimostrata dal fatto che \"\u201c'a morte n' 'a perdon\u00f2 nemmanco a Cristo\u201d\". Frequente \u00e8 infine il ricorso alla Madonna come unit\u00e0 di misura: \"costa 'na Madonna\".\nIl rapporto con le istituzioni.\nSe nei confronti del sacro e del santo il popolo romano nutriva i sentimenti della pi\u00f9 alta devozione e rispetto, di tutt'altro genere era il rapporto che esisteva col clero e con le istituzioni. Va ricordato, nello specifico, che nella Roma dei papi le istituzioni politiche, civili e religiose erano esattamente coincidenti, come lo erano le persone che queste istituzioni rappresentavano e amministravano. Si verificava quindi uno strano dualismo nei rapporti tra la plebe e il clero (ed i nobili che, per ovvi motivi di interesse e convenienza, erano ben accetti tra le poltrone del potere): ci si inchinava al cospetto del Papa, massima autorit\u00e0 religiosa e riconosciuto rappresentante di Cristo in terra, ma lo si considerava comunque il capo di uno stato assolutista e inquisitore che usava con i sudditi il pugno di ferro ed il boia Mastro Titta o chi per lui; il prete era un ministro di Dio, ma anche l'occhio e l'orecchio del potere; la Chiesa stessa era il \u201cgregge di Dio\u201d, ma anche una struttura statale oppressiva. E il popolo rimaneva l'unica vittima e oggetto di vessazioni e prevaricazioni.\nEcco dunque generarsi tutta una serie di detti e proverbi popolari marcatamente anticlericali, a stigmatizzare l'opinione che, a torto o a ragione, il popolano di Roma si era costruita nei confronti delle istituzioni e soprattutto del clero; detti e proverbi nei quali si riscontravano tutti i limiti della condizione umana, in un vasto campionario di peccati e bassezze varie che non si potevano denunciare apertamente ma che risultano pi\u00f9 che evidenti in tutta una serie di locuzioni che esprimono, inequivocabilmente e con il solito linguaggio arguto e dissacrante, la considerazione che i romani avevano del potere cui erano sottomessi: \"\u201cA Roma Iddio nun \u00e8 trino ma quatrino\u201d\" (da quattrino, denaro) , \"\u201cChi a Roma vo' gode', s'ha da fa frate\u201d\", \"\u201cIndove ce so' campane, ce so' puttane\u201d\", \"\u201cLi Santi nun se ponno cre\u00e0 senza quatrini\u201d\", \"\u201cPiove o nun piove, er Papa magna\u201d\".\nIl romanesco a Roma oggi.\nIl romanesco, o secondo alcuni il \"romano\", ha conosciuto un'accelerazione della sua evoluzione a partire dagli anni venti e trenta del Novecento, quando si accentuarono i flussi migratori dalle altre zone del Lazio e dal resto d'Italia (e in tempi pi\u00f9 recenti anche dall'estero) verso Roma e che si sono protratti quasi ininterrottamente, sebbene con forme e modalit\u00e0 diverse, fino ai nostri giorni.\nIn effetti, il dialetto autentico ed originario, anche oggi, \u00e8 e rimane solo il \"romanesco\", ossia quello ereditato dai predecessori, che era assai pi\u00f9 fedelmente ancorato alle tradizioni popolari locali, soprattutto prima della Prima guerra mondiale, e prima che si sviluppasse quell'eccezionale fenomeno dell'urbanesimo (verificatosi solo nella capitale), che ha comportato una grande espansione urbanistica a Roma che da una popolazione di poco pi\u00f9 di duecentomila abitanti dell'inizio XX secolo, \u00e8 passata oggi ad oltre tre milioni di abitanti.\nQuesto ha, di fatto, comportato un afflusso di molte altre popolazioni provenienti da tutte le parti d'Italia (ed anche dall'estero), ciascuna con propri usi, costumi, tradizioni, e con un proprio vernacolo originario: nel tempo, ha finito per fondersi e confondersi con il dialetto autentico, ed ha originato una connotazione linguistica dialettologica ibrida, ossia quel vernacolo che attualmente viene parlato, a Roma e nelle zone limitrofe, il quale \u00e8 una sorta di espressione coagulata tra diverse parlate locali definita dai media \u201cromanoide\u201d.\nEsiste anche una variante popolare estrema del dialetto romano, definita \"Romanaccio\", di origine pi\u00f9 recente, \u00e8 caratterizzata da un uso pi\u00f9 \"volgare\" del linguaggio tipico, farcito da espressioni offensive ricche di bestemmie, spesso blasfeme e contrarie al pensiero religioso ed irrispettoso delle generazioni pi\u00f9 antiche della Roma di un tempo. L'idioma in questo caso prevede l'uso di un lessico aggressivo e sboccato con l'intento di offendere l'interlocutore con parolacce e riferimenti sessuali pi\u00f9 o meno espliciti. Termini esemplificativi usuali sono per esempio aggettivi qualificativi riferiti a feci, parti anatomiche, ed/od orientamenti e pratiche di tipo erotico. O anche imprecazioni religiose che prevedono l'offesa di figure sacre, come Dio e i Santi. \nIl significato del termine.\nI termini italiani che terminano in -esco stanno ad indicare aggettivi (a volte usati come sostantivi) che indicano \u201c\"relazione, appartenenza, qualit\u00e0\"\u201d (e.g. \u201cdantesco\u201d).\nChiaramente parte di queste parole pu\u00f2 anche veicolare concetti o accezioni negative o spregiative come con \u201c\"manesco\"\u201d oppure \u201c\"grottesco\"\u201d. Altri ancora potrebbero aggiungere che questa desinenza stia ad indicare \u201cla parte deteriore di un fenomeno, o una caratteristica di tendenza subordinata rispetto ad un pregiato originale\u201d.\nOppure ancora, altri potrebbero sostenere che parlare di \u201cstile dantesco, petrarchesco, michelangiolesco\u201d venga riferito, non per indicare il pregio dell'autore originale, ma solo chi si \u00e8 ispirato a quello stile per esprimere altre opere di pregio inferiore: non necessariamente una \"brutta copia\", ma certo tutt'altra cosa rispetto a chi lo ha fondato, da chi ne \u00e8 l'autore originario.\nNe deriva che, secondo alcuni, per questo dialetto sia utilizzabile unicamente il suffisso in \"-esco\" per individuarne la reale connotazione originale alla tradizione popolare locale, che all'epoca del Belli apparteneva ad un popolino semplice, incolto ed ignorante. Ossia proprio quello che egli qualificava come tale nella prefazione della sua \"Opera Omnia\".\nViene per\u00f2 spontaneo considerare che le lingue cambiano a seconda del tempo e dello spazio e la storia di Roma non \u00e8 stata certamente avulsa da migrazioni. I termini derivati dalla radice di \u201cR\u014dma\u201d sono svariati e utilizzati anche in luoghi distanti dall'originario sito dell'Urbe.\n\u00c8 per questo che la lingua Latina ci ha trasmesso, anche, in italiano degli aggettivi con desinenze differenti ma tutte comunque similari: r\u014dm\u0101nus \u201cappartenente a, derivato da, di o relativo a Roma\u201d; r\u014dm\u0101nicus \u201cRomano; fatto a Roma; (a partire dal medioevo) romanzo\u201d; R\u014dm\u0101ncium \u201cromanzo franco, francese; spagnolo\u201d.\nVale la pena citare per ultimo l'inglese, di derivazione francese, Romanesque che sta a significare \u201cun po' simile al \"romano\"; applicato a volte allo stile degradato del tardo impero romano, ma soprattutto all'arte e all'architettura pi\u00f9 sviluppate prevalenti dall'VIII al XII secolo\u201d. In altre parole, per chi non \u00e8 italofono \u00e8 \u201cromanesca\u201d in particolare l'arte romanica, mentre per gli italiani \u00e8 romanesca l'ennesima derivazione di Roma che segnatamente indica \u201cla parlata tipica di Roma, diversa dall'italiano, cos\u00ec come ci \u00e8 pervenuta in secoli di migrazioni e scambi culturali\u201d.\nQuindi usare \u201cdialetto romano\u201d oppure \u201cdialetto romanesco\u201d permette a chiunque di intenderne il significato, con l'unica differenza che quest'ultimo appare un po' \u201cpi\u00f9 brutto e bistrattato\u201d del primo.\nDiffusione e decadimento del dialetto romano.\nFra gli anni settanta e gli anni ottanta invece \u00e8 possibile datare un significativo cambiamento del lessico romanesco, quello di Trilussa e Belli, progressivamente impoveritosi a causa dei grandi stravolgimenti sociali che hanno interessato i quartieri pi\u00f9 popolari, dove ancora era possibile incontrare una romanit\u00e0 \"pura\".\nQuartieri come quelli del centro storico, di Trastevere, San Lorenzo, Testaccio, sono stati infatti trasformati da zone tipicamente popolari e basso borghesi a zone di classe e di moda con un massiccio ricambio di popolazione. Un'altra importante causa della morte del romanesco e della ghettizzazione del romano \u00e8 da ricercarsi in una cinematografia che, a partire dagli anni 1950, neorealismo a parte, ha fatto dell'idioma romano uno stereotipo di ignoranza, cafonaggine e pigrizia.\nIl dialetto romano moderno viene parlato quotidianamente da quasi tutti gli abitanti dell'area metropolitana di Roma; la maggioranza di essi possiede anche la padronanza della lingua italiana grazie alla forte scolarizzazione, ma essa viene utilizzata pi\u00f9 spesso nelle situazioni formali, e risulta meno utilizzata nella vita quotidiana. Il dialetto romanesco vero e proprio, inoltre, \u00e8 originario esclusivamente della citt\u00e0 di Roma dacch\u00e9 nell'area appena circostante (Velletri, Frascati, Monte Porzio Catone, Monte Compatri, Rocca Priora, Lanuvio...), la parlata autoctona cambia sensibilmente, e il romano lascia il posto alle parlate laziali, anche se recentemente questi dialetti nell'area di Roma stanno andando sempre pi\u00f9 a scemare lasciando il posto al romanesco che vista la sua vicinanza all'italiano tradizionale sta prendendo sempre pi\u00f9 piede nelle zone limitrofe.\nOrmai per\u00f2 anche gli idiomi di queste localit\u00e0 della provincia romana si vanno modificando; i dialetti per esempio di Frascati, ed in generale di tutti i Castelli Romani o di Anzio, col tempo si sono avvicinati di pi\u00f9 a quello romano e similmente \u00e8 accaduto in grandi citt\u00e0 delle province vicine. Solo la gente pi\u00f9 anziana del posto parla ancora il dialetto locale: ormai la maggior parte dei giovani ha una parlata pi\u00f9 vicina a quella romana moderna.\nCaratteristiche linguistiche.\nIl romanesco moderno non si pu\u00f2 pi\u00f9 assimilare al romanesco del Belli e di Trilussa: \u00e8 un dialetto con poche differenze con l'italiano standard ed \u00e8 uno dei dialetti italiani pi\u00f9 intelligibili anche da chi non ne abbia conoscenza. Fondamentalmente \u00e8 caratterizzato da forti elisioni nei sostantivi e nei verbi (come ad esempio \"dorm\u00ec\" per \"dormire\"), da alcuni raddoppiamenti consonantici (\"gommito\" per \"gomito\") e da uno scarso uso dei tempi e dei modi verbali: oggi si utilizzano quasi esclusivamente il presente, il passato prossimo e l'imperfetto indicativo, e quest'ultimo nei periodi ipotetici va solitamente a sostituire sia il condizionale sia il congiuntivo.\nQuesta sostituzione causa inoltre alcuni problemi ai romani che non praticano abitualmente la lingua italiana, i quali spesso, nel tentativo di avvicinarcisi, cadono in errori come quello di utilizzare il condizionale anche al posto del congiuntivo. Un'altra forma propria della lingua italiana, che nel dialetto romanesco muta forma (ma non funzione), \u00e8 l'utilizzo di \"stare + gerundio\", che viene reso con \"stare + a + infinito del verbo\" (es.: \"Stavo a scherz\u00e0\" per \"Stavo scherzando\").\nRiguardo all'uso dei modi congiuntivo e condizionale, va per\u00f2 detto che nel romanesco originario, di cui si possono ancor oggi trovare parlanti, specie nei quartieri popolari (storici o ex-borgate), sono comunque presenti anche il condizionale ed il congiuntivo, tra l'altro coniugati in maniera molto differente dall'italiano. Ad esempio, la prima persona singolare del condizionale presente del verbo andare, \"andrei\", in romanesco \u00e8 \"anderebbe\", o \"annerebbe\", mentre nell'800 era \"anneria\".\nSi segnala inoltre la curiosa sostituzione dell'imperativo con il congiuntivo imperfetto (it. \"faccia come vuole\", rom. \"facesse come v\u00f3le\"), attestato solo per la terza persona singolare e plurale.\nIl denaro nel dialetto romanesco.\nPiuttosto famosi sono i vari nomi che si usavano dare ad alcune determinate somme di denaro in lire, e di conseguenza ad alcune banconote e monete. Dai sonetti del Belli sono frequenti le citazioni di monete papali che il popolino indicava come \"bajocchi\" e \"pavoli\". Presenti nella vita quotidiana romana pi\u00f9 recente, per i piccoli acquisti, erano i \"sacchi\". Un \"sacco\" (raramente usato al singolare) corrispondeva alla somma di 1000 lire.\nSalendo di valore, incontriamo lo \"scudo\", ovvero la banconota (dunque il valore) corrispondente alle 5000 lire (in parole povere \"cinque sacchi = 'no scudo\"). Da citare che lo \"scudo\" era il nome italiano della moneta da 5 lire fino ai primi decenni del Novecento. Il termine \"\"piotta\" indica il numero cento ed era usato per indicare la moneta da 100 lire o la banconota da 100.000 lire. L'uso dello stesso nome difficilmente creava problemi, data la differenza tra le due cifre: il contesto spazzava ogni dubbio. Con il termine piotta si potevano nominare varie somme, dalle 50.000 lire alle 900.000, rispettivamente dicendo \"mezza piotta\" o \"nove piotte\"\". Per cifre pi\u00f9 alte si usava pi\u00f9 direttamente e razionalmente il termine \"mijone\" o \"mijardo\", nient'altro che \"milione\" o \"miliardo\" in italiano (anche se si sentiva qualche volta il termine \"Un Bonaventura\" per definire il milione di lire facendo riferimento al personaggio di fantasia \"Il Signor Bonaventura\" che al termine delle sue imprese otteneva sempre in premio un assegno da un milione).\nCon l'avvento dell'euro sono rimasti d'uso corrente alcuni di questi termini romaneschi. \"Uno scudo\" significa 5 euro, \"una piotta\" 100 euro, \"un sacco\" 1000 euro. Le generazioni pi\u00f9 anziane per\u00f2 continuano a usare questi termini riferendosi all'equivalente in euro del loro vecchio significato in lire (per esempio: una piotta pu\u00f2 anche indicare 50 euro, ossia 100.000 lire).\nUn altro termine in uso nel dialetto romanesco \u00e8 il \"Deca\" di solito usato soltanto al singolare, \"un \"Deca\"\" che corrisponde a 10. Che con le Lire corrispondeva a 10.000, mentre con l'Euro corrisponde a 10.\nUlteriore terminologia dialettale in uso nel romanesco \u00e8 quella del \"Testone\" (Grossa testa), che corrispondeva al tempo delle Lire ad un milione. Ma poteva anche essere usata per definire, in casi pi\u00f9 rari, le 100.000 Lire. Lo stesso vale per l'Euro in cui preferibilmente indica i 1000 \u20ac, ma che pu\u00f2 essere usato pi\u00f9 raramente anche per i 100 \u20ac. In quest'ultimo caso l'espressione viene usata per enfatizzare il prezzo troppo elevato di un prodotto. Come per esempio il costo di una bolletta. (Es. \"\"ho pagato un Testone de gas\"!\") Derivato probabilmente dall'uso comune del detto Italiano \"Occhio di una testa\" per descrivere una spesa elevata. \nVa detto che nel dialetto romanesco, in particolare moderno, il termine \"piotta\" non ha un riferimento puramente economico, ma pu\u00f2 significare anche andare molto velocemente, in questo caso si tratta infatti di un verbo, \"piottare\" ossia andare velocemente in senso sia materiale che metaforico: per esempio, \"'sta machina piotta 'na cifra\" ovvero \"questa macchina va (o pu\u00f2 andare) molto veloce\", e quindi raggiungere e superare rapidamente i 100 chilometri orari. L'avvento dell'euro (declinato al plurale in \"euri\") ha sensibilmente ridotto l'uso di questi termini. Tuttavia rimangono nel linguaggio popolare ancora numerosi i riferimenti alla lira (in senso perlopi\u00f9 spregiativo: \"nun c'ho 'na lira\", \"nun vale 'na lira\", \"robba da du' lire\"...) e al quattrino (nella forma dialettale \"quatrino\") che corrisponde al soldo (il denaro).\nLetteratura in dialetto romanesco.\nIl dialetto tradizionale di Roma ha una sua importanza sia letteraria che \"culturale\"."}
{"id": "101084", "revid": "1656773", "url": "https://it.wikipedia.org/wiki?curid=101084", "title": "Castenaso", "text": "Castenaso (\"Castn\u00e8\u1e61\" in dialetto bolognese, \"Castrum Nasicae\" in latino) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nOrigini del nome.\nIl toponimo \"Castenaso\" deriverebbe dal latino \"Castrum Nasicae\", a ricordo della battaglia che vide il console romano Publio Cornelio Scipione Nasica sconfiggere i Galli Boi nel 190 e nel 189 a.C., attestandone la presenza romana sul territorio.\nStoria.\nI primi insediamenti risalgono alla prima fase della civilt\u00e0 villanoviana. dove il termine \"villanoviano\" prende il nome dall'omonima frazione di Castenaso in cui aveva sede il podere del conte Giovanni Gozzadini, personaggio autorevole del panorama archeologico e culturale bolognese della fine dell'Ottocento.\nLa presenza romana nella zona \u00e8 attestata dalle tracce della centuriazione agraria ancora quasi perfettamente leggibile nella suddivisione ortogonale dei campi, dove le capezzagne e i fossi di scolo restano ad indicare gli antichi \"cardines\" e decumani.\nDa un punto di vista amministrativo, la campagna a sinistra del torrente Idice faceva parte dell\"ager Bononiensis\" e dipendeva quindi da Bologna, mentre quella a est del fiume apparteneva all\"ager Claternatae\", facendo quindi capo al \"municipium\" di Claterna, citt\u00e0 romana nei pressi di Ozzano. I toponimi attestano non tanto nuclei abitativi importanti quanto un fitto popolamento rurale.\nNel periodo altomedievale si assistette all'espansione dell'influenza di Bologna sul contado. Sono di questo periodo i primi documenti in cui si nomina \"Castro Castenacj\" o \"Castenasio\" o \"Castenaxe\". Dal Basso Medioevo fino alle soglie dell'Ottocento, Castenaso rimase un abitato agricolo caratterizzato da un insediamento rurale sparso e da un piccolo nucleo aggregativo.\nA partire dalla fine dell'Ottocento il paese cominci\u00f2 ad acquistare una propria identit\u00e0 sociale: si form\u00f2 lo stemma, si costitu\u00ec il comune, cominciarono a sorgere le prime associazioni culturali e sindacali, i movimenti politici socialisti e cattolici e le prime cooperative dei lavoratori: quella dell'escavazione della ghiaia dell'Idice, quella del polverificio di Marano e la Casa del Popolo.\nDurante la Seconda guerra mondiale, dopo l'armistizio dell'8 settembre 1943, nel territorio agirono diverse formazioni partigiane, in particolare la \"VII GAP\". Si ricordano l'eccidio di Vigorso e il bombardamento che nel 1945 distrusse quasi completamente il paese.\nSimboli.\nLo stemma cittadino descrive ci\u00f2 che la storia racconta: il torrente Idice, che esce da una brocca, divide il campo in due parti, a destra con le insigne dei Romani e a sinistra con le insigne dei Galli. Lo stemma venne realizzato nel 1852 su richiesta dell'autorit\u00e0 di Bologna, per opera di illustri esponenti della comunit\u00e0 di Castenaso. Esso \u00e8 la trasposizione pittorica della tradizione storica locale sulle origini del primo nucleo abitativo. Questa tradizione non \u00e8 per\u00f2 attestata da ritrovamenti archeologici o epigrafi e si pu\u00f2 considerare il frutto di un'operazione di ricostruzione storica condotta da un'autorevole commissione di membri della comunit\u00e0 con l'intento, legittimo in quell'epoca, di attribuire illustri origini al proprio paese.\nMonumenti e luoghi d'interesse.\nChiesa parrocchiale.\nLa chiesa parrocchiale \u00e8 dedicata a San Giovanni Battista e custodisce arredi sacri di scuola bolognese risalenti al XVIII secolo, compreso il prezioso portello del tabernacolo, in rame dipinto, di Ubaldo Gandolfi (1728-1781).\nL'organo, collocato nel presbiterio in cantoria \"in cornu evangeli\", fu costruito da Giuseppe Guermandi di Bologna nel 1845 e modificato da Abele Marenzi nel 1909. Gravemente danneggiato durante la seconda guerra mondiale, \u00e8 stato ricostruito nel 1992 dall'organaro Paccagnella di Albign\u00e0sego (PD) utilizzando il materiale superstite.\nPalazzo Guidotti.\nPalazzo Guidotti conserva delle interessanti volte a botte databili al XVII secolo.\nGeografia antropica.\nFrazioni.\nMarano/Veduro.\nPresso la frazione Marano di Castenaso si segnala la \"Pieve di S. Giminiano\" che sorge su un antico impianto risalente al XII secolo. Completamente distrutta nel XVI secolo dalle truppe di Cesare Borgia detto Duca Valentino, venne ricostruita in forme neoromaniche solamente nel 1929 conservando il campanile cinquecentesco. Di rilievo Villa Molinari-Pradelli, conosciuta come Villa Marana. La villa, che fu di propriet\u00e0 del Maestro Francesco Molinari-Pradelli (1911-1996), presenta una facciata secentesca e ospita la preziosa collezione d'arte privata Molinari-Pradelli. Tra le altre opere della collezione, l\"Angelo annunciante e Vergine Annunciata\" di Luca Giordano (1634-1705) e alcune tele di Lorenzo De Caro.\nVeduro \u00e8 una frazione di appena 16 abitanti, che praticano quasi esclusivamente un'attivit\u00e0 agricola, favorita dalla vicinanza allo scolo Fiumicello Dugliolo. Al centro del piccolo abitato sorge una chiesa ora in rovina.\nVillanova.\nLa frazione di Villanova di Castenaso \u00e8 celebre per il ritrovamento di necropoli e resti della civilt\u00e0 villanoviana (che prende il nome proprio dalla localit\u00e0), civilt\u00e0 protostorica dell'Et\u00e0 del Ferro da cui derivano gli Etruschi. Per quanto riguarda l'economia e le attivit\u00e0 produttive, Villanova di Castenaso \u00e8 rinomata per la realizzazione di pezzi di arredamento in ottone, vi risiedono anche varie industrie ed aziende importanti del territorio bolognese.\nLocalit\u00e0.\nMadonna di Castenaso.\nMadonna di Castenaso \u00e8 una localit\u00e0 vicina a Castenaso dove sorge il \"Santuario della Beata Vergine del Pilar\" (Nostra Signora del Pilar), dedicata dal Rettore del Collegio di Spagna alla Vergine venerata a Saragozza. Nel 1699 la giovane contadina Maria Maddalena Azzaroni avrebbe visto nella chiesa locale l'immagine della Vergine animarsi; dopo che l'evento fu giudicato credibile da una commissione d'inchiesta, fu costruito l'attuale santuario. La giovane si fece suora e mor\u00ec nel 1744.\nIl santuario fu realizzato alla fine del XVII secolo. L'interno, decorato in stile barocco, ospita un'immagine della Vergine, dipinta da Giovan Battista Bolognini. Il 16 marzo 1822 vi furono celebrate le nozze di Gioachino Rossini con il soprano Isabella Colbran; una lapide ricorda l'avvenimento. Il celebre compositore visse a Madonna per una decina di anni dopo aver acquistato un podere, ancora oggi propriet\u00e0 della Fondazione Rossini. Di Villa Rossini non rimane ormai pi\u00f9 nulla se non un caratteristico pozzetto.\nInfrastrutture e trasporti.\nIl servizio di trasporto pubblico \u00e8 assicurato dalle autocorse suburbane e interurbane svolte dalle societ\u00e0 TPER ed Autoguidovie. Il comune \u00e8 inoltre servito dalle stazioni urbane di Villanova e C\u00e0 dell'Orbo, e da quelle suburbane di Castenaso Stellina e Castenaso, tutte parte della rete del Servizio Ferroviario Metropolitano di Bologna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nDodgeball\nA castenaso si trova una squadra di dodgeball chiamata \"OraGioBat,\" guidata da l'allebatore Europeo Matteo Strazza, nel 2017 approda in nazionale e vince il suo primo trofeo per il 2\u00b0 posto, nel 2018 arrivano 5\u00b0 e nel 2019 di nuovo 2\u00b0, due dei giocatori appartenenti a questa squadra fanno parte della squadra internazionale italiana.\nCalcio.\nLa squadra locale, l'Atletico Castenaso Van Goof, ha avuto come massimo risultato sportivo l'accesso al campionato di Serie D 2012-2013, al termine del quale \u00e8 subito retrocessa; dalla stagione 2015-2016 milita in Prima Categoria Emilia-Romagna. La formazione \u00e8 nata nell'estate del 2012, dalla fusione tra la precedente \"Associazione Sportiva Dilettantistica Castenaso Villanova\" e l\"Atletico Van Goof\" di Bologna.\nLa squadra gioca le partite casalinghe allo stadio comunale G. Negrini, impianto con fondo in erba sintetica che il 16 giugno 2017 ospita la finale di Coppa Italia di calcio femminile 2016-2017 tra il , detentore della Coppa, e le neocampionesse d'Italia della .\nBaseball.\nCastenaso ha una squadra di baseball chiamata \"Castenaso Baseball\". Milita nel campionato professionistico Italian Baseball League, nella II divisione, con la denominazione \"Fortitudo Castenaso\", in franchigia con Fortitudo Baseball Bologna (militante nella I divisione).\nSono presenti anche un circolo di golf e uno di tennis."}
{"id": "101086", "revid": "124617951", "url": "https://it.wikipedia.org/wiki?curid=101086", "title": "Ignazio Silone", "text": "Annoverato tra gli intellettuali italiani pi\u00f9 conosciuti e letti in Europa e nel mondo, il suo romanzo pi\u00f9 celebre, \"Fontamara\", emblematico per la denuncia della condizione di povert\u00e0, ingiustizia e oppressione sociale delle classi subalterne, \u00e8 stato tradotto in innumerevoli lingue; tra il 1946 e il 1963 ha ricevuto ben dieci candidature al premio Nobel per la letteratura.\nPer molti anni esule antifascista all'estero, ha partecipato attivamente e in varie fasi alla vita politica italiana, animando la vita culturale del Paese nel dopoguerra: tra i fondatori del Partito Comunista d'Italia, ne viene in seguito espulso per la sua dissidenza con la linea stalinista; si sposta dunque su posizioni affini al socialismo democratico. La rottura con il Partito Comunista Italiano, negli anni del secondo dopoguerra, lo porter\u00e0 a essere spesso osteggiato dalla critica italiana e solo tardivamente riabilitato, mentre all'estero \u00e8 stato sempre particolarmente apprezzato.\nBiografia.\nL'infanzia nella Marsica.\nFiglio di Paolo, piccolo proprietario contadino ed ex-emigrante in Brasile e di Marianna Delli Quadri, tessitrice, Ignazio trascorre l'infanzia nel paese natale abruzzese di Pescina, nella Marsica (\u00e8 molto probabile che il cognome acquisito \"Silone\" affondi le proprie radici nell'antichit\u00e0 del popolo dei Marsi, considerata la memoria di personaggi antichi come Quinto Poppedio Silone, condottiero marso).\nAlla morte del padre (1911), il primogenito Domenico assume il gravoso compito di sostituire il padre nel duro lavoro dei campi, mentre la madre lavora come tessitrice e il piccolo Secondino inizia gli studi ginnasiali nel locale Seminario diocesano. Interrompe ben presto gli studi a causa delle condizioni disagiate della famiglia.\nIl 13 gennaio 1915 la Marsica \u00e8 messa in ginocchio dallo spaventoso terremoto di Avezzano che provoca nel solo paese nat\u00eco dello scrittore oltre 3\u00a0500 vittime; muoiono sotto le macerie la madre e altri numerosi suoi familiari; Secondino riesce a salvarsi con il fratello Romolo, il pi\u00f9 piccolo della famiglia. Il dramma personale del non ancora quindicenne Silone lo segner\u00e0 per tutta la vita e trasparir\u00e0 anche nella sua produzione letteraria, come ricorda Richard W. B. Lewis: \u00abIl ricordo del terremoto erompe dalle sue pagine con lo stesso significato che per Dostoevskij ebbe l'esperienza di scampare all'ultimo minuto dall'esecuzione capitale\u00bb.\nCos\u00ec scrive al fratello, alcuni mesi dopo il sisma, di ritorno dal Seminario di Chieti (dove studiava) al paese natale distrutto:\nL'incontro con Don Orione.\nNei drammatici giorni che seguono il tremendo sisma, i due fratelli Tranquilli vengono affidati alle cure della nonna materna Vincenza che riuscir\u00e0 ad ottenere per il maggiore l'assistenza del Patronato Regina Elena e il successivo trasferimento in un collegio romano nei pressi del cimitero del Verano, da cui Silone fugge dopo poco tempo e per tale motivo ne viene poco dopo espulso.\n\u00c8 un prete che molto si era speso per i disastrati del terremoto a concedere asilo a Silone e al suo amico Mauro Amiconi, destinando i due giovani presso un collegio di Sanremo; il sacerdote si chiama don Luigi Orione che da quel momento avr\u00e0 sempre un occhio benevolo per i due fratelli.\nCos\u00ec Silone ricorder\u00e0 pi\u00f9 avanti l'incontro con quello che defin\u00ec \u00abuno strano prete\u00bb:\nL'anno successivo, da Sanremo, il giovane Silone viene trasferito nel collegio \"San Prospero\" di Reggio Calabria, anch'esso gestito da don Orione, sia a causa della sua cagionevole salute sia per il suo carattere irrequieto e insofferente alla disciplina.\nDurante i suoi frequenti ritorni a Pescina, Silone inizia a partecipare attivamente alle vicende del paese, la cui popolazione \u00e8 afflitta dai problemi sociali, accentuatisi nel post-terremoto; in una delle piccole \"rivoluzioni\" che si consumano nel paese marsicano e a cui lo scrittore prende parte (una sorta di lotta contro i locali Carabinieri venuti a trarre in arresto tre soldati in licenza per questioni di gelosia), Silone rimedia un processo e una condanna a mille lire di ammenda.\nFrattanto non si interrompe il rapporto con il sacerdote (che nel frattempo si occupa anche del fratello minore Romolo destinandolo al collegio di Tortona) con il quale Silone intrattiene un costante rapporto epistolare.\nLe prime esperienze politiche.\nDopo aver appreso alcune notizie circa ruberie e malversazioni da parte delle autorit\u00e0 che avevano colpito alcuni paesi della Marsica nel periodo del dopo-terremoto, Silone si fa paladino delle ingiustizie patite da quei \"cafoni\" (che descriver\u00e0 con passione nel suo capolavoro letterario) e decide di inviare una circostanziata denuncia all'Avanti!, tramite tre lettere pubblicate sul \"foglio\" socialista ma che non producono gli effetti sperati.\nSi iscrive quindi alla Lega dei Contadini e, alla fine del 1917, la sua scelta politica pu\u00f2 dirsi compiuta con l'abbandono degli studi e del paese natale per recarsi a Roma, dove si iscrive alla Unione Giovanile Socialista, aderendo alle idee propugnate durante la Conferenza di Zimmerwald (1915).\nSi avvicina alla politica in un periodo tra l'altro di grande travaglio per il Partito Socialista Italiano, diviso com'era tra riformisti e rivoluzionari (questi ultimi avevano trovato il loro punto di riferimento nel bolscevismo della Rivoluzione russa del 1917) inserendosi, nell'ambito della contesa tra le due correnti, in una posizione vicina a quella di sinistra, allineato alle posizioni dei suoi due esponenti principali, Amadeo Bordiga e Antonio Gramsci.\nSilone e il Partito Comunista.\nNel 1919 diviene segretario dell'Unione Socialista romana e viene successivamente schedato dalla questura come sovversivo. Il 15 gennaio 1921 \u00e8 uno degli oratori, a nome dei giovani socialisti, al XVII Congresso del partito che si tiene al Teatro Goldoni di Livorno e che sancisce la spaccatura del partito, con la conseguente convocazione di un congresso costitutivo di un nuovo partito, guidato da Gramsci e Bordiga, in cui Silone entra tra i fondatori: il Partito Comunista d'Italia.\n\u00c8 tra i delegati del partito al congresso della Terza Internazionale che si tiene a Mosca ed \u00e8 l\u00ec che conosce Lenin, ricavandone impressioni che si manterranno a lungo nella sua memoria; dell'incontro con il rivoluzionario russo, dir\u00e0 quasi cinquant'anni dopo:\nMa Silone rimase anche subito deluso dall'incapacit\u00e0 di dialogo dei bolscevichi (Lenin compreso) saliti al potere, appena ebbe modo, a Mosca, di conoscerli da vicino:\nEntra nelle simpatie di Bordiga che gli affida sovente incarichi esterni, come il controllo dei congressi locali del partito, su cui Silone stende puntuali relazioni e inizia a eseguire per conto del partito molte missioni politiche all'estero.\nNel periodo in cui il fascismo inizia la sua scalata al potere (1922), Silone \u00e8 a Trieste, impiegato nella redazione de \"Il Lavoratore\", giornale che per la sua propaganda politica comunista viene pi\u00f9 volte sottoposto a minacce e attentati da parte dei fascisti; nella citt\u00e0 giuliana vive il suo rapporto sentimentale con Gabriella Seidenfeld, ebrea fiumana di origine ungherese conosciuta un anno prima durante uno dei suoi frequenti viaggi politici all'estero. Alla fine dell'anno, in seguito all'opera repressiva sempre pi\u00f9 intensa, che colpisce tra i tanti, anche il suo giornale, Silone viene arrestato.\nUscito di prigione, col nome di battaglia di \"Romano Simone\" parte per Berlino, luogo di rifugio di numerosi esuli politici in fuga dall'ondata di arresti che, in quei primi mesi del 1923, colpisce duramente l'organizzazione comunista; subito dopo per\u00f2, l'Internazionale Giovanile lo invia in missione in Spagna, dove Silone si dedica a fare il corrispondente di un giornale dei comunisti francesi e in seguito a un foglio di comunisti catalani di Barcellona, ma la sua sovraesposizione non gli consente una pi\u00f9 lunga permanenza e riesce a farsi liberare in extremis da un arresto, grazie ai buoni uffici di una suora; non va bene invece alla sua Gabriella, che deve subire un periodo di detenzione a Madrid.\nVive per un periodo a Parigi, citt\u00e0 nella quale \u00e8 redattore del giornale \"La Riscossa\" e qui ritrova la compagnia di Gabriella, ma, ancora una volta, a causa della sua intensa attivit\u00e0 politica, viene notato dalla polizia francese, arrestato ed estradato in Italia, dove fa ritorno all'inizio del 1925.\nControllato dalla polizia, si rifugia nella sua Pescina dove conduce una vita ritirata, ma non per questo meno densa di contatti con il partito nel quale inizia ad avvicinarsi alle posizioni filo-moscovite di Gramsci e per il quale inizia a lavorare, voluto proprio da Gramsci, con incarichi alla \"Commissione stampa e propaganda\".\nNel periodo che segue la morte di Lenin, e dopo un nuovo soggiorno moscovita, Silone prende sempre pi\u00f9 atto con orrore del regime totalitario che Stalin sta instaurando in Russia; un regime in cui, come scriver\u00e0 pi\u00f9 tardi in \"Uscita di sicurezza\", ogni divergenza di opinione col gruppo dirigente \u00abera destinata a concludersi con l'annientamento fisico da parte dello stato\u00bb.\nNel 1926, in seguito al giro di vite del regime fascista, il Partito Comunista entra nella clandestinit\u00e0, trasferendo la segreteria politica a Sturla; qui, con Camilla Ravera e altri esponenti del partito, si trasferisce anche Silone, prendendo alloggio in un edificio da lui ribattezzato \"la casa dell'ortolano\" (per l'orto incolto antistante che funge da copertura) e da dove inizia a occuparsi di far stampare l'Unit\u00e0 e di tenere i contatti con le organizzazioni di base.\nNel maggio del 1927 viene inviato come delegato all'VIII Plenum dell'Internazionale e si reca a Mosca con Palmiro Togliatti. Da questa nuova esperienza russa esce amareggiato, sia per il malanimo serpeggiante contro la delegazione italiana, sia per la piega che prende il congresso che decreta l'espulsione di Grigorij Zinov'ev, critico verso lo stalinismo, cui seguir\u00e0 qualche tempo dopo quella pi\u00f9 clamorosa di Lev Trotsky.\nL'arresto del fratello Romolo (1928) e la sua odissea in carcere (vedi nota a lato) lasciano il segno in Silone che negher\u00e0 anche negli anni successivi che il fratello si sia mai iscritto al Partito Comunista, nonostante le conferme di Romolo stesso e di altre testimonianze accreditate.\nIntanto il centro estero del partito si trasferisce in Svizzera e Silone sceglie l'esilio prima a Lugano e successivamente nella pi\u00f9 sicura Basilea; dalla Svizzera compie tuttavia numerose sortite in Italia, dove rischia pi\u00f9 volte l'arresto, riuscendo sempre a cavarsela, in un'occasione anche grazie al provvidenziale intervento di don Orione.\nDopo l'espulsione di Angelo Tasca dal partito, colpevole di aver sposato una linea eccessivamente anti-stalinista e la successiva frattura del gruppo dirigente con i \"dissidenti\" Pietro Tresso, Alfonso Leonetti e Paolo Ravazzoli che contrastano la pragmatica linea togliattiana ormai ripiegata su quella di Stalin, Silone \u00e8 sospettato di aver sposato le posizioni del \"gruppo dei tre\". Conseguentemente alla vittoria di Stalin a Mosca il 9 giugno 1930, i tre vengono espulsi dal partito. Poco dopo tocca a Silone, che apprende la notizia della sua espulsione il 4 luglio 1931 tramite un comunicato del Partito comunista svizzero, mentre si trova nel sanatorio di Davos per curare la tisi che lo tormenta da anni. Indro Montanelli ha ricostruito come segue i passaggi di questa vicenda:\nAmareggiato e disgustato ormai dalla politica, Silone rinuncia praticamente a difendersi dalle accuse che gli vengono mosse, tra le quali quella di essere un trotskista, e conclude cos\u00ec la sua avventura nel Partito Comunista. Spiegher\u00e0 poi:\nNel 1990 il PCI, nell'ambito del percorso che l'avrebbe portato a trasformarsi nel Partito Democratico della Sinistra, rivalut\u00f2 la figura di Silone.\nIl successo letterario.\nInizia un periodo molto buio per Silone. Fuori dal partito per cui si era speso per tanti anni, ammalato, esule braccato e ricercato e privo di mezzi di sostentamento tanto pi\u00f9 che gli vengono anche a mancare i contributi del partito e moralmente provato dal dramma del fratello, trova inaspettatamente una via d'uscita allo stato di prostrazione in cui \u00e8 precipitato e che sar\u00e0 la sua fortuna: la letteratura.\nNel 1929-30 soggiorna in Svizzera, a Davos e ad Ascona, nel 1931 trascorre buona parte dell\u2019anno tra Davos e la residenza di Comologno \u201cLa Barca\u201d, dove ha accettato l\u2019ospitalit\u00e0, come altri esuli antifascisti, nella casa di propriet\u00e0 della coppia di antifascisti svizzeri formata dall\u2019avvocato Vladimir Rosembaum e dalla pianista, traduttrice, scrittrice, Aline Valangin, in pochi mesi scrive il suo capolavoro letterario, \"Fontamara\" dandogli il nome di un immaginario paesino dell'Abruzzo, con luoghi presi dalla memoria dell'infanzia pescinese dell'autore e che narra della vicenda di umili contadini, i \"cafoni\" appunto, in rivolta contro i \"potenti\" per un corso d'acqua deviato che irrigava le loro campagne. Il romanzo, che rappresenter\u00e0 uno dei casi letterari del secolo, viene pubblicato soltanto nel 1933 a Zurigo, dove nel frattempo Silone si trasferisce entrando in contatto con l'ambiente fervido culturalmente che la citt\u00e0 offre anche grazie alla presenza di numerosi rifugiati politici in cui spiccano importanti artisti, intellettuali, letterati. Cos\u00ec lo scrittore sulla genesi del romanzo:\nDal 1931 al 1933, dirige la rivista in lingua tedesca \"Information\", da lui stesso fondata e attorno alla quale raccoglie oltre settanta illustri firme della letteratura e dell'arte, cosa che gli consente anche di interessarsi alle nuove tendenze dell'architettura e del design d'avanguardia, essendo entrato in contatto con gli artisti seguaci della Bauhaus.\nNel periodo del suo soggiorno zurighese (che si protrarr\u00e0 sino a dopo la fine del conflitto bellico), Silone \u00e8 molto attivo sul fronte culturale collaborando con una piccola casa editrice (\"Le nuove Edizioni di Capolago\") che pubblica principalmente scritti di autori emigrati; intreccia una breve ma intensa relazione con la scrittrice e psicanalista Aline Valangin, che lo aiuta molto con le sue conoscenze nella pubblicazione del suo romanzo, mentre nel frattempo si era andata affievolendo quella con Gabriella Seidenfeld cui, tuttavia rimarr\u00e0 molto legato anche dopo la rottura sentimentale.\nNel 1934 esce \"Il fascismo. Origini e sviluppo\" (titolo originale in lingua tedesca, \"Der Faschismus\"), un saggio politico e l'anno seguente \"Un viaggio a Parigi\", raccolta di racconti di stampo satirico scritti per un giornale svizzero.\nNel 1936 \u00e8 la volta del romanzo \"Pane e vino\" (che diventer\u00e0 nella versione successiva pubblicata da Arnoldo Mondadori Editore nel 1955, \"Vino e pane\"), pubblicato a Zurigo l'anno successivo, in cui lo scrittore presenta una vicenda fortemente emblematica che ha numerosi punti di contatto autobiografici (il comunista Pietro Spina che rientra in Italia per scatenare una sollevazione dei contadini marsicani contro i fascisti).\nNumerosi, come erano stati del resto per \"Fontamara\", sono gli elogi tributati a Silone anche per questo romanzo, ovviamente di intellettuali stranieri tra i quali spiccano Thomas Mann e Albert Camus; quest'ultimo recensisce cos\u00ec l'ultimo romanzo siloniano:\nGrazie al nuovo successo letterario Silone diviene ormai stabilmente intellettuale di primissimo piano nella vita culturale europea e, in particolare animatore di quella svizzera; incrementa la sua attivit\u00e0 di denuncia sia contro il regime mussoliniano sia contro quello staliniano sovietico, arrivando per quest'ultimo a parlare di \"fascismo rosso\", insofferente com'\u00e8, per carattere e formazione, ai dogmi ideologici dominanti e spinto dalla sua fede autentica per la libert\u00e0 e per la vera giustizia.\nViene invitato, in questi anni, a collaborare con importanti riviste politiche ma Silone, ancora toccato dall'esperienza dell'uscita dal partito, non accetta n\u00e9 la proposta di Carlo Rosselli a scrivere sulla rivista del suo movimento Giustizia e libert\u00e0 e a cui risponde di essere \u00abuno che \u00e8 fuori da ogni organizzazione e fuori vuole restare\u00bb, n\u00e9, pi\u00f9 tardi all'invito rivoltogli dagli intellettuali tedeschi filo-sovietici di \"Das Wort\", rivista diretta da Bertolt Brecht.\n\u00c8 anche dalle considerazioni sul \"fascismo rosso\" che scaturisce il suo nuovo saggio \"La scuola dei dittatori\", anomalo nella struttura narrativa (\u00e8 infatti un dialogo fra tre personaggi, con un'impronta fortemente ironica e sarcastica) che viene pubblicato in tedesco nel 1938 e che \u00e8 subito tradotto in Inghilterra e negli Stati Uniti, risentendo per\u00f2 molto in termini di diffusione per la mancata edizione francese e per le proibizioni in Germania, in Austria, oltre che, ovviamente in Italia dove approder\u00e0 solo nel 1962, pubblicato da Arnoldo Mondadori Editore.\nPure del 1938 \u00e8 uno scritto pubblicato a Londra (solo nel 1949 stampato in Italia dalla rivista \"Il Ponte\" con il titolo di \"Nuovo incontro con Giuseppe Mazzini\") in cui Silone pone l'accento su alcuni aspetti peculiari del pensiero mazziniano ai quali sovente dar\u00e0 forma nei suoi romanzi e nei suoi scritti.\nL'anno seguente Silone si riavvicina, per la prima volta dopo la traumatica uscita dal Partito Comunista, alla politica, sebbene soltanto sotto forma di considerazioni scaturite in un'intervista concessa a una rivista della sinistra radicale americana; per Silone \u00e8 necessario ripartire da un socialismo pi\u00f9 autentico per poter costruire la cosiddetta \"terza via\", in antitesi alle democrazie e ai fascismi dell'epoca.\nDopo un mandato di cattura con richiesta di estradizione al governo elvetico fatta pervenire dall'Italia, sebbene non andata a buon fine per il diniego svizzero che impone allo scrittore solo un divieto di esercitare propaganda politica, Silone anche in concomitanza con l'entrata in guerra del suo Paese, entra a far parte del Centro Estero del Partito Socialista, diventandone segretario col nome clandestino di \"Sormani\".\nGli anni della guerra.\nNel 1941 esce in tedesco \"Il seme sotto la neve\", poi pubblicato l'anno seguente dalle \"Nuove Edizioni di Capolago\" a Lugano, in lingua italiana, nonostante i tentativi del governo elvetico, su pressioni della Legazione italiana a Berna, di sottoporre il romanzo a tagli censori. La vicenda narrata sembra essere la naturale prosecuzione di \"Pane e vino\" e il romanzo frutta a Silone giudizi estremamente lusinghieri, soprattutto dalla stampa e dalla critica letteraria straniera.\nNel dicembre dello stesso anno Silone conosce a Zurigo Darina Laracy, giovane corrispondente irlandese del New York Herald Tribune; dal primo incontro avvenuto in una nota biblioteca della citt\u00e0 svizzera, passando per la successiva frequentazione sino alle nozze celebrate a Roma quattro anni pi\u00f9 tardi, Darina rester\u00e0 compagna inseparabile di Silone sino alla morte di lui.\nNel 1942 a una conferenza dal titolo \"Situazione degli ex\", Silone illustra le sue idee a un folto gruppo di esponenti politici svizzeri e tedeschi, attaccando il marxismo la cui involuzione dogmatica \u00e8, per lo scrittore, \u00abuna delle tragedie della nostra epoca\u00bb, riscoprendo l'eredit\u00e0 cristiana e auspicando il federalismo per l'Europa alla fine del conflitto; parla inoltre del cosiddetto \"Terzo Fronte\" che si contrappone sia al fascismo sia all'ingerenza delle democrazie alleate, lanciando l'omonima testata di una rivista che assume come parola d'ordine la formula gandhiana della \"disobbedienza civile\". Redige inoltre \"Il manifesto per la disubbidienza civile\", pubblicato sul foglio \"Il Terzo Fronte. Organo del Partito Socialista Italiano\".\nA causa del suo eccessivo esporsi le autorit\u00e0 elvetiche dispongono il suo arresto, avvenuto il 14 dicembre 1942 con l'accusa di \"illecito svolgimento di attivit\u00e0 politica\", ma il provvedimento di espulsione emesso in seguito alla richiesta di estradizione inoltrata dal governo italiano non verr\u00e0 mai eseguito; Silone infatti viene prima internato per motivi di salute a Davos, quindi a Baden, dove rester\u00e0 sino alla fine della sua permanenza in Svizzera.\n\u00c8 del 1944 la riduzione teatrale di \"Pane e Vino\" e prende il titolo di \"Ed egli si nascose\" pubblicato prima in tedesco e quindi in inglese grazie alla traduzione di Darina; in Italia il dramma appare solo l'anno successivo pubblicato dalla Editrice Documento.\nDal 1\u00ba febbraio 1944 diventa direttore della nuova edizione della rivista l\"'Avvenire dei lavoratori\", vecchio foglio di Zurigo, uscito in veste rinnovata e che Silone anima con interessanti dibattiti culturali, scrivendo gran parte degli articoli e scegliendo i temi da trattare; parallelamente collabora con un'altra rivista, \"Libera Stampa\", giornale d'ispirazione socialista del Cantone Ticino.\nIl ritorno in patria.\nIl 13 ottobre 1944 Silone rientra in Italia, dopo anni di esilio, atterrando con un piccolo aereo militare americano all'aeroporto di Capodichino di Napoli; trascorre la notte a Caserta e il giorno dopo \u00e8 a Roma dove si vede con Pietro Nenni. Cos\u00ec il leader socialista annoter\u00e0 nel suo diario, ricordando l'incontro:\nDopo la Liberazione e il difficile ritorno del Paese alla normalit\u00e0 post-bellica, lo scrittore pescinese inizia la sua attivit\u00e0 culturale anche in Italia, mostrando subito alcuni lati del suo anticonformismo, prendendo posizione contro l'antifascismo di facciata e manifestando la sua contrariet\u00e0 a ogni epurazione (a tal proposito pubblica sull\"'Avanti!\" un articolo dall'eloquente titolo \"Superare l'antifascismo\").\nPer Silone la politica \u00e8 indissociabile dalla cultura e le sue analisi acute e profonde si manifestano sia in saggi pubblicati su varie riviste, sia anche attraverso la partecipazione attiva a interessanti iniziative culturali (\u00e8 presidente dell'Associazione Nazionale \"Amici dell'Universit\u00e0\" e fonda con la moglie il \"Teatro del Popolo\").\nNel dicembre 1945 Silone \u00e8 nominato direttore dell'edizione romana dell\"'Avanti!\", dopo aver sottoscritto, assieme a Sandro Pertini, la mozione vincitrice del primo congresso socialista; manterr\u00e0 l'incarico sino all'estate dell'anno successivo. Viene quindi invitato a Londra assieme a Nenni, dal Partito Laburista per le discussioni informali sul trattato di pace; qui conosce George Orwell con cui si incontra pi\u00f9 volte.\nNel 1946 fonda e dirige il periodico (prima quindicinale, poi trasformato in settimanale) \"Europa socialista\", al quale dedica notevoli energie e larga parte del suo tempo, tanto da vedersi costretto a rinunciare all'incarico di ambasciatore italiano a Parigi. La linea editoriale che Silone d\u00e0 al periodico, riprendendo di fatto la battaglia politica e culturale condotta con l\"'Avvenire dei Lavoratori\", si prefigge principalmente di rivendicare l'autonomia socialista dal PCI, di analizzare il rapporto tra politica e cultura e di lanciare il tema dell'unit\u00e0 europea.\nImpegno politico e culturale.\nPrende parte alla \"battaglia\" politica all'interno del Partito Socialista, di cui fa parte, muovendosi sul piano della contestazione alla linea affine al PCI e per rivendicare l'autonomia socialista; innovative per l'epoca sono anche le sue posizioni di apertura verso la Chiesa: nel 1948 si schiera contro il Fronte popolare voluto da Nenni e l'insuccesso elettorale dei socialisti gli d\u00e0 ragione. Sono le premesse della sua nuova delusione politica che maturer\u00e0 nella breve esperienza del Partito Socialista Unitario fondato nel dicembre 1949, dalla confluenza della corrente autonomista del PSI di Giuseppe Romita, con la corrente di sinistra del Partito Socialista dei Lavoratori Italiani (PSLI). Sempre nel 1948 aveva sottoscritto, assieme a numerosi altri intellettuali e uomini di cultura, il manifesto \"Europa cultura e libert\u00e0\".\nIntanto, per la prima volta la critica italiana sembra iniziare ad accorgersi del valore dello scrittore abruzzese, apprezzatissimo all'estero, ma ancora poco valutato in patria; significativo \u00e8 il giudizio di Geno Pampaloni che afferma, agli inizi del 1949:\nNello stesso anno \"Fontamara\" esce sulla grande scena editoriale, pubblicato da Arnoldo Mondadori Editore, cui Silone era approdato e con cui rimarr\u00e0 legato sino alla fine della sua produzione letteraria, seguito dalla seconda edizione de \"Il seme sotto la neve\" e dal suo primo romanzo del dopoguerra.\nIl nuovo romanzo, \"Una manciata di more\", uscito nel 1952, \u00e8 un vero e proprio atto d'accusa all'establishement comunista che per Silone appare ormai fagocitato nell'orbita sovietica avendo perso ogni contatto con i problemi reali della classe operaia. Mentre all'estero, come ormai di consueto, numerose sono le critiche positive che accolgono l'uscita del romanzo (che verr\u00e0 tradotto in oltre dieci lingue), in Italia, come era prevedibile scoppiano le polemiche; duri attacchi vengono riservati allo scrittore dalle colonne dell'Unit\u00e0, di Rinascita e dell'Avanti!, cui seguiranno le altrettanto dure schermaglie verbali fra lo scrittore e Togliatti.\nNel 1953, in un clima politico animato da un dibattito interno e internazionale piuttosto rovente, Silone \u00e8 convinto da Giuseppe Saragat a candidarsi alle elezioni politiche nelle liste del PSDI, ricavandone un insuccesso personale; primo dei non eletti nella XX circoscrizione (L'Aquila, Chieti, Pescara, Teramo), ottiene appena 320 voti nella sua Pescina. Da quel momento si allontana in modo definitivo dalla politica attiva.\n\u00c8 presidente della giuria alla Mostra del cinema di Venezia del 1954 e l'impegno appassionato nell'Associazione per la libert\u00e0 della cultura di cui lo scrittore abruzzese \u00e8 uno dei principali animatori e dai cui soci viene soprannominato col termine gandhiano di \"mahatma\" (grande anima) lo porta a frequenti viaggi all'estero, durante i quali partecipa a conferenze e dibattiti assieme a personaggi del calibro di Jean Paul Sartre (cui Silone era in quel momento vicino, cos\u00ec ancor maggiormente alle idee di Simone Weil).\nDopo l'uscita della nuova edizione di \"Vino e pane\", rimaneggiata e ampliata, secondo la consuetudine propria di Silone, di riadattare alcune sue opere con revisioni e aggiornamenti, fonda con Nicola Chiaromonte la rivista \"Tempo presente\" (aprile 1956), rispondendo alla necessit\u00e0 di portare in stampa un foglio culturale slegato dagli apparati dei partiti e indipendente dalle pressioni politiche e ideologiche. La rivista verr\u00e0 considerata dalla storica e giornalista inglese Francis Stonor Saunders (in \"La guerra fredda culturale. La Cia e il mondo delle lettere e delle arti\"), destinataria di finanziamenti della CIA attraverso l'Associazione per la libert\u00e0 della cultura, sebbene lo stesso Silone dichiarer\u00e0 di esserne all'oscuro e di aver appreso la provenienza dei fondi solo nel 1967.\nIn seguito alla Rivoluzione ungherese del 1956, simpatizza per i rivoltosi di Budapest dirigendo il giornale magiaro d'Italia \"Olaszorszagi Magyar Ujsag\" e pubblica sul giornale francese \"L'Express\", nel dicembre 1956, il saggio \"La lezione di Budapest\", in cui, tra l'altro, attacca duramente l'atteggiamento di Togliatti che per lo scrittore nei confronti dei fatti ungheresi ha dimostrato di essere:\nPrende parte attivamente, sempre nel 1956, alla battaglia di opinione in favore del sociologo triestino Danilo Dolci, schieratosi al fianco dei contadini a Partinico e ivi arrestato pretestuosamente.\nSpunti autobiografici e impianto scenico ancora una volta \"abruzzese\" caratterizzano il nuovo romanzo dello scrittore che vede le stampe nel 1956: \"Il segreto di Luca\". In aggiunta a questi temi, ormai classici nella narrativa siloniana, va segnalato per questo romanzo un approccio diverso, se non altro per la presenza di una storia d'amore, tematica sinora estranea alla produzione letteraria dell'ex-esule.\nPartecipando a Rodi, dal 6 all'11 ottobre 1958 a un importante seminario dal titolo \"Governi rappresentativi e libert\u00e0 pubbliche nei nuovi stati\" incentrato su temi di politica internazionale, ma dal cui pulpito lo scrittore lancia un segnale alla politica italiana, Silone inizia la sua \"battaglia\" ideale contro i partiti e la politicizzazione dell'intera vita pubblica nazionale.\n\"Cristiano senza chiesa\".\nCon una lucidit\u00e0 di analisi in grado di precorrere i tempi, Silone inizia a parlare gi\u00e0 in quegli anni di regime partitocratico, affermando che \u00abdato che il vero centro del potere reale \u00e8 fuori dal parlamento, negli Esecutivi dei partiti, sarebbe pi\u00f9 esatto dire che noi viviamo in un regime di partitocrazia\u00bb. Dalla polemica contro gli apparati dei partiti, prende le mosse, sfociando in una dura presa di posizione nel corso della riunione \"Amici del mondo\" del 1959 tenuta in occasione del trentennale del Concordato, l'analisi delle intromissioni della Chiesa nella vita politica italiana che esercita per Silone un decisivo controllo sul principale partito italiano, la DC.\nCome si era dimostrato \"socialista senza partito\", cos\u00ec Silone manifesta la sua insofferenze per le gerarchie ecclesiastiche, autodefinendosi anche \"cristiano senza chiesa\"; fautore di un cristianesimo capace di ripercorrere la sua storia per tornare alla purezza del messaggio evangelico delle origini, l'intellettuale abruzzese matura, gi\u00e0 negli ultimi anni cinquanta le sue convinzioni che lo porteranno a scrivere alla fine del decennio successivo uno dei suoi libri di maggior successo di critica. Il \"socialismo cristiano\" di Silone non ammette compromessi con sovrastrutture e apparati; di lui cos\u00ec scriveranno i critici:\u00abLa corruzione della religione era tra le cose che pi\u00f9 lo ferivano e lo muovevano a sdegno\u00bb\nNel maggio del 1960 viene pubblicato \"La volpe e le camelie\", romanzo che si presenta come rifacimento di un vecchio racconto inserito ne \"Il viaggio a Parigi\", dal titolo \"La volpe\", opera forse non tra le sue pi\u00f9 conosciute ma che, nonostante alcune critiche espresse dall'editore Alberto Mondadori riuscir\u00e0 a vendere nella sua seconda edizione (1964), oltre 70\u00a0000 copie.\nL'anno seguente prende parte a un convegno sulla letteratura araba contemporanea, di cui la rivista \"Tempo presente\" \u00e8 tra gli organizzatori e intraprende un viaggio con la moglie nel Medio Oriente. Visitando la Terra Santa, definisce quei luoghi, cos\u00ec simili a quelli dei suoi romanzi, \u00abpaesaggio dell'anima\u00bb.\nNel 1962, dopo l'uscita della terza edizione de \"Il seme sotto la neve\" e de \"La scuola dei dittatori\", saggio analitico del fascismo e pi\u00f9 in generale dei totalitarismi, inizia la sua collaborazione con Il Resto del Carlino, su pressante invito di Giovanni Spadolini, proprio mentre le fortune economiche di \"Tempo presente\" iniziano a creare enormi difficolt\u00e0 a Silone e Chiaromonte che riusciranno comunque a far uscire la rivista sino al 1968.\nNel 1963 diventa addetto culturale dell'ambasciata statunitense a Roma, nonostante le polemiche che c'erano state sui presunti finanziamenti occulti americani alla rivista \"Tempo presente\", peraltro sdegnosamente smentite da Silone, vincendo per la prima volta una sorta di scetticismo a impegnarsi con gli americani stessi, che pur lo stimavano notevolmente come scrittore da un lato ma che lo avevano accusato di maccartismo dall'altro.\nIl riconoscimento della critica.\nIl 1965 \u00e8 l'anno di pubblicazione di \"Uscita di sicurezza\". \u00c8 questa l'opera che inizia a dargli i primi reali riconoscimenti della critica italiana. Lo scrittore, sin dai tempi di \"Fontamara\", apprezzatissimo e valutato positivamente all'estero, non aveva avuto che scarni riconoscimenti in Italia dove la critica lo bollava abbastanza sbrigativamente come autore della letteratura del \"fuoriuscitismo\" e incline a un atteggiamento moralistico e dallo scarso valore artistico.\nCon \"Uscita di sicurezza\", che si presenta come una sorta di \"diario politico\" ci si rende conto di avere a che fare con un personaggio diverso e non mancano le autocritiche di chi in passato lo aveva osteggiato.\nA quest'opera di riabilitazione, ancorch\u00e9 tardiva, sfuggono tuttavia gli intellettuali di ispirazione marxista che, nonostante la coraggiosa presa di posizione in favore di Silone di Carlo Bo, non gli consentono di prendere parte al Premio Viareggio di quell'anno; significativa \u00e8 la frase che, secondo alcuni, avrebbe pronunciato il presidente del premio letterario, Leonida R\u00e9paci che, parlando di \"Uscita di sicurezza\" e caldeggiando la sua esclusione dal premio letterario, avrebbe affermato espressamente: \u00abNon si pu\u00f2 premiare un libro che offende la memoria di Togliatti\u00bb.\nMolto pi\u00f9 benevoli rispetto al passato si dimostrano invece i critici di ispirazione cattolica, che accolgono l'opera se non altro con compassata assenza di preconcetti. All'estero invece si continua a osannare lo scrittore abruzzese; cos\u00ec parla di Silone nel 1969, Irwing Howe:\u00abOgni sua parola sembra avere una qualit\u00e0 speciale, un'impronta di fraterna, disincantata umanit\u00e0. \u00c8 veramente un po' un mistero che la critica letteraria con tutte le sue solennit\u00e0, non ha mai ben penetrato: che un uomo, scrivendo cos\u00ec semplicemente e senza pretese, possa far sentire come inconfondibilmente suo tutto ci\u00f2 che pubblica\u00bb e lo elogia anche Bertrand Russell accostandolo alle grandi personalit\u00e0 italiane di sempre.\nA testimoniare il grande senso di autonomia del pensiero siloniano, ecco quanto il pescinese scrive in \"Uscita di sicurezza\", a proposito del concetto di libert\u00e0, in lui sempre molto forte, sino a sfiorare per alcuni versi l'anarchismo:\nNel 1966 riceve la laurea \"honoris causa\" a Yale, negli Stati Uniti e sempre in quell'anno la RAI manda in onda una riduzione teatrale di \"Ed egli si nascose\" e un telefilm tratto da \"La volpe e le camelie\". La popolarit\u00e0 di Silone, dopo anni di ostracismo, inizia a lievitare.\nIl Super Campiello.\nMa la consacrazione definitiva di Silone in patria, ancorch\u00e9 tardiva, giunge con il 1968, anno in cui esce \"L'avventura d'un povero cristiano\", il suo ultimo libro pubblicato in vita. Si tratta di uno scritto che reinterpreta, attualizzandola, la vicenda di Celestino V, forse il papa del \"gran rifiuto\" dantesco. Per approfondire le vicende del papa-eremita, Silone aveva lavorato alacremente per oltre un anno nel suo Abruzzo, tra Sulmona, Avezzano, L'Aquila e Pescasseroli con ricerche di documenti d'archivio e nonostante alcuni seri problemi di salute (fu ricoverato anche in ospedale).\nNella prima parte del libro lo scrittore pescinese ricostruisce proprio il suo percorso in terra d'Abruzzo, di cui decanta il sentore di quella purezza dell'ideale cristiano cui si sente profondamente legato. Cos\u00ec Silone descrive la Maiella, il monte che fece da scenario alle vicende di Pietro Celestino, narrate nel libro:\n\"L'avventura d'un povero cristiano\" \u00e8 un successo editoriale e di critica e grazie al libro Silone vince nel maggio del 1968, a Udine, il Premio Moretti d'Oro e il 3 settembre gli viene conferito a Venezia il Super Campiello. Lo scrittore, colpito ancora da un'indisposizione non pu\u00f2 presenziare alla cerimonia di premiazione all'Isola di San Giorgio, ma si collega da casa grazie alla RAI.\nLa critica \u00e8 quasi unanime nel considerare l'ultimo lavoro letterario prodotto come il punto pi\u00f9 alto dell'intera produzione siloniana; la stampa comunista sembra invece continuare a ignorarlo. Il libro ricever\u00e0, quattro anni dopo la morte dello scrittore, anche il Campiello d'Oro dei vent'anni (1982).\nIl 31 agosto 1969 l\"'Avventura\" trova la sua dimensione teatrale, peraltro presente volutamente nel testo, con la messa in scena del dramma celestiniano a San Miniato; seguir\u00e0 una seconda rappresentazione il 21 gennaio 1971 ad Ancona.\nMa il 1968, anno di successi personali per Silone, oltre che di stravolgimenti politici che non lasciano indifferente lo scrittore, \u00e8 anche l'anno in cui si chiude l'esperienza di \"Tempo presente\" che, per difficolt\u00e0 economiche, sospende le sue pubblicazioni.\nGli ultimi anni.\nIl 19 marzo 1968 Silone \u00e8 insignito del \"Premio internazionale di letteratura\" a Gerusalemme; l'anno seguente, in occasione del suo settantesimo compleanno, riceve numerose attestazioni di stima con articoli sui principali quotidiani italiani, con la pubblicazione di saggi e studi sullo scrittore e con un numero speciale della rivista \"Il Dramma\" che raccoglie testimonianze di scrittori e intellettuali di tutto il mondo e su cui lo stesso R\u00e9paci che, anni prima gli aveva negato il \"Premio Viareggio\", ora dice di lui: \u00ab\u00e8 uno dei massimi scrittori d'oggi ed \u00e8 una vergogna l'averlo tenuto per decenni nell'ombra\u00bb.\nGli viene conferita la laurea \"honoris causa\" all'Universit\u00e0 di Tolosa con la seguente motivazione: \u00abaver anticipato con la sua opera i problemi giovanili del maggio parigino\u00bb; a Parigi gli viene conferito nel 1971 il premio mondiale della letteratura \"Del Duca\" ma, dopo la premiazione \u00e8 colto da malore e viene ricoverato. I suoi problemi di salute, aumentati a partire dal 1972 non gli consentono pi\u00f9 frequenti spostamenti dalla sua casa romana di via Villa Ricotti dove vive con la moglie Darina, ma nonostante ci\u00f2 continua a partecipare a dibattiti intellettuali e a scrivere.\nNel 1974 viene pubblicato su \"Oggi e domani\", rivista pescarese, un suo racconto dal titolo \"Vita e morte di un uomo semplice\". Nel 1977 \u00e8 colpito da un'altra grave crisi del suo male, ma la moglie Darina lo porta a Fiuggi e il peggio viene scongiurato. Nello stesso anno Silone inizia a scrivere il suo nuovo romanzo, \"Severina\", una storia di una ragazza orfana allevata in un convento che assiste a un corteo operaio in cui viene ucciso un manifestante. Ma lo scrittore non riesce a completare il romanzo; dopo il suo ritorno a Roma infatti, Silone si aggrava e il viaggio verso la clinica Florissant di Ginevra sar\u00e0 l'ultimo della sua vita.\nIl 22 agosto 1978 Ignazio Silone muore nella clinica ginevrina e due giorni dopo le sue ceneri vengono trasportate a Pescina per essere poste nella tomba di famiglia. L'anno successivo le ceneri dello scrittore sono collocate nel luogo dove riposano tuttora, per adempiere alla sua richiesta:\nAveva detto qualche anno prima, in un'intervista in cui gli era stato chiesto se avesse paura della morte:\nTre anni dopo la morte del marito, nel 1981, Darina Laracy porta a termine il lavoro di revisione e completamento dell'ultimo romanzo, \"Severina\", e lo d\u00e0 alle stampe.\nNel 1990 gli viene attribuito il premio Procida-Isola di Arturo-Elsa Morante alla memoria.\nLe tematiche siloniane.\nCare a Silone sono senz'altro le tematiche di denuncia sociale e di impegno politico profondo di cui tutte le sue opere sono impregnate. Lo scrittore abruzzese \u00e8 tra i primi, assieme a una nutrita schiera di scrittori anglosassoni, ad affrontare le tematiche sociali all'interno della forma narrativa del romanzo; ma Silone \u00e8 portatore di tematiche contadine, laddove altri avevano invece analizzato il mondo operaio della societ\u00e0 post-industriale. Emblematico di tutto ci\u00f2 \u00e8 ovviamente \"Fontamara\", in cui la critica sociale emerge da uno sfondo di solidariet\u00e0 e piet\u00e0 cristiana, e accanto ad altri temi del periodo in cui il romanzo fu scritto, come lo spaccato della vita italiana nelle campagne nel periodo fascista, l'ignoranza dei \"cafoni\" e la loro assoluta distanza dalla politica, rappresentate con toni ora satirici ora pi\u00f9 amari e disincantati.\nForti sono state le ripercussioni che le vicende personali dello scrittore hanno avuto su tutta la sua produzione letteraria. L'uscita forzata dal Partito Comunista, dopo la disillusione dello stalinismo, l'assunzione di posizioni di intransigenza e di rifiuto del compromesso con qualsiasi sovrastruttura costituita, accanto al ritrovato impegno culturale e politico prima come antifascista, poi come portatore di ideali di \"socialismo cristiano\", hanno fatto emergere spunti fortemente autobiografici in opere come \"Pane e vino\", \"Il seme sotto la neve\" o \"Il segreto di Luca\".\nIl protagonista di \"Pane e vino\" ad esempio, il rivoluzionario Pietro Spina, si pone in forte antagonismo con il conformismo politico dello stesso partito in cui ha militato e da cui \u00e8 stato espulso, e cerca quindi, disilluso, di recuperare quegli ideali di libert\u00e0 e di solidariet\u00e0 umana che erano alla base del suo credo, con un tentativo di ritorno quasi utopistico ai valori elementari dell'uomo.\nGli schemi narrativi siloniani, fatti di un linguaggio semplice, per certi versi poco letterario, sono sovente costruiti sulla base della salda cultura contadina da cui l'autore proviene e sono talvolta il risultato delle narrazioni delle storie di vita, delle leggende, delle credenze popolari apprese in et\u00e0 giovanile nel suo Abruzzo. \u00c8 cos\u00ec ad esempio, che la rappresentazione quasi mitica dei \"cafoni\" fontamaresi, contrapposti in modo netto a tutte le altre componenti sociali, assume una valenza per certi aspetti inedita nella letteratura, essendo Silone il primo a presentare la realt\u00e0 contadina del Mezzogiorno d'Italia non pi\u00f9 come idilliaca e oleografica, ma amara, cruda e conflittuale, con tutto il suo disperato pathos di rassegnazione e di sacrificio. Cos\u00ec scrive ne \"Il seme sotto la neve\": \u00abLa verit\u00e0 non \u00e8 nella coscienza dei poveri, ma nella loro esistenza; essi vi sono murati, incorporati; da capo a piedi\u00bb.\nA conferma di ci\u00f2, \u00e8 significativo il giudizio di Gustav Herling il quale rileva che \u00abper Silone il metro di misura era la vita quotidiana, in particolare quella della regione dove era nato. L\u00ec era la vera fonte del suo modo di ragionare\u00bb.\nImportanti sono i temi legati alla religione nella produzione siloniana, in particolare la rielaborazione degli ideali cristiani alla luce del dilemma tra la disobbedienza all'autorit\u00e0 gerarchica costituita (la Chiesa) e la coscienza di chi crede. Il cristianesimo di Silone non \u00e8 dogmatico, ma \u00e8 ispirato ai valori primitivi dell'amore disinteressato, dell'abbattimento delle diseguaglianze sociali, della lotta incessante all'ingiustizia, della solidariet\u00e0, del rifiuto di ogni compromesso, come emerge in modo emblematico ne \"L'avventura d'un povero cristiano\", romanzo in cui l'autore presenta la figura di Celestino V come modello per il suo cristianesimo. Silone si rif\u00e0, in maniera utopica, alla figura del mistico Gioacchino da Fiore, come spiega in \"Uscita di sicurezza\": \u00abPresso i pi\u00f9 sofferenti, sotto la cenere dello scetticismo, non s'\u00e8 mai spenta l'antica speranza del Regno, l'antica attesa della carit\u00e0 che sostituisca la legge, l'antico sogno di Gioacchino da Fiore, degli Spirituali, dei Celestini\u00bb.\nArchivio.\nLe carte dello scrittore abruzzese sono conservate a Firenze presso la Fondazione di Studi Storici \"Filippo Turati\". Il fondo si compone di 44 buste, divise in 267 fascicoli, con una raccolta di fotografie e alcuni filmati.\nSia l'archivio sia la biblioteca costituita da quasi volumi catalogati, furono donati alla fondazione da Darina Laracy, il 23 settembre 1985; in particolare, la documentazione archivistica, riordinata e inventariata dallo stesso Silone quando era in vita, era stata definita \"di notevole interesse storico\" nel 1979, con provvedimento della Sovrintendenza archivistica per il Lazio.\nCasa museo Ignazio Silone.\nIl museo dedicato allo scrittore, ospitato inizialmente nel teatro San Francesco di Pescina, \u00e8 stato realizzato grazie alle donazioni del 2000 di Darina Laracy e inaugurato il 1\u00ba maggio 2006, per volont\u00e0 del \"Centro Studi Ignazio Silone\", del comune di Pescina e grazie al contributo della Sezione di Archivio di Stato di Avezzano. Dal 2021 lo spazio museale \u00e8 stato riallestito nella casa natale dello scrittore, nel centro storico di Pescina.\nIl percorso museale, con carattere cronologico, ripercorre le tappe principali della vita di Silone, attraverso le sue opere letterarie, i documenti d'archivio e alcuni oggetti personali; vengono rivisitati con documenti e immagini anche alcuni importanti avvenimenti storici che fecero da cornice alla vita dello scrittore. Lo spazio museale ha l'obiettivo di ricordare l'opera letteraria, politica e intellettuale dello scrittore. \nTra gli oggetti conservati presso il museo, l'archivio, la biblioteca, le foto, oggetti personali, i documenti relativi ad alcuni personaggi cari a Silone, lettere e carte autografe, oltre a numerose edizioni in lingua straniera delle sue opere letterarie.\nCinema.\nPiero Schivazappa, Ottavio Spadaro e Diego Fabbri realizzarono tra il 1969 e il 1974 gli sceneggiati tratti dai romanzi siloniani \"Vino e pane\", \"Il segreto di Luca\" e \"L'avventura d'un povero cristiano\" trasmessi dalla Rai.\nNel 1977 \u00e8 stata prodotta la versione cinematrografica di \"Fontamara\", con Michele Placido come attore protagonista e Carlo Lizzani come regista. Nel 1983 Lucio De Caro realizz\u00f2 con la stessa opera uno sceneggiato per la Rai in quattro puntate."}
{"id": "101093", "revid": "124696997", "url": "https://it.wikipedia.org/wiki?curid=101093", "title": "Fontanafredda", "text": "Fontanafredda (\"Fontanefrede\" in friulano standard, \"Fontanafredha\" nella variante locale, \"Fontanafreda\" in veneto) \u00e8 un comune italiano di abitanti del Friuli-Venezia Giulia.\nSi tratta di un comune sparso con sede municipale in frazione Vigonovo. Fino al faceva parte della provincia di Pordenone, soppressa dal successivo. Fa parte dell'Unit\u00e0 Territoriale Intercomunale del Noncello.\nSociet\u00e0.\nLingue e dialetti.\nA Fontanafredda, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Fontanafredda rientra fra le varianti appartenenti al friulano occidentale.\nPresente anche il dialetto veneto."}
{"id": "101095", "revid": "2225", "url": "https://it.wikipedia.org/wiki?curid=101095", "title": "Popup", "text": ""}
{"id": "101096", "revid": "1543377", "url": "https://it.wikipedia.org/wiki?curid=101096", "title": "Alberto Giacometti", "text": "Biografia.\nAlberto Giacometti nacque a Borgonovo di Stampa, nel Canton Grigioni (Svizzera), il 10 ottobre 1901 da Giovanni Giacometti, un pittore post-impressionista svizzero, e da Annetta Stampa, svizzera discendente di rifugiati protestanti italiani. Giacometti cominci\u00f2 a disegnare, a dipingere e a scolpire assai giovane. Tra l'altro fece spesso dei ritratti di suo cugino Zaccaria Giacometti, poi noto professore di diritto pubblico all'Universit\u00e0 di Zurigo che visse con lui come \u00abfratello maggiore\u00bb.\nDopo aver frequentato la Scuola di arti e di mestieri di Ginevra, nel 1919, si iscrisse a Parigi ai corsi di scultura di \u00c9mile-Antoine Bourdelle, all'Accademia della Grande Chaumi\u00e8re nel 1922. Disparate esperienze culturali orientarono in direzioni diverse la sua operativit\u00e0 di questi anni. Lo testimoniano i suoi disegni, caratterizzati dalla frantumazione cubista, analitica, di ogni dettaglio, e sculture.\nNe sono esempi \"Torso\" del 1925, e \"Donna cucchiaio\" (al Kunsthaus di Zurigo) che, sulla base di un lavoro di memoria, intendono portare alla luce l'essenza concettuale delle cose.\nNel 1928 Giacometti entr\u00f2 a far parte del gruppo surrealista (con cui ruppe nel 1935, pur partecipando alle mostre fino al 1938). In questo periodo, sul lavoro a memoria prevalgono l'immaginazione e, spesso, l'inconscio, che conducono Giacometti alla creazione di sculture assai importanti per l'idea surrealista di \"oggetto a funzionamento simbolico\": \"Uomo e donna\", (Parigi), e \"Boule pendu\" (\"Sfera sospesa\", del 1930, Kunsthaus di Zurigo): una forma sferica oscillante che sfiora una mezza luna allungata dentro un'ingabbiatura di ferro, introduce il problema dello spazio e della sua delimitazione, che da allora si precisa come una costante della ricerca estetica di Giacometti.\nNelle sculture dei primi anni trenta ricorrono alcuni elementi che ne costituiscono la chiave interpretativa: allusioni a parti anatomiche e organi sessuali, posti in dialettico rapporto con le strutture lineari e geometriche entro cui sono inseriti (\"Gabbia\", del 1931, Stoccolma, Moderna Museet; \"Palazzo alle 4 del mattino\", Museum of Modern Art di New York). Il ricorso alla \"Gabbia\" pone l'idea della scultura come \"costruzione trasparente\", corrispondente plastico dello spazio illusionistico della pittura. La stessa tematica e gli stessi elementi chiave compaiono nei disegni di \"Oggetti mobili e muti\" del 1931, forme inquietanti in quanto difficilmente identificabili, come scrive lo stesso Giacometti. La sua opera degli anni successivi tende a chiudere la parentesi surrealista.\nL'oggetto invisibile rappresenta un punto di riferimento: il parallelepipedo su cui poggia la donna e l'incastellatura alle sue spalle prefigurano la strutturazione di molte sue opere pittoriche successive, nelle quali ricompare la stessa delimitazione dello spazio a inquadrare le immagini. Nel decennio lavora appartato occupandosi ancora prevalentemente di scultura.\nIl suo interesse si sposta dal mito e dal sogno all'osservazione diretta della realt\u00e0, che si accompagna a una pi\u00f9 consapevole preoccupazione per i materiali e le tecniche e implica una notevole trasformazione stilistica che lo conduce ad una sorta di naturismo schematico (\"Le mele sul buffet\", 1937, Museum of Modern Art di New York).\nDal 1947 riprende a dipingere e disegnare intensamente, continuando a lavorare dal vero. I temi preferiti, pochi e di continuo rivisitati, sono i familiari (la madre e il fratello Diego), gli oggetti che lo circondano, paesaggi visti e vissuti. Le figure sono fisse, immobili rigidamente frontali: la cornice che Giacometti costruisce attorno ad esse ha la funzione di allontanarle isolandole dallo spazio, creando attorno ad esse vuoto.\n\u00c8 vicino alle problematiche esistenzialistiche; non a caso della sua pittura \u00e8 stato interprete attento Sartre, che ne ha colto i riferimenti all'inaccessibilit\u00e0 degli oggetti e delle \"distanze\" esistenti tra gli uomini. Lo strumento stilistico scelto per tradurre in immagini le apparenze della realt\u00e0 visibile \u00e8, in pittura, un segno che si infittisce e si dirada per esprimere la trama di relazioni degli oggetti fra loro e con loro nello spazio circostante, mentre in scultura grumi di materia apparentemente informi si coagulano lungo fondamentali linee di forza. Su quanto la scultura etrusca (es. \"Ombra della sera\", Museo Etrusco Guarnacci, Volterra) abbia influenzato l'opera di Giacometti, fu allestita la mostra \"Giacometti et les Etrusques\" (Pinacotheque de Paris, Parigi , 16 settembre 2011 \u2013 8 gennaio 2012).\nL'effigie dell'artista ed alcune sue opere sono rappresentate nella banconota elvetica di 100 franchi.\nRecord per il prezzo d'acquisto.\nLa scultura bronzea, \"L'Homme Qui Marche I\" (1960) (l'uomo che cammina), ha detenuto il record per il prezzo di acquisto di un'opera d'arte (che non sia un quadro) per pi\u00f9 di 100 milioni di dollari americani.\nIn data 12 maggio 2015 un'altra sua scultura bronzea, \"L'Homme au doigt\" (1947), in inglese \"Pointing man\", \u00e8 stata battuta da Christie's a New York per 141 milioni di dollari, nuovo record per una scultura."}
{"id": "101099", "revid": "125893817", "url": "https://it.wikipedia.org/wiki?curid=101099", "title": "Roccalumera", "text": "Roccalumera (\"Roccolumera\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nPer tutta la durata del Medioevo, e fino al XVII secolo, il territorio di Roccalumera era diviso tra le due baronie di Savoca e di Fiumedinisi.\nPi\u00f9 precisamente: la zona meridionale del paese (fino al piccolo Torrente Pagliara) apparteneva a Savoca, tutto il resto, comprese le borgate di Allume e Sciglio erano sotto la giurisdizione politico-amministrativa di Fiumedinisi.\nNel 1540, re Carlo V concesse al Vicer\u00e9 di Sicilia, don Ferdinando Gonzaga, quale ricompensa per essersi distinto nella conquista di Tunisi, le miniere vicino al \"bosco di San Michele\", allora facente parte della Baronia di Fiumedinisi. Nella parte meridionale del paese si trovava (e si trova) la torre Sollima o Ficara (detta anche Zi Paola), inserita nel complesso di fortificazioni alle quali faceva capo il castello di Pentefur di Savoca. Nel 1606, le miniere di \"Ferdinando Gonzaga\" vennero acquistate dalla famiglia La Rocca, che verso il 1610, ottenne il permesso di popolare quelle terre.\nNel 1613 Giovanni La Rocca spos\u00f2 Isabella Lanza Abbate, vedova del Barone di Fiumedinisi \"Antonino Romano Colonna Statella\", che gli port\u00f2 in dote il \"bosco di San Michele\"; Giovanni La Rocca, allora, riun\u00ec sotto la sua giurisdizione il territorio del \"bosco di San Michele\" con quello delle miniere che gi\u00e0 possedeva, formando il primo nucleo denominato \"Roccalumera\" (toponimo che deriva da \"Roccae Alumeriae\" cio\u00e8 Rocca dell'Allume, \"Rocca\" dal nome del proprietario, \"Allume\", per indicare le importanti miniere).\nTale nucleo, corrispondente all'attuale Allume, pu\u00f2 dunque dirsi a ragione il \"centro storico\" della cittadina roccalumerese.\nTuttavia esso doveva esistere gi\u00e0 prima del 1610, essendo presente nell'abitato una chiesa in stile siculo-bizantino dedicata a san Michele Arcangelo, probabilmente risalente al 1100/1200.\nNel 1530 risultano esistere ad \"Allume\" ben 115 case, per cui \u00e8 facile ipotizzare che in quel periodo vi dimorassero almeno 350/400 abitanti.\nPossiamo ben dire che questo piccolo borgo traeva il suo sostentamento dalla produzione mineraria, ma anche da agricoltura, allevamento e pastorizia.\nOltre alla medioevale chiesa di San Michele, degna di nota \u00e8 la seicentesca Chiesa Arcipretale e Matrice di Roccalumera di Santa Maria del Rosario, che dal 1674 \u00e8 la patrona principale della citt\u00e0.\nNel periodo che va dal 1613 al 1816, la \"Terra di Rocca Alumarie\" fu un marchesato, sottoposto al mero e misto imperio della famiglia \"La Rocca\", incastonato tra la \"Terra di Savoca\" a sud e la \"Baronia di Fiumedinisi\" a nord.\nIn occasione della rivolta antispagnola di Messina del 1674/1678, il paese di \"Rocca Alumarie\" venne posto sotto la supremazia militare di Savoca, pur rimanendo sempre in possesso della famiglia La Rocca.\nNel 1695, il paese di Pagliara, emancipandosi dalla Terra di Savoca, acquistava la piena autonomia amministrativa, sicch\u00e9 nel suo territorio vennero inserite le borgate rivierasche di Botteghelle, Palma, San Niccol\u00f2 e Calleggi che costituirono la cosiddetta Marina di Pagliara.\nNel 1812 la nuova costituzione del Regno di Sicilia abol\u00ec il feudalesimo: il marchesato di Rocca Alumarie divenne il comune di Roccalumera, inserito nel Circondario di Al\u00ec, facente parte del Distretto di Castroreale.\nSuccessivamente, nel 1851, mediante regio decreto di re Ferdinando II delle Due Sicilie, viene istituito il novello comune autonomo di San Ferdinando (oggi Nizza di Sicilia) al quale vennero assegnati le borgate di San Giovanni e di Ciumareddu, appartenenti alla Marina di Fiumedinisi e i territori della Marina di Roccalumera. Il comune di Roccalumera vide ridursi la propria estensione territoriale. Solo poco tempo dopo, per\u00f2, nel settembre 1851, sempre con Regio Decreto di re Ferdinando II, si dispose che le borgate di Botteghelle, Palma, San Niccol\u00f2 e Calleggi, appartenenti al comune di Pagliara venissero assegnate a Roccalumera che cos\u00ec veniva \"ripagata\" per le consistenti rinunce territoriali subite a favore di San Ferdinando. Lo stesso regio decreto del 1851 dispose, altres\u00ec, che la sede municipale di Roccalumera venisse trasferita da Allume alla borgata rivierasca di Botteghelle. Fu allora che Roccalumera assunse i confini che tuttora, grossomodo, ancora conserva; essendo ricompresa tra il torrente Pagliara e il torrente Allume.\nFu dunque a partire dal 1851 che si ebbe un grande incremento edilizio sul litorale, precisamente sulla vecchia trazzera che collegava Messina a Catania (l'attuale S.S. 114, detta anche corso Umberto I). Molte famiglie aristocratiche di latifondisti provenienti dai paesi collinari circostanti (Pagliara, Locadi, Mandanici, Savoca, Fiumedinisi) si stabilirono lungo il corso principale del paese, edificandovi eleganti e sontuose residenze tuttora visibili; tra queste famiglie si ricordino i \"Mastroeni\", gli \"Scuderi\", gli \"Argiroffi\", i \"Nic\u00f2tina\", i \"Parisi\", i \"De Luca\" e gli \"Interdonato\". Insomma, si svilupp\u00f2 l'abitato entro la conformazione che lo denota a tutt'oggi. Sorsero chiese, case, palazzi nobiliari e alcuni opifici dediti alla lavorazione della seta e degli agrumi ricavati negli ubertosi agrumeti locali. Roccalumera (come la vicina Santa Teresa di Riva) divenne un importante centro agricolo, artigianale e commerciale. Tra il 1880 e il 1914, il limitrofo comune di Pagliara risulta soppresso e inglobato a quello di Roccalumera. Durante il regime fascista, il limitrofo comune di Nizza di Sicilia venne soppresso con R.D. n. 655/1929 e accorpato a Roccalumera. Nel 1948 la Regione Siciliana con la legge n. 42 separ\u00f2 nuovamente i due comuni statuendo definitivamente i confini attuali.\nLegata a Roccalumera \u00e8 la figura di Salvatore Quasimodo, premio Nobel per la Letteratura 1959: qui nacque ed \u00e8 sepolta tutta la famiglia del poeta. Quasimodo fu particolarmente legato al paese, dove trascorse l'infanzia e la giovinezza, dedicandole molte poesia tra cui la pi\u00f9 nota \"Vicino ad una Torre Saracena per il fratello morto\", riprodotta su una lapide di marmo posta alla base della torre.\nMonumenti e luoghi d'interesse.\nArchitetture religiose.\nDislocate tra la marina e i borghi, sul territorio di Roccalumera sorgono diverse architetture religiose, alcune di grande valore storico e artistico. Tra di esse figurano la Chiesa Matrice e arcipretale della Madonna del Rosario (patrona principale di Roccalumera dal 1674) che costituisce uno splendido scrigno in stile barocco; la chiesetta bizantina di san Michele (XI secolo), i ruderi di San Vito, il Santuario di Sant'Antonio (che conserva le spoglie del Venerabile Francesco Maria di Francia e della serva di Dio Veronica Briguglio, fondatori delle Cappuccine del sacro Cuore), e diversi altri monumenti di rilievo.\nLa chiesa di Santa Maria del Rosario \u00e8 chiesa arcipretale e madrice di Roccalumera, che perpetua il culto alla Madonna del Rosario, patrona principale di Roccalumera dal 1674.\nSituata nel centro del borgo di Allume, \u00e8 una costruzione a navata unica con annessa torre campanaria, edificata nella seconda met\u00e0 del XVII secolo con impostazione tipicamente barocca. Il tempio, distrutto dal terremoto del 1783, fu restaurato nel 1830. La torre campanaria della chiesa madre ospita cinque campane in bronzo e il caratteristico orologio con quadrante circolare e numeri romani. La campana pi\u00f9 grande risale addirittura al 1760. L'interno della chiesa \u00e8 ricco di decorazioni barocche e conserva numerose opere scultoree e pittoriche di indubbio interesse storico e artistico, tra cui il pregevole dipinto della Vergine e l'artistico simulacro in legno della Patrona Principale di Roccalumera, portato solennemente in processione nella festa patronale della citt\u00e0\nEdificata in stile bizantino verso il secolo XII, la chiesetta di San Michele \u00e8 la pi\u00f9 antica chiesa di Roccalumera, oggi chiesa filiale dell'arcipretura del Santissimo Rosario. \u00c8 dedicata sin dall'antichit\u00e0 (circa dieci secoli) al culto del santo Arcangelo Michele, da cui prese nome sia l'antico borgo sia il bosco adiacente. Si trova nella parte alta di Allume e presenta una navata unica con volta a botte; di essa rimanevano solo l'abside e alcune porzioni dei muri perimetrali. Restaurata e riaperta al culto, \u00e8 tornata ad essere un luogo suggestivo e accogliente per chi la visita. Ogni anno, nella cornice della festa patronale, ha luogo anche la processione con il nuovo simulacro dell'Arcangelo dalla Matrice alla sua antichissima chiesetta.\nEdificata verosimilmente nel XVII secolo, si trova in posizione dominante al centro dell'antica borgata di Sciglio, a monte della marina roccalumerese, sulle sponde del torrente omonimo. La chiesa, originariamente dedicata al Santissimo Salvatore, \u00e8 citata in un atto di morte del 27 settembre 1674, conservato nei registri dell'Arcipretura del Santissimo Rosario. Gi\u00e0 dalla seconda met\u00e0 del XVIII secolo vi si veneravano i santi Cosma e Damiano, dal cui culto la chiesa \u00e8 stata popolarmente identificata come dedicata ai due santi Medici. La piccola chiesa di stile barocco presentava oltre all'altare maggiore due altari laterali e la copertura era costituita da una volta a botte; dopo i lavori realizzati tra il 1955 e il 1957 sono stati asportati gli stucchi, rifatto l'altare maggiore e demolita la volta. Negli anni 1960 \u00e8 stato realizzato l'odierno altare monumentale. L'edificio si presenta a navata unica con annesso campanile; la facciata \u00e8 arricchita dal portale in pietra rosacea realizzato nel 1758, il campanile \u00e8 novecentesco. La piazza antistante, con le tipiche merlature, \u00e8 stata riedificata sul finire degli anni 1990.\nRisalente al 1740 circa, la chiesa del Santissimo Crocifisso \u00e8 oggi filiale della parrocchia \"Santa Maria della Catena\". Un tempo costituiva la cappella privata annessa alla villa del celebre scienziato Stanislao Cannizzaro, nel cuore del quartiere Baglio, che all'epoca \u201cera un grande cortile chiuso da mura e adibito a mercato ittico-agricolo e rappresentava il borgo dei pescatori fin dal XVII secolo\u201d. La struttura esterna dell'edificio \u00e8 caratterizzata da un portale in pietra bianca e un campanile adiacente; al suo interno conserva invece un crocifisso in legno e un altare intarsiato in marmo, su cui ancora oggi si celebra periodicamente l'Eucaristia. Il tempietto \u00e8 stato ritratto nello scatto dal titolo \"Sopravvissute\" con cui il fotografo roccalumerese Mario Pollino ha portato Roccalumera a qualificarsi tra i quattro comuni finalisti del Premio Letterario Nazionale \u201cIl Borgo Italiano\u201d 2018.\nCompletata nel 1893, la chiesa di Maria Santissima della Catena fu edificata con impegno ed entusiasmo dagli abitanti dei quartieri Baglio e Ficarra, che all'epoca partecipavano alle funzioni religiose nella chiesetta del S.s. Crocifisso e \"sentirono il bisogno di avere una loro chiesa\", pensando fin da subito di dedicarla alla Vergine della Catena. \u00c8 stata allargata e rinnovata profondamente sia all'interno sia all'esterno nel 1937: la struttura della nuova chiesa \u00e8 a croce latina, con un soffitto a cassettoni con rosoni al centro e vetrate artistiche. Nel tempio e nel salone parrocchiale sono custoditi numerosi dipinti e opere scultoree di grande pregio tra cui la venerata effigie ottocentesca della Madonna della Catena, che domina l'altare maggiore della Chiesa, un'Immacolata del XX secolo, un San Giuseppe del XIX secolo, un'Addolorata del 1907 con aureola settecentesca, una Madonna con Bambino del 1906, una seconda statua della Madonna della Catena realizzata nella prima met\u00e0 del Novecento. Dopo un partecipato novenario, la venerata effigie della Vergine viene portata trionfalmente in processione la prima domenica di settembre, giorno della sua festa, raccogliendo i fedeli provenienti da tutta la zona jonica. La Madonna della Catena \u00e8 patrona e protettrice del quartiere Baglio-Ficara, nonch\u00e9 patrona del Vicariato foraneo di Roccalumera-Santa Teresa di Riva insieme a san Basilio Magno.\nInaugurato nel 1932 non ancora ultimato, il santuario di Sant'Antonio da Padova \u00e8 gestito dalle suore Cappuccine del Sacro Cuore. Nel tempio si perpetua il culto a sant'Antonio di Padova, storico custode dell'opera delle cappuccine e figura molto cara ai roccalumeresi; dal 2004 l'amministrazione comunale ha eletto protettore del paese anche sant'Antonio, che si affianca cos\u00ec alla Patrona Principale di Roccalumera dal 1674, la Madonna del Rosario.\nIl 13 giugno di ogni anno il santuario \u00e8 meta dei fedeli provenienti da tutto il comprensorio per partecipare alla Messa, porgere un atto di devozione al santo e ricevere i panini benedetti. Nel pomeriggio, la processione accompagna la statua del santo, acquistata personalmente dal venerabile Francesco Maria di Francia nel 1913, lungo tutta la via Umberto I.\nNel tempio, inoltre, sono custodite le spoglie mortali del venerabile Francesco Maria di Francia e della serva di Dio Veronica Briguglio, fondatori delle Cappuccine del sacro Cuore,nonch\u00e9 una piccola reliquia del Santo di Padova.\nEdificata nel 1938 nel quartiere Botteghelle, la chiesa della Madonna del Carmelo sorge alle spalle dell'antica chiesetta (gi\u00e0 documentata nel 1725) dedicata alla Madonna Bambina e alle anime del Purgatorio, oggi non pi\u00f9 esistente, che sorgeva un tempo nel centro del quartiere storico Botteghelle, in via Caminiti, e costituiva un luogo molto sentito dai cittadini roccalumeresi, che vide il battesimo di Salvatore Quasimodo per opera del venerabile Francesco Maria di Francia e la vocazione di suor Veronica Briguglio. Il nuovo tempio, che nella navata sinistra conserva la statua della Bambina, \u00e8 dedicato alla Madonna del Carmelo, il cui simulacro \u00e8 collocato sull'altare maggiore. All'interno sono conservate anche l'antica statua della Madonna del Carmelo, il simulacro di San Giuseppe, una tela raffigurante la Madonne e le anime purganti, tutti provenienti dalla Chiesetta Antica. Si venerano inoltre un artistico crocifisso, il simulacro del Sacro Cuore di Ges\u00f9 e di Santa Rita da Cascia. \nOgni anno, il 16 luglio ha luogo la processione per le vie della parrocchia, mentre la domenica successiva il simulacro della Vergine, accompagnato da un corteo di barche, solca le acque di Roccalumera e Nizza con una processione a mare.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Roccalumera fa parte delle seguenti organizzazioni sovracomunali: regione agraria n. 6 (Montagna litoranea dei Peloritani).\nBibliografia parziale.\nLe notizie sulle origini storiche di Roccalumera sono state estrapolate da:\nper approfondire sulla frazione Sciglio cfr.:\nNotizie su Salvatore Quasimodo e il rapporto con Roccalumera:"}
{"id": "101103", "revid": "580", "url": "https://it.wikipedia.org/wiki?curid=101103", "title": "Tenzin Gyatso", "text": "Biografia.\nI primi anni e il riconoscimento.\n\"Lhamo Dondrub\", ossia \u00abDea che esaudisce i desideri\u00bb in tibetano, nacque in una povera e numerosa famiglia di agricoltori a Taktser, un minuscolo e isolato villaggio lungo il confine con la Cina, nella regione Amdo, nel nordest del Tibet.\nNel periodo in cui venne al mondo, il giovane V Reting Rinpoce, celebre lama reincarnato scelto come Reggente del governo del Tibet, era impegnato da tempo nelle ricerche della reincarnazione del XIII Dalai Lama, morto nel 1933 e passato alla storia come \"Grande Tredicesimo\". Secondo quanto abitualmente riferito dalle autorit\u00e0 politiche e religiose tibetane, in conformit\u00e0 con le antiche tradizioni del Buddhismo tibetano visit\u00f2 in compagnia dei principali dignitari il Lhamo Latso, lago considerato sacro e dotato di poteri oracolari dai tibetani poich\u00e9 in grado di fornire ai pi\u00f9 esperti e saggi meditatori visioni e immagini molto precise. Fino ad allora l'unico indizio a sua disposizione era la direzione verso cui si era voltato lo sguardo del cadavere del Grande Tredicesimo prima dell'imbalsamazione rituale, ossia il nordest. Durante il ritiro, Reting Rinpoce identific\u00f2 tra le acque tre lettere dell'alfabeto tibetano, seguite da un monastero con un tetto verde giada e oro, e infine da una casa con tegole turchese. A questo punto scelse alcuni eminenti ghesce e lama e li mise a capo di gruppi di monaci che mand\u00f2 nel nordest alla ricerca degli elementi identificati, ordinando loro per ragioni di sicurezza di mantenere il pi\u00f9 assoluto riserbo circa la visione manifestatasi al Lhamo Latso, e, pi\u00f9 in generale, sugli sviluppi delle ricerche fino al ritrovamento della reincarnazione.\nNel 1937 un gruppo di monaci del Monastero di Sera guidato dal lama Kewtsang Rinpoce, che poco prima aveva consultato Nechung, l'oracolo di Stato, raggiunse Taktser, dove si trovava il monastero dal tetto verde giada e oro, e la casa del piccolo Lhamo, dalle tegole turchese: le tre lettere, come dedusse, equivalevano alle iniziali del villaggio, del monastero e della regione di Amdo. Mantenendo segreta la propria identit\u00e0, i monaci chiesero ospitalit\u00e0 alla casa del bambino piccolo, dove Kewtsang Rinpoce, travestito da servitore, lo esamin\u00f2 ottenendo la conferma che si trattava effettivamente della reincarnazione del XIII Dalai Lama. Poich\u00e9 in quel tempo l'Amdo era sotto il controllo di Ma Lin, signore della guerra alleato con il cinese Chiang Kai-shek e governatore della provincia per ordine del Kuomintang, il governo tibetano gli pag\u00f2 un abbondante riscatto per permettere al fanciullo di raggiungere la capitale, Lhasa.\nNomina a Dalai Lama ed educazione.\nNel 1939, una volta condotto al Potala, residenza dei Dalai Lama e cuore del governo e della religione e del Tibet, il bambino fu intronizzato come XIV Dalai Lama nel corso di una solenne cerimonia in cui fu ribattezzato \"Jetsun Jamphel Ngawang Lobsang Yeshe Tenzin Gyatso\", ovvero \u00abSacro Signore, Gloria gentile, Compassionevole, Difensore della fede, Oceano di saggezza\u00bb. Da allora i tibetani si riferiscono a lui come \"Yeshe Norbu\", ovvero \u00abGemma che realizza i desideri\u00bb, o semplicemente \"Kundun\", \u00abla Presenza\u00bb. Ad appena sei anni di et\u00e0, mentre alla sua famiglia veniva concesso un titolo nobiliare con tanto di una sostanziosa propriet\u00e0 fondiaria, in tono con le antiche tradizioni riguardanti i lama reincarnati, il nuovo Dalai Lama cominciava la propria educazione monastica e politica in vista dell'assunzione dei pieni poteri come massima autorit\u00e0 politica e religiosa alla maggiore et\u00e0.\nIn questo stesso periodo, mentre si divideva tra gli studi, i giochi e le visite in famiglia, il Tibet suscit\u00f2 nuovamente l'interesse da parte della Cina, mentre il Reggente Reting Rinpoce divenne una figura molto controversa, accusato di essere tra i principali responsabili della corruzione nel governo e della trascuratezza della disciplina morale da parte dei monaci. Discepolo di lama grandemente eruditi quali il VI Ling Rinpoce, il XVII Trijang Rinpoce, e del III Taktra Rinpoce, il XIV Dalai Lama studi\u00f2 con diligenza dando prova di grande intelligenza e capacit\u00e0, e dimostrando notevole abilit\u00e0 nel dibattito. Tenuto rigorosamente isolato dal resto del mondo nelle mille stanze del Potala, matur\u00f2 un certo interesse per l'Occidente e la modernit\u00e0 tramite i suoi incontri con l'alpinista austriaco Heinrich Harrer, che divenne suo buon amico e precettore di materie culturali che normalmente i monaci e soprattutto i Dalai Lama solitamente non consideravano.\nL'invasione da parte della Cina.\nLa quiete d'infanzia del giovane Dalai Lama e l'isolamento del Tibet s'interruppero rapidamente nel 1950, quando le truppe della neonata Repubblica Popolare Cinese attraversarono il confine nordorientale, incorporandone gradualmente i territori nel proprio dominio. In seguito alle forti proteste del popolo, che accusava il governo, ora retto da Taktra Rinpoce, e i vari Reggenti di corruzione, e al responso dell'Oracolo Nechung, il XIV Dalai Lama assunse appena quindicenne i pieni poteri governativi il 17 novembre, affinch\u00e9 il Paese potesse fronteggiare le pretese di annessione avanzate dalla propaganda del Presidente Mao, secondo cui era doveroso \u00abriunire alla madrepatria tale regione occidentale della Cina\u00bb.\nVolendo mantenere le distanze dai cinesi, subito dopo la cerimonia di assunzione del potere il Dalai Lama si trasfer\u00ec con i pi\u00f9 alti dignitari al Monastero di Dunkhar, lungo il confine con l'India. Ivi, ben protetto e isolato, studi\u00f2 con pazienza la migliore risposta all'invasione straniera fino al giorno in cui gli fu presentato dal suo insegnante pi\u00f9 giovane Trijang Rinpoche, un anziano monaco residente noto per essere il medium dell'oracolo di Dorje Shugden, una controversa entit\u00e0 spirituale dallo sconfinato potere, ritenuta incarnazione di Tulku Dragpa Gyaltsen (lama reincarnato contemporaneo del V Dalai Lama, con cui era notoriamente in dissidio) e che dal Seicento era considerata protettrice della scuola Gelug (a cui appartengono i Dalai Lama) nonch\u00e9 della dottrina di lama Tzong Khapa, nella convinzione che non dovesse essere mischiata con le discipline spirituali delle altre scuole buddhiste riconosciute in Tibet. Durante la sua trance, l'oracolo diede risposte molto precise, tanto da suscitare l'attenzione del giovane Dalai Lama, che, diversamente dai suoi predecessori, soprattutto il XIII Dalai Lama, i quali avevano sempre denotato una posizione ostile nei suoi riguardi, si accost\u00f2 definitivamente al culto, ricevendo l'iniziazione e facendo inserire Dorje Shugden tra le divinit\u00e0 venerate a livello nazionale. Fu cos\u00ec che in gran parte del Tibet apparvero statue e thangka dello spirito dalla forma terrifica, armato di spada su di uno sfondo fatto di fuoco o oceani di sangue, e si tennero ripetute e sfarzose cerimonie atte a richiederne servigi immediati, potere e ricchezza. Il suo oracolo divenne il secondo dopo Nechung.\nPoich\u00e9 i funzionari del Partito Comunista Cinese e i soldati diedero luogo alle prime brutalit\u00e0 a danno dei monaci, dei latifondisti e persino degli agricoltori, nel 1954 il XIV Dalai Lama part\u00ec alla volta di Pechino con il X Panchen Lama e i principali dignitari del governo con l'intento di negoziare con Mao, Zhou Enlai e Deng Xiaoping una soluzione accettabile per entrambe le parti. Il suo soggiorno in Cina dur\u00f2 due anni, durante i quali visit\u00f2 molte province della nazione e partecip\u00f2 a varie conferenze del Partito, ma gli incontri non ebbero successo. Rientrato in Tibet nel 1956, fece del suo meglio per frenare le prepotenze dei funzionari cinesi. Nello stesso anno diede il proprio assenso all'avvio della ST Circus, un'operazione segreta della CIA a sostegno della ribellione tibetana contro l'occupazione cinese, nel cui ambito Washington addestr\u00f2 ed equipaggi\u00f2 ottantacinquemila partigiani tibetani nella lotta armata moderna. I suoi due fratelli maggiori, il XXIV Taktser Rinpoche e Gyalo Thondup, ebbero un ruolo molto attivo nella vicenda: il primo raccoglieva fondi e dirigeva la propaganda, l'altro organizzava la resistenza materiale e faceva da interprete tra gli agenti segreti statunitensi e i guerriglieri tibetani, che avviarono un'intensa campagna che port\u00f2 a decine azioni d'attacco, disturbo ed informazione militare.\nNel 1959, durante la festa di Monlam, affront\u00f2 al Tempio di Jokhan l'esame finale dei suoi studi religiosi, superandolo con onore e ricevendo il titolo di Ghesce Lharampa, la qualifica pi\u00f9 alta, ottenuta prima di lui soltanto dal Grande Tredicesimo.\nL'esilio in India.\nIl 10 marzo 1959, il movimento di resistenza tibetano scaten\u00f2 una grande sollevazione a Lhasa, che fu duramente repressa dall'Esercito Popolare di Liberazione: migliaia di uomini, donne e bambini vennero massacrati nelle strade della capitale e in altri luoghi. Convinto di dover assicurare la sopravvivenza e l'autonomia delle istituzioni tibetane e rendere pubblica la grave situazione in cui versava il suo Paese, ottenendo il sostegno della comunit\u00e0 internazionale, il Dalai Lama fugg\u00ec dal Tibet la notte del successivo 17 marzo, giungendo in India esattamente due settimane dopo. Sostenuto da Jawaharlal Nehru, primo capo di governo dell'India autonoma, prese residenza a Dharamsala con un seguito di centoventimila tibetani e form\u00f2 un governo in esilio, divenendo cos\u00ec il primo Dalai Lama costretto a vivere a tempo indefinito al di fuori del Tibet.\nMolto attivo a vantaggio dei rifugiati politici tibetani che ogni anno sfuggono in massa alle persecuzioni della Repubblica Popolare Cinese, procurando tutto ci\u00f2 che occorre loro per vivere, il Dalai Lama avvi\u00f2 una lotta basata sulla nonviolenza e la disobbedienza civile sull'esempio del Mahatma Gandhi, di cui si definisce tuttora un grandissimo ammiratore. Negli anni settanta, ancora intrigato dai racconti del suo vecchio amico Harrer al Potala, visit\u00f2 per la prima volta l'Occidente, impegnandosi nella divulgazione a livello internazionale del dramma del suo popolo sotto il dominio cinese. Insieme ad altri lama e ghesce, condivise cos\u00ec i princ\u00ecpi della tradizione del Dharma del Tibet con gli occidentali, contribuendo alla fondazione di monasteri e centri di pratica e studio sul suolo europeo e americano, ove avvennero varie conversioni e persino ordinazioni monastiche. Impar\u00f2 l'inglese, e ottenne presto la simpatia delle nazioni occidentali per la sua battaglia in favore dei tibetani. Molte celebrit\u00e0 di Hollywood, in particolare Richard Gere, Harrison Ford, Barbra Streisand, Steven Seagal, Goldie Hawn e Meg Ryan, lo sostengono tuttora pubblicamente.\nTuttavia, ormai da anni, il Dalai Lama \u00e8 regolarmente denunciato dal governo cinese come un pericoloso secessionista desideroso di provocare il disfacimento dell'unit\u00e0 nazionale cinese. Ciononostante, a partire dagli anni ottanta, di fronte all'isolamento politico e diplomatico del Tibet e forse anche in considerazione della presenza di elementi filocinesi tra le nuove generazioni di tibetani rimaste in patria, porta avanti l'idea dell'autonomia interna, anzich\u00e9 quella dell'indipendenza vera e propria, della cosiddetta \"Regione Autonoma del Tibet\", lasciando la gestione della difesa e degli affari esteri alla Cina, come gi\u00e0 avviene per Paesi come il Principato di Monaco e quello del Liechtenstein. Anche se non in modo continuato, ci sono stati colloqui fra il governo tibetano in esilio e la Cina, ma mentre il primo desidera soprattutto discutere dello stato del Tibet all'interno della Cina, l'altra vuole limitare gli accordi alle condizioni del ritorno del Dalai Lama a Lhasa.\nIl divieto del culto di Dorje Shugden.\nNegli anni settanta, sostenendo di aver avuto frequenti sogni infausti presto supportati concretamente da presagi inquietanti, premonizioni e profezie che anticipavano gravi sciagure, il Dalai Lama diede inizio ad una serie di importanti discussioni e riflessioni teologiche con i pi\u00f9 elevati lama e ghesce a disposizione, finch\u00e9 nel 1975 decise di invitare i praticanti ad interrompere il culto di Dorje Shugden, che lui stesso seguiva dal primo esilio nel 1950 al Monastero di Dunkhar, proclamandolo fondamentalista e al centro di una forte connotazione confessionale, causa primaria di un intenso clima di disturbi settari in varie parti del Tibet e nella comunit\u00e0 tibetana in esilio. Gran parte dei suoi tutori e dignitari, oltre che l'Oracolo di Stato, si schierarono apertamente con tale decisione, e da quel momento in poi Dorje Shugden fu considerato un demone dal terribile potere mondano. Secondo alcune fonti vicine a Dharamsala sembra che tale decisione matur\u00f2 in un contesto maggiormente politico, dopo che le guide spirituali di tutte e quattro le scuole del Buddhismo tibetano domandarono al Dalai Lama di abbandonare la pratica di un protettore spirituale esclusivo quale era Dorje Shugden al fine di aprirsi a tutte le tradizioni dottrinarie, in quanto nell'esilio era necessaria pi\u00f9 che mai un'autorit\u00e0 spirituale e politica attorno alla quale tutti i tibetani indistintamente potessero schierarsi, rinforzando peraltro la stessa istituzione del Dalai Lama indebolitasi nei secoli dalla morte del V Dalai Lama in quanto le sue successive incarnazioni erano morte in giovane et\u00e0 e senza esercitare una particolare influenza politica e spirituale.\nMolti praticanti abbandonarono tale culto, mentre altri scelsero di continuarne la pratica per rispetto verso i propri maestri, cogliendo l'invito del Dalai Lama a non presenziare ai suoi insegnamenti e alle sue iniziazioni per evitare di instaurare una relazione tra maestro e discepolo disturbata da forze maligne. Costoro sostennero per anni che i problemi del Tibet fossero dovuti a una degenerazione spirituale provocata dalle aperture dei passati Dalai Lama a tutte le scuole del Buddhismo tibetano e al mondo esterno, e che Dorje Shugden fosse il solo rimedio contro ogni male, in quanto per tradizione \u00e8 protettore \u00abdella pura dottrina di lama Tzong Khapa\u00bb. Coloro che invece non erano mai stati legati al culto sostenevano invece che Shugden fosse per natura in contrasto con le divinit\u00e0 tradizionali del Tibet. Si disse peraltro che fosse stato proprio l'Oracolo di Dorje Shugden a consigliare il sentiero di fuga al giovane sovrano poco prima che avvenisse l'attacco militare al Norbulingka di Lhasa, dato che per lungo tempo il potente Nechung aveva perduto il tradizionale potere, ma la voce non fu mai confermata. Contro il proclama di Dharamsala si lev\u00f2 prontamente la replica della Cina, secondo cui tale proibizione rappresentava una grave violazione dei diritti umani riconosciuta in patria, e che recava danno ai lama e ghesce tradizionalmente legati al culto.\nSegu\u00ec una forte controversia, animata da Zemey Rinpoche, discepolo di Trijang Rinpoche, che pubblic\u00f2 il \u00abLibro giallo\u00bb, un resoconto di svariate disgrazie accadute a monaci e laici Gelug che irritarono Dorje Shugden mescolando insegnamenti Gelug con le tradizioni Nyingmapa o di altra natura. Il XIV Dalai Lama condann\u00f2 la pubblicazione e ribad\u00ec la sua politica di diniego, sostenendo che la pratica di Dorje Shugden avrebbe presto comportato la degenerazione del Buddismo tibetano fino a renderla un semplice culto di uno spirito, negando la possibilit\u00e0 di indagine filosofica e analisi critica da sempre contemplate in Tibet, oltre che la possibilit\u00e0 di instaurare una coesione di tutte le scuole buddhiste nate in Tibet. Dato il legame riconosciuto tra il culto di Dorje Shugden e il settarismo, vi era altres\u00ec il rischio che la Cina se ne servisse per dividere i tibetani.\nNon tutti rispettarono il precetto del Dalai Lama. L'opposizione si concentr\u00f2 intorno a lama Gangchen, residente in Italia e a capo di una scuola improntata sull'autoguarigione tantrica, famoso per i suoi legami con le autorit\u00e0 cinesi, e a ghesce Kelsang Gyatso, residente dell'Istituto Manjusri di Londra, ala britannica della Fondazione per la Preservazione della Tradizione Mahayana fondata da lama Yeshe da cui si stacc\u00f2 all'invito di rinunciare al culto, con il sostegno dalla maggioranza dei frequentatori britannici dell'Istituto.\nGli svariati tentativi di mediazione tra lama Yeshe e ghesce Kelsang Gyatso fallirono, e lo stesso ghesce Kelsang Gyatso fond\u00f2 nel 1991 la New Kadampa Tradition, che si espanse rapidamente in tutto il mondo e si rese nota per le sue campagne in occasione delle visite in Gran Bretagna e negli Stati Uniti d'America del XIV Dalai Lama, spesso accolto da dimostranti convinti che il divieto del culto di Dorje Shugden fosse una sostanziale violazione della loro libert\u00e0 religiosa. Il Dalai Lama conferm\u00f2 la propria posizione contraria al culto, e fece sapere che se i suoi consigli non fossero stati ascoltati avrebbe negato a coloro che fossero rimasti legati a Dorje Shugden la possibilit\u00e0 presenziare ai suoi insegnamenti, che tradizionalmente richiedono l'instaurazione di un rapporto tra maestro e discepolo.\nLa controversia Dorje Shugden \u00e8 stata risolta con un sondaggio presso il Monastero di Ganden, a Mundgod, nel Karnataka, a seguito del quale i monaci fedeli al culto sono stati autorizzati alla fondazione di un nuovo monastero dal nome Shar Ganden.\nIl Premio Nobel per la pace.\nIl Dalai Lama \u00e8 da anni un ascoltato sostenitore della nonviolenza e della coesistenza pacifica fra tutti gli esseri senzienti. Sostiene anche il rispetto per gli animali, ragion per cui sostiene il vegetarianesimo. Il 10 dicembre 1989 ricevette il Premio Nobel per la pace per il fatto che nella sua lotta per la liberazione del Tibet ha adottato il rifiuto della violenza, preferendo ricercare soluzioni pacifiche basate sulla tolleranza e il rispetto reciproco, sviluppando una filosofia di pace fondata sul rispetto per tutto ci\u00f2 che \u00e8 vivo e sul concetto della responsabilit\u00e0 universale, avanzando proposte costruttive per la soluzione dei conflitti internazionali, il problema dei diritti umani e le questioni ambientali globali.\nAlla cerimonia di consegna del prestigioso riconoscimento, lo stesso Dalai Lama dichiar\u00f2: \u00abMi considero solo un semplice monaco buddhista. Niente di pi\u00f9, niente di meno. Quello che \u00e8 importante non sono io, ma il popolo tibetano. Questo premio rappresenta un incoraggiamento per i sei milioni di abitanti del Tibet che da oltre quarant'anni stanno vivendo il pi\u00f9 doloroso periodo della propria storia. Nonostante ci\u00f2 la determinazione della gente, il suo legame con i valori spirituali e la pratica della non violenza rimangono inalterati. Il premio Nobel \u00e8 un riconoscimento alla fede e alla perseveranza del popolo tibetano\u00bb. Questo fatto provoc\u00f2 accese proteste da parte del governo cinese.\nControversia del XVII Karmapa.\nNel 1992, il Dalai Lama intervenne nella scelta della reincarnazione del XVI Karmapa, il primo lignaggio di lama reincarnati della storia del Tibet, contrariamente alla tradizione secondo la quale ogni scuola del Buddhismo tibetano ricerca autonomamente la reincarnazione delle proprie guide spirituali per mezzo di lama e monaci che avevano avuto direttamente contatti con esse. I Dalai Lama stessi, attenendosi a tale principio, di solito intervengono nelle ricerche solo quando hanno avuto una connessione spirituale con il lama defunto. Concordemente con alcuni lama e monaci Kagyu e, per la prima volta, con le autorit\u00e0 cinesi, il Dalai Lama riconobbe in Ogyen Trinley Dorje il nuovo Karmapa. Tale decisione venne tuttavia contestata dal XIV Shamarpa, il lama pi\u00f9 importante della scuola Kagyu dopo il Karmapa, che il 17 marzo 1994, nel corso di una cerimonia che si svolse a Nuova Delhi, confer\u00ec il titolo di XVII Karmapa a Trinley Thaye Dorje, accusando pi\u00f9 volte un inganno perpetrato dall'aristocrazia religiosa al fine di ingraziarsi la Cina, sostenendo che questa appoggiasse Ogyen Trinley Dorje sia per indurlo a legittimare l'occupazione del Tibet che per seminare zizzania tra i tibetani in esilio. Da allora i Kagyu sono divisi tra loro circa i due candidati alla reincarnazione del Karmapa, accusandosi a vicenda di falso e opportunismo politico.\nLa notte del 28 dicembre 1999, Ogyen Trinley Dorje fugg\u00ec dal Monastero di Tsurphu, tradizionale residenza in Tibet del Karmapa, raggiungendo Dharamsala, il successivo 5 gennaio 2000, per lo stupore del Dalai Lama. Da allora vive nel Monastero di Gyuto, non lontano da Dharamsala, ove il Dalai Lama si prodig\u00f2 molto attivamente fin dal primo giorno perch\u00e9 fosse adeguatamente istruito. Attualmente il giovane, molto vicino al Dalai Lama, viaggia per il mondo e tiene numerosi insegnamenti, ed \u00e8 rispettato come guida spirituale particolarmente influente. Secondo alcune fonti, la sua fuga dal Tibet rientrerebbe in una serie di piani di vecchia data che vedrebbero coinvolti Pechino e Dharamsala, i quali vedrebbero in Ogyen Trinley Dorje la chiave per la risoluzione della questione del Tibet: sempre pi\u00f9 persone infatti lo considerano erede dell'autorit\u00e0 spirituale del Dalai Lama quando questi verr\u00e0 a mancare.\nAttualmente.\nIl Dalai Lama continua a promuovere l'idea di un Tibet democratico, ragion per cui dagli anni sessanta ha adottato una costituzione ispirata ai valori occidentali moderni, che prevede un governo e un parlamento democraticamente eletti nonch\u00e9 la suddivisione dei poteri, rinunciando al tradizionale assolutismo in vigore nel precedente sistema politico tibetano. \u00c8 tuttora impegnato nell'insegnamento del Buddhismo tibetano, viaggiando per l'India e il mondo tenendo insegnamenti e dando iniziazioni. Continua peraltro a denunciare la situazione in Tibet, cos\u00ec come non manca di criticare il sistema dittatoriale in Cina, che non concede libert\u00e0 allo stesso popolo cinese. Il Dalai Lama nel 1996 a Palermo ottenne la cittadinanza onoraria dal sindaco Leoluca Orlando.\nNella prima met\u00e0 del dicembre 2007 comp\u00ec un viaggio in Italia, durante il quale papa Benedetto XVI e il Primo ministro Romano Prodi non lo ricevettero per paura di aprire un incidente diplomatico con Pechino. Il Dalai Lama fu comunque ricevuto dal Presidente della Camera, Fausto Bertinotti, da esponenti del clero cattolico e di altre religioni, e insignito della cittadinanza onoraria di Torino, a cui seguir\u00e0 nel 2009 il conferimento della cittadinanza onoraria di Roma. Va comunque considerato che gi\u00e0 altre Amministrazioni pubbliche si sono mosse precedentemente e tra esse il Comune di Livorno che dal 1994, dopo una petizione promossa dalla locale Associazione per la Pace, ha conferito la Cittadinanza onoraria al Dalai Lama con la Delibera di Consiglio Comunale n. 167 del 10/10/1994. Nel 2012 anche il comune di Matera con delibera all'unanimit\u00e0, gli conferisce la cittadinanza onoraria. nel 2017 anche il sindaco Renato Accorinti di Messina gli conferisce la Cittadinanza onoraria.\nAll'indomani del 2 maggio 2011, giorno dell'uccisione di Osama bin Laden, capo dell'organizzazione terroristica di al-Qaida, nel corso di una conferenza stampa nel New Jersey ha dichiarato il proprio rammarico: \u00ab\"Mi sento un po' triste per l'uccisione di Osama bin Laden. Penso che non sia giusto, \u00e8 come quando fu impiccato Hussein. Anche l\u00ec mi sono sentito molto triste\"\u00bb. Impegnato da anni in un'opera di democratizzazione della politica tibetana, al punto da varare una costituzione di ispirazione europea e statunitense, nel novembre 2010 dichiar\u00f2 di volersi ritirare dall'attivit\u00e0 politica entro sei mesi, e di prendere in considerazione l'idea di scegliere il proprio successore al titolo di Dalai Lama, suscitando in particolare un'aspra polemica da parte del Ministero degli esteri cinese, secondo cui si tratterebbe di un'azione del tutto illegale, perch\u00e9 quello di Dalai Lama sarebbe \u00abun titolo conferito dal governo di Pechino, soggetto interamente al diritto cinese\u00bb.\nL'11 marzo 2011 si dimise da capo del governo tibetano in esilio, in favore di un successore eletto dal Parlamento esule. Sempre nel 2011 \u00e8 ufficialmente divenuto membro della Societ\u00e0 teosofica. Nel gennaio 2012, i servizi segreti indiani resero nota la possibilit\u00e0 di un attentato ai suoi danni, per mezzo di un certo Tashi Phuntsok, cinese di discendenza tibetana accompagnato da altri cinque connazionali. In tempi recenti ha annunciato che nell'ultimo periodo della sua vita intende ritirarsi al Monastero di Tabo, il pi\u00f9 importante del Buddhismo tibetano fuori del Tibet, mentre in occasione del suo viaggio in Italia tra il mese di maggio e giugno del 2012 ha reso noto di voler nominare khenpo del monastero di Dharamsala il XIII Thamthog Rinpoce, lama amico allora rettore dell'istituto Ghe Pel Ling di Milano.\nScritti del Dalai Lama.\nTra le molte opere di Tenzin Gyatso, ricordiamo le seguenti.\nFilm sul Dalai Lama.\nFra i film prodotti negli ultimi anni sul Dalai Lama, vanno ricordati:"}
{"id": "101107", "revid": "10335", "url": "https://it.wikipedia.org/wiki?curid=101107", "title": "Pac Man", "text": ""}
{"id": "101108", "revid": "10335", "url": "https://it.wikipedia.org/wiki?curid=101108", "title": "Pac-man", "text": ""}
{"id": "101110", "revid": "22475", "url": "https://it.wikipedia.org/wiki?curid=101110", "title": "Comparazione degli instant messenger", "text": "Le seguenti tabelle comparano informazioni generali e tecniche per alcuni sistemi di messaggistica istantanea.\nVedere gli articoli individuali dei prodotti per pi\u00f9 informazioni. Questo articolo potrebbe non includere tutto o potrebbe essere non aggiornato. I collegamenti esterni conducono alle estensioni che aggiungono una funzione a un client.\nInformazioni generali.\nInformazioni generali di base sui sistemi di messaggistica istantanea: creatore/compagnia, licenza/prezzo ecc.\nnota 1: Il prezzo dipende dal numero di utenti o dal numero di processori utilizzati sul lato server. Il prodotto \u00e8 disponibile solo per le aziende, non per uso personale.\nnota 2: Il prodotto \u00e8 gratuito per il collegamento con altri utenti Skype. La chiamata verso telefoni fissi o cellulari non Skype \u00e8 a pagamento.\nnota 3: A seconda del canale di distribuzione.\nSistemi operativi supportati.\nI sistemi operativi nei quali i client possono girare senza emulazione.\nnota 1: La versione Mac OS X deve essere compilata personalmente, e girer\u00e0 solo con un server X e GTK+ installati.\nnota 2: Richiede il terminale ANSI.\nnota 3: MSN Web Messenger pu\u00f2 essere utilizzato con un browser compatibile e con un account Microsoft Passport Network valido\nnota 4: Esistono numerosi client talk/ytalk nativi per Win32; altri sono disponibili utilizzando il livello di compatibilit\u00e0 GNU/Linux offerto da Cygwin.\nnota 5: Tutti i client XMPP che supportano la criptazione SSL possono connettersi alla rete \"Google Talk\".\nnota 6: ICQ pu\u00f2 essere utilizzato direttamente da un web browser che supporti flash oppure java (esistono due client differenti per le due tecnologie).\nnota 7: Solo sul lato server.\nnota 8: Non supportato nativamente, ma funzionante in emulazione con wine con ies4linux installato o con il client opensource \"openC6\"\nProtocolli supportati.\nInformazioni sui protocolli di instant messaging che ogni client pu\u00f2 utilizzare.\nnota 1: Plugin disponibile \nnota 2: Plugin disponibile\nnota 3: Interoperabilit\u00e0 con protocolli proprietari possono essere realizzati usando dei gateway lato server (cos\u00ec chiamati \"transport\") in XMPP.\nnota 4: Plugin disponibile, ma richiede Skype per essere installato.\nnota 5: Protocolli LAN e chat sono supportati per Miranda inclusi NetSend, WinPopup, novell Netware NCP, BattleNet, Vypress Chat, Quick Chat, e Walla Chat.\nnota 6: Usa il protocollo AIM TOC, che ha poche funzioni rispetto al protocollo, ufficiale del client, Oscar.\nnota 7: Supporto integrato a partire da Gaim 2.0.0 beta 4; plugin per le versioni precedenti disponibile \nnota 8: Formalmente \u00e8 conosciuto con il suo nome originale: Rendezvous (poi cambiato per motivi di copyright) oppure con il nome del messenger di riferimento iChat\nnota 9: Richiede Skype installato, disponibile Windows, Mac, Linux \nFunzioni.\nInformazioni su quali funzioni ogni client supporta.\nnota 1: Sistema di plug-in per aggiungere/espandere le funzioni di default per le applicazioni, o protocollo. Come (ma non limitato a) i plugins per il client di chat Trillian.\nnota 2: Estensioni di terze parti che non sono usualmente approvate dall'autore dell'applicazione e solitamente sono \"standalone\"(indipendenti). Come (ma non limitato a) le estensioni di terze parti di AOL Instant Messenger.\nnota 4: Proprietario; compatibile solo a s\u00e9 stesso.\nnota 5: connessioni dirette con criptazione-SSL; compatibile a Licq e a SIM.\nnota 7: Connessione diretta con criptazione Blowfish; compatibile solo con s\u00e9 stesso.\nnota 8: Disponibile come un plugin su http://pidgin-encrypt.sourceforge.net/. Compatibile solo con altri client Pidgin con lo stesso plugin.\nnota 9: Compatibile con tutti i client che implementano XEP-0027 (standard di criptazione XMPP).\nnota 10: plugin AES Encryption che fornisce una criptazione a 192 bits. Compatibile solo con altri client Miranda IM con lo stesso plugin.\nnota 11: La criptazione \u00e8 \"Off-the-Record\" (OTR), che \u00e8 attualmente supportata primariamente come un sistema di plugin; vedi l'homepage di OTR.\nnota 12: Criptazione GPG su un \"per-message basis\". Richiede il GPG per essere installato.\nnota 13: Perch\u00e9 BitlBee dipende da un client IRC, funzioni come cambiare tema grafico e le icone sono indipendenti da BitlBee stesso.\nnota 14: Non permette il trasferimento di file eseguibili (cio\u00e8 gli.EXE); funzione implicita di sicurezza.\nConferenza avanzata.\nInformazioni su quali funzioni supportano ogni client sulle conferenze avanzate.\nnota 1: MirandaComm plugin permette la comunicazione a voce tra due utenti Miranda che hanno il plugin installato. Testato solo con utenti del protocollo di ICQ.\nnota 2: C'\u00e8 un progetto chiamato gaim-vv che aiuta ad aggiungere funzioni di voci e video. Dal 2005-11-10 08:46, questo progetto non \u00e8 pi\u00f9 in sviluppo. \nnota 3: Solo su AIM per i numeri telefonici USA (codice nazione: +1).\nnota 4: Disponibile (solo per Microsoft Windows) attraverso la beta del plug-in Festoon. \nnota 5: Il supporto alle webcam di MSN e di Yahoo \u00e8 presente dalla versione 3.5 di KDE.\nnota 6: Google ha pagato per condividere la lavagna di gaim\nnota 7: Disponibile (solo per Microsoft Windows) attraverso il plug-in Sketch Pad."}
{"id": "101112", "revid": "1543377", "url": "https://it.wikipedia.org/wiki?curid=101112", "title": "Sale delle Langhe", "text": "Sale delle Langhe (\"Sare dle Langhe\" in piemontese) \u00e8 un comune italiano di 476 abitanti della provincia di Cuneo in Piemonte.\nGeografia fisica.\nTerritorio.\nA soli 10 chilometri a sud dal suo comune vicino pi\u00f9 grande, ovvero Ceva, e ben 60\u00a0km da Cuneo, Sale delle Langhe si trova quasi al confine (20\u00a0km) con la Liguria, nell'estrema parte orientale delle valli Mongia-Cevetta della sponda destra del fiume Tanaro; si form\u00f2 grazie al piccolo rio Salessola, fra le colline della Langa cebana, ad un'altitudine di 480 \u00c8 classificato nella zona sismica 4 (zona non a rischio sisma).\nClima.\nIl comune \u00e8 stato inserito nella zona climatica E ed ha un fabbisogno termico di 2910 gradi giorno. La normativa attuale pone il limite di 14 ore giornaliere per l'accensione degli impianti di riscaldamento, che possono essere attivati dal 15 ottobre al 15 aprile.\nOrigini del nome.\nL'intero territorio dei due comuni di Sale delle Langhe e Sale San Giovanni \u00e8 noto alla storia con il nome di \"Sale\" o \"Sale delle Langhe\" fino al 2 marzo 1948, quando le rivalit\u00e0 fra gli abitanti della frazione Bricco e quelli della Valle, l'attuale Sale delle Langhe, culminarono con il decreto che port\u00f2 alla scissione del primo con la costituzione del comune di Sale San Giovanni.\nSull'origine del toponimo \"Sale\" esistono due ipotesi: la prima riporta al nome di antichi abitatori della zona, i \"Salii\", \"Sallui\" o \"Salluvi\", mentre l'altra si rif\u00e0 ad un antico vocabolo stante ad indicare grotta, stanza, sala o villaggio.\nStoria.\nIl territorio di Sale sembra sia stato abitato gi\u00e0 in epoca romana, come testimoniato dal ritrovamento di una lapide databile fra il I ed il II secolo.\nVerso l'anno 890 il territorio di Sale, come l'intera regione limitrofa, sub\u00ec le incursioni saracene.\nPer i primi documenti scritti giunti fino ad oggi si devono attendere gli anni a cavallo del 1000, dove vien citato negli atti di donazione di Ottone III a favore del vescovo Bernardo.\nAttorno il 1135 il territorio di Sale entr\u00f2 nei domini del Marchesato di Ceva, il quale concesse gli Statuti alla comunit\u00e0 nel 1330, con Guglielmo V. Questi statuti vennero poi rivisti e confermati decenni dopo da Cossano Doria.\nNel 1531 il territorio di Sale passa sotto i domini di Casa Savoia per volere dell'imperatore Carlo V.\nIl 16 aprile 1796 Sale subisce l'arrivo delle truppe napoleoniche con i relativi saccheggi e soprusi. A questa tragedia, seguirono anche calamit\u00e0 atmosferiche che misero a dura prova gli abitanti della zona.\nNel XIX secolo la costruzione della ferrovia Bra-Ceva-Savona, l'integrazione della rete stradale e la costruzione nel 1907 di una fornace (attiva fino agli anni ottanta) portano al paese un buon livello di benessere e prosperit\u00e0.\nNel 1948 Sale delle Langhe vide la scissione della sua frazione Bricco, che divenne comune autonomo con il nome di Sale San Giovanni.\nSimboli.\nLo stemma di Sale delle Langhe \u00e8 descritto come \"Lettera S in alto a sinistra e lettera L in basso a destra, di colore giallo, separata da barra trasversale in visione prospettica con base superiore bianca e bordi gialli, il tutto su sfondo bianco. Lo stemma \u00e8 sormontato da corona gialla e circondato sulla parte inferiore da ghirlanda di foglie di colore verde\".\nAmministrazione.\nDati del Ministero dell'Interno.\nAltre informazioni amministrative.\nIl comune faceva parte della comunit\u00e0 montana Alto Tanaro Cebano Monregalese."}
{"id": "101118", "revid": "125653501", "url": "https://it.wikipedia.org/wiki?curid=101118", "title": "Bandiera della Repubblica del Congo", "text": "La bandiera della Repubblica del Congo mostra i tipici colori panafricani e trae origine dalla bandiera etiope. \u00c8 composta da una banda diagonale gialla che divide la bandiera in due triangoli; verde quello dal lato del pennone e rosso quello al vento. Adottata nel 1959 per sostituire il tricolore francese, fu bandiera ufficiale della Repubblica fino al 1970, quando venne instaurata la Repubblica Popolare del Congo. Il nuovo regime adott\u00f2 una bandiera rossa con l'emblema della repubblica popolare nel cantone. In seguito al collasso del regime socialista nel 1991, il governo riadott\u00f2 la bandiera precedente che tuttora rappresenta la nazione."}
{"id": "101120", "revid": "1337338", "url": "https://it.wikipedia.org/wiki?curid=101120", "title": "Antoni Gaud\u00ed", "text": "Definito da Le Corbusier come il \u00abplasmatore della pietra, del laterizio e del ferro\u00bb, Gaud\u00ed fu un architetto estremamente fecondo: sette delle sue opere a Barcellona figurano dal 1984 nella lista dei patrimoni dell'umanit\u00e0 dell'UNESCO.\nBiografia.\nAntoni Gaud\u00ed nacque il 25 giugno 1852 a Reus, o nelle vicinanze, quintogenito del calderaio Francesc Gaud\u00ed i Serra (1813\u20131906) e di Ant\u00f2nia Cornet i Bertran (1819\u20131876). Battezzato il giorno successivo alla nascita nella chiesa di Sant Pere Ap\u00f2stol con il nome \u00abAntoni Pl\u00e0cid Guillem Gaud\u00ed i Cornet\u00bb, il piccolo Antoni sin da giovane manifest\u00f2 un sincero amore per la sua terra natale, il Campo di Tarragona, accesa da fieri umori mediterranei e da un passato glorioso, che la vedeva sin dai tempi dell'antica Roma come una delle lande pi\u00f9 prospere di quel litorale.\nTutt'altro che prospera, tuttavia, era la famiglia di Gaud\u00ed, che \u2013 per usare le parole di George R. Collins \u2013 fu \u00abprivato di molte di quelle gioie della vita familiare che gli Spagnoli tengono in gran conto e alla quale \u00e8 dedicata la sua tarda chiesa della Sacra Famiglia\u00bb. Non si tratta, in effetti, di un'osservazione inesatta: oltre a esser funestato sin dalla tenera et\u00e0 da continui lutti famigliari \u2013 la madre lo abbandon\u00f2 in et\u00e0 molto precoce, cos\u00ec come il fratello Francesc (un dottore) ed una sorella \u2013 il giovane Gaud\u00ed fu afflitto anche da feroci reumatismi, i quali hanno probabilmente contribuito alla formazione di quel suo carattere schivo e riservato che lo avrebbe accompagnato fino alla tomba. Proprio a causa di queste cagionevolezze reumatiche, tra l'altro, il giovane Antoni fu costretto a ricorrere alla dieta dell'abate Kneipp, la quale prevedeva un frugale regime di vita, cure omeopatiche, diete vegetariane e altre restrizioni che quasi lo costrinsero all'isolamento pi\u00f9 totale.\nGaud\u00ed inizi\u00f2 gli studi presso una scuola di Reus, dove inizi\u00f2 a coltivare il suo talento grafico eseguendo disegni per un seminario denominato \u00abEl Arlequ\u00edn\u00bb [L'Arlecchino]. Fu uno studente forse svogliato ma certamente brillante: come riportato dallo Zerbst \u00absbalordiva chi gli stava intorno con sorprendenti lampi di genio: al maestro di scuola, che spiegava come gli uccelli potessero volare grazie alle loro ali, il piccolo Antoni fece immediatamente notare che anche le galline nel pollaio si servivano delle ali, per\u00f2 per correre\u00bb: era insomma dotato di un amore per i piccoli episodi quotidiani e di un acume che risultavano particolarmente congeniali per gli studi architettonici, che intraprese, diciassettenne, a Barcellona, presso la Llotja.\nPresso questa scuola di Architettura Gaud\u00ed ebbe l'opportunit\u00e0 di conoscere le nozioni di base attinenti tale disciplina, non senza per\u00f2 numerose difficolt\u00e0: egli avrebbe conseguito il diploma nel 1878, otto anni dopo essersi trasferito. Egli, infatti, dovette prestarsi dal 1874 al 1879 per il servizio militare, e per impreziosire il proprio bagaglio formativo non esit\u00f2 a tirocinarsi presso importanti costruttori di Barcellona (Joan Martorell, Josep Fontser\u00e8, Francisco de Paula del Villar y Lozano, Leandre Serrallach ed Emili Sala Cort\u00e9s). Lo stesso Gaud\u00ed, d'altronde, era di temperamento recalcitrante, sanguigno, e faticava ad arginare la sua insofferenza verso i rigidi accademismi promossi alla Llotja. La sua carriera accademica, malgrado queste conflittualit\u00e0, ebbe comunque modo di concludersi brillantemente e, anzi, pass\u00f2 l'esame finale con il giudizio \u00abottimo\u00bb. Interessante il progetto di fine corso che present\u00f2 alla commissione d'esame, relativo a un portale di un cimitero: al di l\u00e0 delle ineccepibili doti grafiche l'elaborato colpisce per la sua scenografica espressivit\u00e0 e per la sua potente simbologia, intrisa di umori religiosi e anche di una certa nota caratteriale. Elies Rogent, direttore della facolt\u00e0, non esit\u00f2 nell'affermare: \u00abNon so se abbiamo conferito il titolo a un pazzo o ad un genio, con il tempo si vedr\u00e0\u00bb. Gaud\u00ed, con un caustico senso dell'umorismo, avrebbe confidato al suo amico: \u00abLloren\u00e7, ora dicono che sono un architetto\u00bb.\nG\u00fcell, la casa Batll\u00f3, la Pedrera.\nCon il conseguimento del diploma Gaud\u00ed pot\u00e9 finalmente aprirsi a una temperie culturale e architettonica non pi\u00f9 guidata da una chiave di lettura univoca, bens\u00ec agitata dall'assenza di norme e formule precise. Di questa sostanziale incertezza stilistica risent\u00ec anche il Gaud\u00ed degli esordi, il quale \u2013 avendo a disposizione una pletora di fonti sulle quali attenersi \u2013 si sofferm\u00f2 soprattutto sul neogotico e sui testi di Eug\u00e8ne Emmanuel Viollet-le-Duc, entusiasta promotore di tale stile. Si pensi che quando Gaud\u00ed visit\u00f2 Carcassonne, il suo interesse per la cinta muraria era cos\u00ec contagioso che un abitante del villaggio medievale, scambiandolo per Viollet-le-Duc in persona, gli rivolse un saluto ossequioso: l'architetto fu molto lusingato da questo fraintendimento! Nel frattempo, quasi a guisa di contrappasso con l'ascetismo monastico della sua fanciullezza, Gaud\u00ed in questo periodo amava esibirsi sul palcoscenico di Barcellona e atteggiarsi con modi di dandy: bello (aveva occhi azzurri e una chioma bionda e fluente), elegante nei modi e nell'abbigliamento, Gaud\u00ed in questi periodi interag\u00ec con fervore con la scena sociale barcellonese, derivandovi tra l'altro un preciso orientamento politico e ideologico.\nPur essendo appassionatamente impegnato sul fronte sociale Gaud\u00ed si dedic\u00f2 al lavoro con grande rigore. Il primo incarico che gli venne assegnato fu relativo alla progettazione di alcuni lampioni per la Pla\u00e7a Reial di Barcellona: tale mansione, tra l'altro modesta, fu brillantemente risolta dal giovane architetto con delle strutture a sei bracci vivificate dal moderno connubio polimaterico di pietra e ghisa. Anno particolarmente importante per Gaud\u00ed fu comunque il 1878: non solo per la laurea, finalmente ottenuta, ma anche per l'incontro con l'industriale Eusebi G\u00fcell, che ebbe modo di venire a contatto con l'esuberanza creativa dell'architetto catalano in occasione della \"Exposition Universelle\" di Parigi del 1878. Uomo culturalmente vivace e economicamente spensierato, dagli ampi orizzonti liberali e intellettuali, G\u00fcell segn\u00f2 una tappa decisiva nella carriera architettonica di Gaud\u00ed, il quale pot\u00e9 mettersi al servizio di un mecenate disposto a soddisfare i suoi capricci estetici, nonch\u00e9 a sostenere i prezzi alti che sarebbero potuti generarsi. Di seguito si riporta una citazione di Rainer Zerbst:\nSotto l'ala protettiva di G\u00fcell, in effetti, Gaud\u00ed diede vita a svariate strutture destinate a divenire celebri, come i Padiglioni G\u00fcell, il Palau G\u00fcell e il Parco G\u00fcell, dove natura, scultura ed architettura si confondono in una grande maestria artigianale nell'uso dei materiali. Si noti come, nonostante la carriera architettonica di Gaud\u00ed abbia preso avvio da una committenza pubblica (quella dei lampioni), il resto del suo avanzamento professionale si consum\u00f2 nell'edilizia privata, dove non a caso consegu\u00ec i risultati pi\u00f9 brillanti: speciale menzione meritano, in tal senso, la casa Batll\u00f3, con la facciata rivestita da un mosaico di pietre vitree colorate, i balconi in ghisa simili a delle ossa e lo strano tetto ondeggiante come le squame di un rettile primitivo, e la casa Mil\u00e0, dalla movimentata e plastica facciata in pietra (donde il soprannome accigliatamente ironico di \u00abPedrera\u00bb). Frattanto Gaud\u00ed fu coinvolto in una vera e propria odissea stilistica che, a partire dagli esordi, lo vide attraversare periodi moreschi, gotici, per poi approdare definitiva a una cifra creativa propria.\nLa Sagrada Fam\u00edlia.\nBen presto, tuttavia, anche le opere civili iniziarono a lasciare insoddisfatto l'architetto che, permeato da profonda fede, a partire dal 1914 volle dedicarsi esclusivamente ai lavori della Sagrada Fam\u00edlia. Nel 1883, infatti, Gaud\u00ed ricevette la commissione di procedere alla costruzione di una chiesa, iniziata a dire il vero gi\u00e0 da un architetto di nome Francisco de Paula del Villar y Lozano, denominata Bas\u00edlica i Temple Expiatori de la Sagrada Fam\u00edlia \u00abBasilica e Tempio Espiatorio della Sacra Famiglia, o Sagrada Fam\u00edlia\u00bb. Si trattava di una costruzione monumentale e complessa, ad oggi ancora in corso, che assorb\u00ec le sue energie fino alla morte, esemplificando l'associazione tra arte, architettura e vita che caratterizza l'intensa opera di Gaud\u00ed: si pu\u00f2 dire, in effetti, che la Sagrada Fam\u00edlia segn\u00f2 un vero e proprio spartiacque esistenziale nella vita dell'architetto, il quale \u2013 sentendosi investito da un rigidissimo imperativo mistico e spirituale \u2013 pose fine agli atteggiamenti dandysti del passato per ritirarsi completamente dalla vita pubblica: non pi\u00f9 teatri, concerti, dibattiti o cene raffinate, dunque, bens\u00ec uno stile di vita frugale, quasi ascetico, finalizzato alla costruzione di quello che viene concepito come un altare espiatorio che \u00absi deve nutrire di sacrifici\u00bb.\nNel frattempo la fama dell'architetto cresceva e nel 1910 gli venne dedicata un'importante mostra monografica al Grand Palais di Parigi nel corso del Salon annuale della Soci\u00e9t\u00e9 des Beaux-Arts. Gaud\u00ed, su invito del conte G\u00fcell, vi espose un consistente numero di immagini, piante e modelli in scala di moltissime sue opere: pur partecipando \"hors concours\" gli fu riservata un'accoglienza decisamente calorosa. Non tutto, per\u00f2, andava per il meglio: la \"semana tragica\" dell'anno precedente, infatti, aveva scosso profondamente l'architetto, preoccupato che i vari moti anticlericali deflagrati in tutta la Catalogna potessero intaccare la costruzione della Sagrada Fam\u00edlia (cosa che, fortunatamente, non successe). A partire dal 1910, poi, succedettero interminabili disgrazie per l'architetto, funestato dalla morte della nipote Rosa (1912), del collaboratore e amico Francesc Berenguer (1914) e del mecenate Eusebi G\u00fcell (1918) e da una crisi economica che rischi\u00f2 di incrinare, se non di paralizzare, la costruzione della Sagrada Fam\u00edlia. \u00abI miei cari amici sono morti: non ho n\u00e9 famiglia n\u00e9 clienti, n\u00e9 fortuna ... n\u00e9 niente. Ora posso dedicarmi interamente alla Chiesa\u00bb: fu proprio come reazione a tutti questi squilibri esistenziali che Gaud\u00ed decise di consacrarsi interamente alla costruzione della Sagrada Fam\u00edlia, arrivando persino a chiedere l'elemosina ai passanti al suono di \u00abun centesimo, per amore di Dio\u00bb.\nMorte.\nDrammatiche furono le circostanze della morte di Gaud\u00ed. La sera del 7 giugno 1926, terminata la giornata lavorativa, Gaud\u00ed si stava recando presso la chiesa di San Filippo Neri per pregare: attraversando distrattamente una strada in pieno movimento, fu travolto da un tram di passaggio e lasciato tramortito sul selciato. Nessuno fu in grado di riconoscere la sua identit\u00e0, considerato anche il suo abbigliamento piuttosto trasandato e, anzi, alcuni tassisti si rifiutarono persino di condurlo in un ospedale, scambiandolo per un povero uomo (questa inosservanza venne poi punita duramente con severissime sanzioni pecuniarie). Alcuni passanti, avendo piet\u00e0 dell'architetto (ancora non identificato), lo trasportarono presso una clinica locale, l'ospedale di Santa Creu, dove fu internato nel reparto dei poveri: l'identit\u00e0 del degente fu ricostruita solo quando alcuni amici, resisi conto della mancanza di Gaud\u00ed, vennero a conoscenza del tragico evento. La mattina del 10 giugno, dopo tre giorni di agonia, Gaud\u00ed mor\u00ec. La morte di Antoni Gaud\u00ed, \u00abil pi\u00f9 catalano dei catalani\u00bb, fu accolta dalla popolazione catalana come una terribile calamit\u00e0: innumerevoli furono gli articoli che gli vennero dedicati e, al funerale, la sua salma fu vegliata da una moltitudine di ammiratori e illustri personalit\u00e0 statali che, addensandosi e formando una colonna di quasi mezzo miglio, porsero l'ultimo saluto all'architetto e lo accompagnarono presso la cripta della Sagrada Fam\u00edlia, dove fu inumato con il permesso del governo e del papa. La sua lapide tombale reca la seguente iscrizione:\nStile.\nGaud\u00ed e il \"Modernismo Catalano\".\nPur appartenendo indubbiamente alla corrente dell'architettura modernista, Gaud\u00ed presenta una fisionomia stilistica del tutto particolare, dovuta alla stratificata fagocitazione delle formule architettoniche pi\u00f9 disparate, vivificate poi dall'intervento della sua straripante esuberanza creativa. \u00ab\u00c8 ascrivibile alla instancabile, inquieta fantasia di Gaud\u00ed, alla sua irrequietezza\u00bb osserva, in tal senso, Lara Vinca Masini \u00abil fatto che egli alternasse, nello stesso momento, l'uso di codici linguistici diversi, saggiasse i vari stili, elaborasse continuamente nuove forme, nella volont\u00e0 di definirsi e di riconoscersi in una dilatazione temporale che superasse i limiti del momento storico, nell'intento di riscoprire, forse, negli stili del passato, una costante di fondo alla quale fosse possibile riallacciarsi, nell'ansiosa scoperta di nuove possibilit\u00e0 di soluzioni e di espressivit\u00e0\u00bb.\nTralasciando i primissimi esordi, nei quali egli si abbandon\u00f2 a un eclettismo decisamente sontuoso, Gaud\u00ed si rifece nel corso della sua carriera soprattutto a due importanti fonti architettoniche: le arti orientali, recepite con la lettura dei testi di Walter Pater, John Ruskin e William Morris, e il modello neogotico, genialmente teorizzato in quei tempi dall'architetto francese Eug\u00e8ne Viollet-le-Duc. Gran parte delle opere gaudiane \u2013 pensiamo al Capricho, al palazzo e ai padiglioni G\u00fcell e alla casa Vicens \u2013 sono infatti chiaramente contrassegnate dall'elemento orientale: Gaud\u00ed, non a caso, quando era studente collezionava fotografie di arte egizia, indiana, persiana e cinese. Nell'universo orientalista di Gaud\u00ed, poi, un caratteristico posto di rilievo spetta allo stile moresco (che assimil\u00f2 anche attraverso la lettura del libro \"Piante, elevazioni, sezioni e dettagli dell'Alhambra\" di Owen Jones) e alle soluzioni ornamentali delle arti nazar\u00ed e mud\u00e9jar, dalle quali trasse ispirazione per la sua incontenibile libert\u00e0 stilistica. Gaud\u00ed guardava, inoltre, all'architettura islamica con particolare interesse, affascinato dalla sua incerta plasticit\u00e0 spaziale.\nTuttavia, lo stile che pi\u00f9 di tutti condizion\u00f2 Gaud\u00ed fu, senza dubbio, il neogotico, incontrato \u2013 come si \u00e8 gi\u00e0 detto \u2013 nei saggi teorici di Viollet-le-Duc. Quest'ultimo era il promotore di una sostanziale rivalutazione dell'arte gotica, annebbiata soprattutto agli inizi del secolo dai fasti del Neoclassicismo, e di criteri di restauro e di completamento che invitavano i giovani architetti a non rivolgersi in maniera dogmatica ai grandi esempi del passato, bens\u00ec a migliorarli con l'ausilio della propria sensibilit\u00e0 e delle nuove tecniche costruttive e tecnologiche. Gaud\u00ed, accogliendo con entusiasmo i suggerimenti di Viollet-le-Duc, instaur\u00f2 un legame concreto con il glorioso passato architettonico di Barcellona (ricca di splendidi esempi di gotico catalano) in maniera tutt'altro che acritica: egli, infatti, ritenendo lo stile gotico \u00abimperfetto\u00bb o, meglio, \u00abirrisolto\u00bb, adott\u00f2 diversi accorgimenti tecnici finalizzati a migliorarlo secondo il gusto del tempo. \u00c8 in questo modo che Gaud\u00ed si apre a una serie di sperimentazioni statiche che lo condurranno, alla fine, all'eliminazione pi\u00f9 totale di quegli elementi strutturali vitali e costitutivi per la poetica gotica \u2013 come i contrafforti e gli archi rampanti \u2013 giudicati da Gaud\u00ed come \u00abstampelle\u00bb accessorie e antiestetiche necessarie nel passato solo per esigenze di natura costruttiva. Di seguito si riporta una citazione dello stesso architetto:\nTramontate queste influenze iniziali Gaud\u00ed si mosse verso le nascenti istanze moderniste, le quali \u2013 al di l\u00e0 delle varie diversificazioni geografiche \u2013 denunciavano l'abbrutimento delle forme artistiche e architettoniche, mortificate dal progresso tecnologico della rivoluzione industriale, e predicava una sensibilit\u00e0 nuova, basata su una forte quanto soggettiva liricit\u00e0, sull'esaltazione dell'intimo connubio presente tra l'architettura e le arti applicate e sull'impiego di elementi polimaterici in grado di conferire grande vigore plastico agli edifici.\nLa Natura e le curve.\nAppare lampante come sia dotato di una personalit\u00e0 architettonica cos\u00ec incontrollata e incontrollabile da essere praticamente incompatibile con un qualsivoglia tentativo di perimetrazione stilistica. La sua inaudita fantasia, infatti, si concreta in opere che risolvono simultaneamente le questioni vitruviane di \"firmitas\", \"utilitas\" e \"venustas\", risultando perfettamente funzionali per i fruitori, e, al contempo, vivificate da un linguaggio fiabesco, interiore, finalizzato a distaccarsi dal rigido funzionalismo della scienza e ad approdare a delle inventivit\u00e0 fantastiche e a delle stimolanti fantasmagorie creative in grado di dar voce alla profondit\u00e0 dell'inconscio umano: creazioni che, per usare le parole di Roberta Franchi, sono \u00abformalmente cos\u00ec sconnesse dai tradizionali canoni architettonici da dare la sensazione di penetrare in un ambiente favoloso, dalle continue ed eccitanti sorprese\u00bb.\nSoprattutto nella sua tarda maturit\u00e0 \u2013 quando, infervorato per il cantiere della Sagrada Fam\u00edlia, fu agitato da una vera e propria apoteosi mistica \u2013 Antoni nutriva un rispetto reverenziale per la Creazione Divina e per la Natura, che riteneva essere la sua pi\u00f9 preziosa maestra. Stando al giudizio di Gaud\u00ed l'errore di generazioni di architetti era stato quello di affidarsi ai rigidi dettami della geometria euclidea, la quale promuoveva forme \u2013 come i cerchi, i triangoli, o magari le linee rette, verticali e perpendicolari \u2013 che, pur essendo esteticamente gradevoli, erano impossibili da ritrovare in natura, dove \u2013 al contrario \u2013 prosperava un'immensa variet\u00e0 di forme curve:\n\u00abLa natura \u00e8 stata sempre la mia maestra, l'albero vicino al mio studio \u00e8 il mio maestro\u00bb: lo stesso Gaud\u00ed non faceva mistero del proprio discepolato presso la Natura. La coerenza, la perseveranza, l'ostinazione con cui Gaud\u00ed ricerca le forme naturali \u2013 spesso sfociando in un'organicit\u00e0 quasi ossessiva \u2013 si concreta in un'esplicita rinuncia alle linee rette, troppo rigorose e opprimenti, e all'impiego di curve pi\u00f9 complesse, come il paraboloide iperbolico, l'iperboloide, il conoide e l'elicoide. \u00c8 su questi mezzi espressivi sinuosi, morbidi, dinamici, quasi coinvolgenti, che si innesta la ricerca spaziale di Gaud\u00ed, il quale \u2013 non a caso \u2013 amava ripetere: \u00abLa linea retta \u00e8 la linea degli uomini, quella curva la linea di Dio\u00bb. Sono stati in molti, si ricorda, ad ispirarsi al motivo fluttuante e plastico delle curvilinee: basti pensare a Francesco Borromini o ai maggiori esponenti dell'Art Nouveau. Se, tuttavia, il primo dava vita a curve dinamiche, guizzanti, ma bloccate entro un ben preciso rapporto di forze, e i secondi si abbandonavano a stucchevoli ornamentazioni floreali e a \u00abcurvas de sentimiento\u00bb non disciplinate dalla geometria, Gaud\u00ed si faceva cantore di un tipo di linea curva \u00abcontinuamente variata nella direzione, forzata da [...] una sorta di carica interna di dinamite pronta a farla esplodere in ogni direzione e a distruggerla come entit\u00e0 a s\u00e9 stante\u00bb che \u00abcresce lottando e contorcendosi come un elemento naturale, ammette sezioni di retta, si spezza, riprende, conquistando e dominando lo spazio di volta in volta, esaltandosi nel suo divenire, contraendosi e sincopandosi\u00bb (Masini).\nA una disamina disattenta potrebbe sembrare che il ricorso gaudiano alle linee curve, con la loro espressivit\u00e0 spaziale cos\u00ec fiabesca e immaginifica, dia vita ad architetture che, pur nell'emulazione delle forme naturali, rimangono comunque confuse, incoerenti, pericolosamente ambigue. In realt\u00e0 Gaud\u00ed progettava con grande scientificit\u00e0 e rigore e, anzi, adottava mezzi espressivi i quali, oltre a essere compatibili con le sagome della Natura ed esteticamente gradevoli, erano staticamente molto affidabili: speciale menzione merita la catenaria, curva flessibile e omogenea \u2013 ottenibile empiricamente sospendendo le due estremit\u00e0 di una fune alla medesima altezza \u2013 da lui impiegata in un cospicuo numero di opere, prime fra tutte la Casa Mil\u00e0, la cripta della Col\u00f2nia G\u00fcell e la Sagrada Fam\u00edlia.\nL'eclettismo gaudiano.\nGaud\u00ed decoratore.\nDurante il periodo universitario Gaud\u00ed effettu\u00f2 tirocini presso importanti costruttori barcellonesi, come Eudald Punt\u00ed, Lloren\u00e7 Matamala e Joan O\u00f1\u00f3s, dai quali acquis\u00ec un bagaglio formativo elementare non solo sull'architettura, ma anche su scultura, carpenteria, lavori in ferro battuto, vetrate, ceramiche, modellazione in gesso e altro ancora. Per Gaud\u00ed, infatti, quello dell'architetto era un mestiere onnicomprensivo che comprendeva anche il design, allorch\u00e9 ciascun progetto aveva la medesima importanza, indipendentemente dalla scala dimensionale: ecco che, allora, nei suoi edifici anche i dettagli pi\u00f9 minuti hanno richiesto un grande impegno progettuale e, non a caso, riescono a integrarsi in maniera armonica e proporzionata. Questo approccio progettuale gli consent\u00ec di curare con grande scrupolosit\u00e0 tutti gli elementi delle sue creazioni, dagli aspetti architettonici e costruttivi pi\u00f9 generali agli arredi, all'illuminazione o persino alle decorazioni in ferro battuto.\nGaud\u00ed ha fatto scuola non solo nell'architettura in senso proprio, bens\u00ec anche nell'artigianato, campo al quale diede un decisivo impulso con l'introduzione di nuove soluzioni decorative. Gaud\u00ed, ad esempio, si distinse soprattutto per la sapienza con la quale sfrutt\u00f2 le potenzialit\u00e0 del trencad\u00eds, tecnica dove frammenti ceramici di piccolissime dimensioni vengono applicati con perfetta flessibilit\u00e0 su superfici curvilinee di dimensioni anche grandi secondo combinazioni originali e immaginative. Interessante anche la soluzione decorativa proposta per la cattedrale di Palma, sempre restaurata dal maestro, dove l'illuminazione \u00e8 garantita da vetrate composte da tre grandi lastre dai vivaci colori primari, dallo spessore variabile, in modo tale da modulare l'intensit\u00e0 della luce.\nGaud\u00ed scultore.\nDi grande interesse \u00e8 anche la produzione plastica di Gaud\u00ed. Egli, infatti, ha progettato personalmente molti dei gruppi scultorei della Sagrada Fam\u00edlia, caricandoli di un virtuosistico realismo: era suo obiettivo, infatti, studiare precisamente l'anatomia delle figure e conferire maggiore vigore ai loro gesti. Per questo motivo Gaud\u00ed spesso fotografava i propri modelli, utilizzando talora anche un sistema di specchi in grado di simulare le molteplici prospettive, per poi realizzare diversi calchi in gesso, sia di persone che di animali (in un'occasione ha dovuto sollevare un asino per non farlo muovere). Su questi stampi realizzava delle correzioni alle proporzioni per ottenere una perfetta visione della scultura in base all'ubicazione che essa aveva nell'Opera (pi\u00f9 grande quanto pi\u00f9 in alto si trova), e infine la scolpiva sulla pietra.\nGaud\u00ed progettista di interni.\nGaud\u00ed si \u00e8 segnalato anche come un valente decoratore di interni: come gi\u00e0 accennato, infatti, egli curava i propri progetti occupandosi sia degli aspetti pi\u00f9 generali, cos\u00ec come dei pi\u00f9 minimi dettagli. In tutte le sue creazioni Gaud\u00ed sapeva sfogare con esuberanza le sue peculiarit\u00e0 stilistiche e, al contempo, rispondere al gusto personale della committenza e valorizzare l'edificio in ragione della collocazione geografica. Perlopi\u00f9 votatosi ai suppellettili religiosi, Gaud\u00ed ha progettato tutta la mobilia delle case Vicens, Calvet, Batll\u00f3 e Mil\u00e0, del palazzo G\u00fcell e della torre di Bellesguard, oltre che i vari arredi della Sagrada Fam\u00edlia. Speciale menzione merita l'adattamento ergonomico di tali creazioni portato avanti da Gaud\u00ed nei propri mobili in seguito ad accurati studi in modo tale da renderle compatibili con le esigenze dell'anatomia umana.\nAltro obiettivo di Gaud\u00ed nei propri edifici era quello di assicurare una distribuzione degli spazi interni intelligente e funzionale in grado di dare vita a un'atmosfera intima e confortevole. Era proprio per questo motivo che Gaud\u00ed, oltre a progettare personalmente gli arredi, definiva con grande precisione le qualit\u00e0 aeroilluminanti dei propri alloggi, disponendo al meglio le stanze in relazione ai punti cardinali e all'irraggiamento solare. Per Gaud\u00ed, in effetti, la luce solare era lo strumento con il quale pensare e definire in maniera effettiva gli spazi interni degli edifici: la luce, in un certo senso, si prefigurava come un \u00abmateriale\u00bb che, seppur incorporeo, risultava imprescindibile nella progettazione di Gaud\u00ed, il quale la raccoglieva e filtrava con l'aiuto di ampie vetrate, finestre, persiane e tende per poi convogliarla verso l'interno, in modo tale da definire con grande precisione gli spazi architettonici e, al contempo, coinvolgere il fruitore di tali ambienti in una particolarissima esperienza spaziale. Di seguito si riporta una sua affermazione in merito:\nFortuna critica.\nAll'indomani della sua morte Gaud\u00ed fu spietatamente osteggiato dalla critica del tempo, che mal gradiva una personalit\u00e0 creatrice cos\u00ec sfavillante e immaginativa (alcuni lo ritennero persino \u00abbarocco\u00bb): questo declino, d'altronde, era coerente con il generale tramonto del Modernismo in favore dell'antitetico Noucentisme. Come nefasto simbolo di questo sostanziale disinteresse verso Gaud\u00ed, vi \u00e8 il tristemente noto tumulto del 1936, anno in cui gruppi anticlericali operanti nell'ambito della guerra civile spagnola incendiarono la cripta della Sagrada Fam\u00edlia che ospitava il laboratorio del maestro, causando la distruzione di gran parte degli schizzi, mappe, appunti e modelli in scala dell'architetto.\nIl culto gaudiano si ravviv\u00f2 a partire dagli anni cinquanta del XX secolo, grazie all'interesse di personalit\u00e0 illustri come l'artista surrealista Salvador Dal\u00ed e l'architetto Josep Llu\u00eds Sert. Al 1952, al centenario della nascita di Antoni, si data l'istituzione dell'Asociaci\u00f3n de Amigos de Gaud\u00ed, ente che promuove e progetta nuove ricerche nel campo dell'architettura gaudiana: questo risveglio critico venne corroborato dal considerevole fiorire di mostre a lui dedicate, fra le quali vale la pena citare quella del Sal\u00f3 del Tinell di Barcellona del 1956 e quella del Museum of Modern Art di New York del 1957. Stimolati da questo rinnovato interesse molti studiosi hanno licenziato numerosi scritti dedicati all'architetto, a partire da George R. Collins, Nikolaus Pevsner, Roberto Pane e Kenji Imai e Tokutoshi Torii, a testimoniare proprio il prestigio internazionale che Gaud\u00ed andava acquistando in questo periodo.\nOggi Gaud\u00ed gode di una sfolgorante popolarit\u00e0. Dalla popolazione catalana \u00e8 considerato tra gli interpreti pi\u00f9 sensibili della Renaixen\u00e7a, e ormai i critici concordano nel sostenere come, \u00abda parte del pubblico normale\u00bb, la reazione pi\u00f9 consueta al primo contatto con l'universo architettonico gaudiano sia quella di una \u00abammirazione incondizionata, irrazionale, immediata ed elementare\u00bb (Masini). Questa popolarit\u00e0, si sottolinea, coinvolge anche i \"connoisseur\" pi\u00f9 raffinati: per riportare il commento del Collins \u00aboggi ci si accorge che un numero sempre maggiore di architetti e ingegneri visitano Barcellona per guardare i suoi edifici. L'attenzione, prima volta alle superfici, all'ordito e alle forme esterne, si appunta ora alla drammatica struttura e agli elusivi effetti spaziali dei suoi edifici. Gli ingegneri trovano qui gli accorgimenti pi\u00f9 nuovi, come le superfici a paraboloide iperbolico; gli architetti sentono una liberazione dalle piatte forme rettangolari che essi erano giunti a pensare come l'espressione tipica della nuova era meccanica\u00bb. Anche nomi illustri dell'architettura sono giunti ad esprimere la loro ammirazione incondizionata per Gaud\u00ed: basti pensare a Santiago Calatrava e Norman Foster, i quali presentano chiari debiti verso l'architetto catalano, a Le Corbusier, per il quale Antoni era \u00abcolui che possedeva la maggior forza architettonica tra gli uomini della sua generazione\u00bb, o a Louis Sullivan, che defin\u00ec la Sagrada Fam\u00edlia \u00abil maggior pezzo di creazione architettonica degli ultimi venticinque anni\u00bb.\nOggi \u00e8 possibile riassumere \"in nuce\" la popolarit\u00e0 suscitata da Gaud\u00ed nei seguenti due episodi. In tempi recenti ha preso corpo l'iniziativa \u2013 promossa da un comitato di trenta ecclesiastici, accademici, designer ed architetti \u2013 di proporre l'architetto catalano per la beatificazione e la canonizzazione. L'arcivescovo di Barcellona, cardinale Ricardo Mar\u00eda Carles Gord\u00f3, ha avviato il processo di canonizzazione nel 1998, definendo Gaud\u00ed un \u00ablaico mistico\u00bb. Nel 2003, conclusa la fase diocesana, la documentazione \u00e8 stata quindi inviata alla Santa Sede (il processo di beatificazione ha poi suscitato discussioni tra chi vorrebbe che Gaud\u00ed venisse ricordato essenzialmente per le sue opere e per la sua influenza artistica e coloro che ricordano la sua vita austera e cristianamente coerente). Importante anche l'ingresso \u2013 avvenuto nel 1984 e nel 2005 \u2013 di sette architetture gaudiane nel patrimonio mondiale dell'UNESCO, per il quale le \u00abopere di Antoni Gaud\u00ed testimoniano l'eccezionale contributo creativo allo sviluppo della architettura e della tecnologia edilizia alla fine del Ottocento e l'inizio del Novecento\u00bb."}
{"id": "101122", "revid": "5695", "url": "https://it.wikipedia.org/wiki?curid=101122", "title": "Allium sativum", "text": "L'aglio (Allium sativum ) \u00e8 una pianta bulbosa della famiglia Amaryllidaceae (sottofamiglia Allioideae).\nIl suo utilizzo primo \u00e8 quello di condimento, ma \u00e8 ugualmente usato a scopo salutistico per le propriet\u00e0 congiuntamente attribuitegli dalla scienza e dalle tradizioni popolari.\nA causa della sua coltivazione molto diffusa l'aglio viene considerato quasi ubiquitario, ma le sue origini sono asiatiche (sono state rintracciate nella Siberia sud-occidentale), velocemente diffusosi nel bacino mediterraneo e gi\u00e0 conosciuto nell'antico Egitto.\nL'odore caratteristico dell'aglio \u00e8 dovuto a numerosi composti organici di zolfo tra cui l'alliina ed i suoi derivati, come l'allicina ed il disolfuro di diallile.\nParassiti.\nI parassiti dell'aglio sono principalmente le larve delle mosche \"Chortophila brassicae\" o \"Hylenia antiqua\" che ne attaccano i bulbi facendoli marcire. Intrecciarne le cime dovrebbe servire a evitare che gli insetti nocivi entrino nei bulbi.\nColtivazione.\nPer coltivare l'aglio, bisogna prima dividerlo in spicchi uguali e poi piantarli a uno a uno con la punta dello spicchio rivolta verso l'alto. Si pianta nello strato attivo.\nPropagazione.\nI fiori sono sterili, e cos\u00ec anche i semi. L'unica via di propagazione si ha attraverso divisione e piantumaggio dei singoli bulbetti, previa una attenta selezione dei singoli spicchi. Questo aumenta la probabilit\u00e0 che le future piante siano maggiormente resistenti alle malattie, pi\u00f9 forti, ecc.\nRaccolta.\nLa pianta non ama il freddo autunno-invernale. Allora comincia ad afflosciarsi, fino a seccarsi del tutto. \u00c8 a questo punto che il tubero sotterraneo andrebbe raccolto. I bulbi che invece si lasciano in loco, rivegeteranno l'anno seguente, coi primi caldi. Formeranno anche bulbilli (piccoli bulbi cresciuti lateralmente al bulbo-madre). La raccolta dei bulbi dunque non \u00e8 solo una necessit\u00e0 alimentare, ma anche una intelligente pratica colturale che impedisce un eccessivo affollamento dell'area.\nUtilizzi.\nNella storia.\nDipinto nelle piramidi egizie, faceva parte del cibo fornito dalle autorit\u00e0 per mantenere gli schiavi in salute.\nIn cucina.\nL'aglio in cucina \u00e8 molto utilizzato come condimento, ad esempio come ingrediente per salse come bagna c\u00e0uda, pesto, aioli, tzatziki. La parte commestibile sono i bulbilli (spicchi). Si consuma crudo o cotto, fresco o secco, intero, a fettine, tritato, in polvere. Talvolta gli spicchi vengono utilizzati per insaporire la pietanza ma non vengono direttamente consumati.\nIn medicina.\nL'olio essenziale contiene: bisolfuro di allile e allipropile allicina (sostanza ad azione antibiotica), garlicina (ad azione antibiotica), allina (glucoside), vitamine A, B, C, zuccheri, fitosteroli, lipidi, mucillagini. L'olio essenziale viene principalmente eliminato attraverso l'apparato respiratorio, svolgendo attivit\u00e0 antisettica e balsamica.\nUno studio condotto dall'Universit\u00e0 di Liverpool ha rivelato che un supplemento quotidiano di estratto d'aglio pu\u00f2 ridurre il rischio di attacchi cardiaci.\nSebbene sia di cultura popolare che l'aglio abbassi la pressione arteriosa di chi soffre d'ipertensione uno studio del 2012 della University of British Columbia ha rivelato che consumare l'aglio in dosi massicce (200 grammi per 3 volte al giorno) pu\u00f2 abbassare lievemente la pressione (diminuendo la pressione sistolica, la massima, di 10-12 millimetri di mercurio contro i 6-9 del placebo).\nAllicina.\nUno dei derivati dell'aglio, l'allicina, ha dimostrato di possedere efficacia antibiotica.\nAllergia.\nL'aglio, data la presenza di tre specifiche proteine (QR-1, QR-2, e QR-3), pu\u00f2 essere causa di allergia alimentare.\nIn fitoterapia.\nL'aglio ha diverse propriet\u00e0 curative:\nL'uso dell'aglio crudo tritato finemente sui cibi come sughi, carne ed insalate \u00e8 un ottimo coadiuvante per la cura dell'ipercolesterolemia, di bronchiti catarrali, e dell'elmintiasi (nei bambini in special modo poich\u00e9 portano sporcizia alla bocca).\nIl consumo di aglio d\u00e0 un generale senso di benessere all'organismo per la sua azione anti batterica quindi antinfettiva.\nEssendo anche un ottimo stimolante digestivo e diuretico viene anche utilizzato in forma di infuso (dai 5 ai 10 g in un litro di acqua) mentre per un'azione antisettica dai 10-15 g in decotto.\nLe variet\u00e0 italiane.\nAlcune delle cultivar di aglio pi\u00f9 rinomate in Italia:\nNella cultura di massa.\nNel folclore europeo, si riteneva che l'aglio tenesse lontani i vampiri e si indossava in un sacchetto intorno al collo. Questa tradizione si pu\u00f2 collegare al fatto che i vampiri erano considerati dei \"parassiti\" e conseguentemente l'aglio, avendo propriet\u00e0 antibatteriche, li teneva lontani.\nIl suo potere antisettico era noto fin dall'antichit\u00e0: nel Medioevo i medici usavano delle mascherine imbevute di succo d'aglio per proteggersi dalle infezioni e tutt'oggi \u00e8 ampiamente usato nella medicina popolare.\nUna famosissima cantilena napoletana recita:\n\"Agli e fravagli fattura che non quagli. Corna e bicorne capa 'alice e capa d'aglio...\"\nSi consigliava infatti di tenerlo addosso la notte che precede il 24 giugno (San Giovanni Battista) insieme ad altre erbe per proteggersi dalle streghe che in quella data, secondo la tradizione, celebrerebbero il grande sabba annuale che coincide con il solstizio d'estate.\nChe l'aroma dell'aglio non sia mai stato gradito \u00e8 cosa nota tanto che lo stesso Shakespeare in \"Sogno di una notte di mezza estate\" fa dire ai propri attori nella seconda scena di non mangiare aglio in quanto:\nAnche nella cultura islamica l'aglio, pur essendo diffusamente e volentieri usato in gastronomia, viene di fatto interdetto a quanti devono poi recarsi in moschea il venerd\u00ec per la preghiera comunitaria di mezzogiorno (\"\u1e63al\u0101t al-\u1e93uhr\"), sulla scorta della tradizione che ricorda come il profeta Maometto non gradisse n\u00e9 il suo odore n\u00e9 quello della cipolla, che dunque risente di questo stesso \"divieto\"."}
{"id": "101123", "revid": "1745361", "url": "https://it.wikipedia.org/wiki?curid=101123", "title": "Dione", "text": ""}
{"id": "101124", "revid": "125999585", "url": "https://it.wikipedia.org/wiki?curid=101124", "title": "Umberto Boccioni", "text": "Biografia.\nI primi anni.\nI genitori di Umberto erano Raffaele Boccioni e Cecilia Forlani, originari di Morciano di Romagna (25 km da Rimini). Il padre, che lavorava come usciere di prefettura, fu costretto a spostarsi in varie citt\u00e0 d'Italia in base alle esigenze di servizio. Umberto nacque il 19 ottobre 1882 a Reggio Calabria; qui frequent\u00f2 le prime classi delle elementari, successivamente la famiglia si trasfer\u00ec a Forl\u00ec, poi a Genova e a Padova. Nel 1897 giunse l'ordine di un nuovo trasferimento a Catania. Questa volta la famiglia si separ\u00f2: Umberto e il padre andarono in Sicilia; la madre con la sorella maggiore Amelia, nata a Roma, restarono in Veneto. A Catania Umberto frequent\u00f2 l'istituto tecnico fino a ottenere il diploma. Collabor\u00f2 con alcuni giornali locali e scrisse il suo primo romanzo: \"Pene dell'anima\" che reca la data 6 luglio 1900.\nNel 1901 Umberto si trasferisce a Roma, dove il padre \u00e8 stato di nuovo trasferito. Frequenta spesso la casa della zia Colomba. In poco tempo s'innamora di una delle sue figlie, Sandrina. Umberto ha circa vent'anni e frequenta lo studio di un cartellonista, dove apprende i primi rudimenti della pittura. In questo periodo conosce Gino Severini, con il quale frequenta, a Porta Pinciana, lo studio del pittore divisionista Giacomo Balla. All'inizio del 1903 Umberto e Severini frequentano la Scuola libera del Nudo, dove incontrano Mario Sironi, anch'egli allievo di Balla, con il quale stringeranno una duratura amicizia. In quell'anno Umberto dipinge la sua prima opera \"Campagna Romana\" o \"Meriggio\".\nCon l'aiuto di entrambi i genitori riesce a viaggiare all'estero: la prima destinazione \u00e8 Parigi (aprile-agosto 1906), cui segue la Russia da cui ritorna nel novembre dello stesso anno. A Parigi conosce Augusta Popoff: dalla loro relazione nascer\u00e0 nell'aprile 1907 un figlio, P\u00ebtr (Pietro). Nell'aprile 1907 Umberto si iscrive alla Scuola libera del Nudo del Regio Istituto di Belle Arti di Venezia. Inizia un altro viaggio verso la Russia ma l'interrompe a Monaco di Baviera, dove visita il museo. Al ritorno disegna, dipinge attivamente, pur restando inappagato perch\u00e9 sente i limiti della cultura italiana che reputa ancora essenzialmente \"cultura di provincia\". Nel frattempo affronta le prime esperienze nel campo dell'incisione.\nIl futurismo.\nNell'autunno del 1907 per la prima volta and\u00f2 a Milano, dove da alcuni mesi abitavano la madre e la sorella. Intuisce subito che \u00e8 la citt\u00e0 pi\u00f9 di altre in ascesa e che corrisponde alle sue aspirazioni dinamiche. Diventa amico di Romolo Romani, frequenta Previati, di cui risente qualche influsso nella sua pittura che sembra rivolgersi al simbolismo. Diviene socio della Permanente.\nDurante questi anni di formazione, visita molti musei e gallerie d'arte. Ha, quindi, la possibilit\u00e0 di conoscere direttamente opere di artisti di ogni epoca ma, specialmente, antichi. Alcuni di questi, come per esempio Michelangelo, rimarranno sempre suoi modelli ideali. Nonostante ci\u00f2, essi diventeranno anche i bersagli principali della polemica avviata nel periodo futurista contro l'arte antica e contro il passatismo.\nNel 1907 a Milano incontra i futuristi e Filippo Tommaso Marinetti. Con essi collabora alla stesura del ' (1910), cui segue il ' (1911), scritto insieme a Carlo Carr\u00e0, Luigi Russolo, Giacomo Balla e Gino Severini. Obiettivo dell'artista moderno doveva essere, secondo gli estensori, liberarsi dai modelli e dalle tradizioni figurative del passato, per volgersi risolutamente al mondo contemporaneo, dinamico, vivace, in continua evoluzione.\nQuali soggetti della rappresentazione si proponevano dunque la citt\u00e0, le macchine, la caotica realt\u00e0 quotidiana. Nelle sue opere, Boccioni seppe esprimere magistralmente il movimento delle forme e la concretezza della materia. Bench\u00e9 influenzato dal cubismo, cui rimprover\u00f2 l'eccessiva staticit\u00e0, Boccioni evit\u00f2 nei suoi dipinti le linee rette e adoper\u00f2 colori complementari. In quadri come \"Dinamismo di un ciclista\" (1913), o \"Dinamismo di un giocatore di calcio\" (1911), la raffigurazione di uno stesso soggetto in stadi successivi nel tempo suggerisce efficacemente l'idea dello spostamento nello spazio.\nSimile intento governa del resto anche la scultura di Boccioni, per la quale spesso l'artista trascur\u00f2 i materiali nobili come marmo e bronzo, preferendo il legno, il ferro e il vetro. Ci\u00f2 che gli interessava era illustrare l'interazione di un oggetto in movimento con lo spazio circostante. Pochissime sue sculture sono sopravvissute.\nIn seno alla Societ\u00e0 Umanitaria dove ha appena terminato il grande dipinto \"Il Lavoro\" (oggi al MoMA di New York con il titolo The City Rises), nell'aprile-maggio 1911, con Ugo Nebbia, Carlo Dalmazzo Carr\u00e0, Alessandrina Ravizza e altri, d\u00e0 vita a Milano al \"Primo Padiglione d'Arte Libera\", imponente esposizione dalle modernissime linee guida, dove si terr\u00e0 anche la prima collettiva in assoluto di pittori futuristi (nei dismessi padiglioni Giulio Ricordi).\nNel 1912 Boccioni inaugura un periodo di intensi studi sia in vista della pubblicazione del suo testo teorico pi\u00f9 importante, \"Pittura e scultura futuriste\" (1914), sia in vista della realizzazione del capolavoro \"Materia\" (1912). Consulta molti volumi di argomento storico-artistico e filosofico di cui stila una lista di titoli. In particolare, approfondisce la conoscenza del pensiero del filosofo francese Henri Bergson, leggendo il libro \"Materia e memoria\" (1896). Le teorie di Bergson sulla \"memoria spontanea\", intesa come intuizione dell'unit\u00e0 fondamentale della materia, suggeriscono a Boccioni l'idea della compenetrazione dei piani come \u00absimultaneit\u00e0 dell'interno con l'esterno + ricordo + sensazione\u00bb, consentendogli di unire nel corso del processo creativo ricordi personali (familiari, per esempio) a suggestioni derivanti dall'arte antica o primitiva, alla scomposizione delle forme di derivazione cubista. Nell'olio su tela \"Materia\", per esempio, Boccioni esegue un ritratto di sua madre Cecilia Forlani, divinizzata come Grande Madre, integrando la scomposizione cubista e l'uso dei colori complementari di derivazione impressionista con la ieratica frontalit\u00e0 della statuaria greca di epoca arcaica. Tra i libri consultati nel 1912, infatti, Boccioni cita, nella sua lista, il tomo VIII, dedicato alla scultura arcaica, e in particolare la pagina 689, dell'opera in pi\u00f9 volumi di Georges Perrot e Charles Chipiez, \"Histoire de l'art dans l'antiquit\u00e9\" (1882-1914) in cui i due autori trattano della cosiddetta \"legge della frontalit\u00e0\" nella statuaria antica.\nTra le opere pittoriche pi\u00f9 rilevanti di Boccioni si ricordano \"Il Lavoro (La citt\u00e0 che sale)\" (1910), \"Rissa in galleria\" (1910), \"Stati d'animo n. 1. Gli addii\" (1911) \u2013 in cui i moti dell'animo sono espressi attraverso lampi di luce, spirali e linee ondulate disposte diagonalmente \u2013 \"Forze di una strada\" (1911), dove la citt\u00e0, quasi organismo vivo, ha peso preponderante rispetto alle presenze umane.\nLa prima guerra mondiale e la morte.\nNel 1915 l'Italia entra in guerra. Boccioni, interventista, si arruola volontario, assieme a un gruppo di artisti, nel Corpo nazionale volontari ciclisti automobilisti, ma non ha occasione di entrare in combattimento. In una lettera dal fronte dell'ottobre 1915 il pittore scrive, infatti, che la guerra \u00abquando si attende di battersi, non \u00e8 che questo: insetti + noia = eroismo oscuro...\u00bb.\nNel giugno del 1916 Boccioni (che all'epoca \u00e8 in attesa di partire per il fronte) con il compositore Ferruccio Busoni \u00e8 ospite dei marchesi Della Valle di Casanova a Villa San Remigio, sulla sponda occidentale del Lago Maggiore. Nello stesso periodo Vittoria Colonna Caetani, mentre suo marito Leone Caetani \u00e8 al fronte, trascorre le sue giornate nella quiete dell'Isolino di San Giovanni (la pi\u00f9 piccola delle Isole Borromee), che ha affittato per l'estate. Qui si occupa del giardino e scrive lettere al marito. \n&lt;br&gt;Dopo un primo incontro dai Casanova, dove Vittoria si \u00e8 recata incuriosita del ritratto di Busoni appena eseguito, Boccioni e Vittoria cominciano a vedersi ogni giorno. E, nel corso del mese di luglio, Boccioni \u00e8 a due riprese ospite di Vittoria all'Isolino. L'ultimo soggiorno si conclude il 23 luglio; meno di un mese dopo, il 17 agosto, morir\u00e0 a causa di una caduta da cavallo; nel suo portafogli, l'ultima delle lettere ricevute da Vittoria.\nIl 17 agosto 1916 Boccioni muore all'et\u00e0 di 33 anni all'ospedale militare di Verona, per le ferite riportate in seguito alla caduta accidentale dalla propria cavalla, imbizzarritasi alla vista di un autocarro. La caduta era avvenuta il giorno prima durante un'esercitazione militare, in localit\u00e0 Sorte a Chievo, frazione di Verona, dove oggi si trova la sua lapide commemorativa, in una stradina immersa nella campagna. La salma di Boccioni ha trovato invece sepoltura nel cimitero monumentale di Verona, nei calti antichi del secondo campo, accanto al quale volle poi essere sepolta anche la madre. Sul marmo che chiude e riporta il nome dell'artista si possono osservare le testimonianze scritte lasciate da altri artisti e conoscenti in visita.\nDopo la morte.\nNel 1959 tre sue opere (\"Donna a tavola\", \"Paesaggio\" e \"Forme uniche della continuit\u00e0 nello spazio\") vengono esposte alla mostra \"50 anni d'arte a Milano. Dal divisionismo ad oggi\", organizzata dalla Permanente.\nUmberto Boccioni desiderava essere presente nella sua natia Calabria con una sua scultura. Dopo la sua scomparsa Filippo Tommaso Marinetti volle dare seguito al desiderio dell'artista promuovendo la realizzazione di una fusione in bronzo del capolavoro in gesso boccioniano: \"Forme uniche della continuit\u00e0 nello spazio\" del 1913.\nDopo ottant'anni il progetto Boccioni-Marinetti si \u00e8 concretizzato con la donazione del bronzo della collezione Bilotti alla Galleria Nazionale di Cosenza. L'esemplare donato \u00e8 l'unico dichiarato d'interesse particolarmente importante con un Decreto, il n\u00b0 77/2013 del Ministero dei Beni Culturali."}
{"id": "101125", "revid": "241071", "url": "https://it.wikipedia.org/wiki?curid=101125", "title": "Polonia", "text": "La Polonia, ufficialmente Repubblica di Polonia, (in polacco: \"Rzeczpospolita Polska\", nel linguaggio comune \"Polska\") \u00e8 uno Stato situato nell'Europa centrale, membro dell'Unione europea, della NATO e dell'ONU. La Polonia ha una popolazione di abitanti e una superficie di . La citt\u00e0 principale, nonch\u00e9 capitale, \u00e8 Varsavia (in polacco: \"Warszawa\"). Confina a ovest con la Germania, a sud con la Repubblica Ceca e la Slovacchia, a est con l'Ucraina e la Bielorussia, a nordest con la Lituania e con l'exclave russa di Kaliningrad; a nord \u00e8 bagnata dal mar Baltico.\nLo Stato polacco ha una storia lunga pi\u00f9 di un millennio; nel XVI secolo, sotto la dinastia degli Jagelloni, e specialmente sotto Giovanni III Sobieski, era uno dei paesi europei pi\u00f9 potenti e influenti, per poi cessare di esistere per 123 anni, in quanto spartito tra Impero russo, Impero austro-ungarico e Regno di Prussia. L'indipendenza venne riguadagnata nel 1918, in seguito alla prima guerra mondiale, come Seconda Repubblica di Polonia. Dopo la seconda guerra mondiale, divenne uno Stato satellite dell'Unione Sovietica, conosciuto come Repubblica Popolare Polacca (\"Polska Rzeczpospolita Ludowa\" o \"PRL\"). Nel 1989 le prime elezioni libere dopo la seconda guerra mondiale si conclusero con il movimento per la libert\u00e0 che vinse contro il partito comunista. Facente parte degli Accordi di Schengen, il 12 marzo 1999 la Polonia \u00e8 stata ammessa alla NATO, mentre l'ingresso nell'Unione europea \u00e8 avvenuto il 1\u00ba maggio 2004.\nLa Polonia \u00e8 un paese sviluppato con un'economia avanzata e alti standard di vita, e dalla fine del periodo comunista, lo stato ha raggiunto un alto tasso di sviluppo e un aumento dell'economia, tuttora in crescita.\nStoria.\nIl paese fu abitato inizialmente dai Celti nella Slesia e nella Polonia occidentale tra il IV e il I secolo a.C., quando comparvero anche i Germani. A partire dal V e VI secolo d.C. entrambi i popoli vennero assorbiti dalle popolazioni slave occidentali. Tuttavia l'antico Regno polacco cominci\u00f2 a prendere una forma unitaria solo nella met\u00e0 del X secolo, sotto la dinastia dei Piast, e per la precisione sotto Mieszko (Miecislao I). Infatti risulta che nel 966, dopo aver riunito intorno alla rocca di Gniezno una prima rudimentale comunit\u00e0 nazionale, qui si scelse anche la bandiera che ancora oggi \u00e8 quella della Repubblica di Polonia, un'aquila d'argento (di colore bianco) su sfondo rosso. Secondo la leggenda si scelse questo tema a causa del ritrovamento di un nido di aquilotti durante i lavori di costruzione della citt\u00e0 di Gniezno. Miecislao si convert\u00ec successivamente al cristianesimo, secondo alcuni per compiacere sua moglie, una principessa Boema, ma sicuramente anche per godere della protezione della Chiesa ed evitare la colonizzazione germanica.\nNel XII secolo la Polonia si framment\u00f2 in molti piccoli stati, che nel 1241 vennero depredati dalle armate Mongole dell'Orda d'Oro. Sotto la dinastia Jagellone, venne accordata un'alleanza con la vicina Lituania, e l'epoca d'oro arriv\u00f2 nel XVI secolo con l'unione tra i due stati (Unione di Lublino, 1569), nella Confederazione polacco-lituana. La principessa italiana Bona Sforza D'Aragona nel 1518 divenne la seconda moglie del re di Polonia Sigismondo I il Vecchio, ha dato alla luce tre future regine (Isabella Jagellona - regina d'Ungheria, Caterina Jagiellona - regina di Svezia, Anna Jagiellonka - regina di Polonia) e figlio di Sigismondo August - re di Polonia che eredit\u00f2 dalla madre i due principati italiani di Bari e Rossano.\nLa corte reale polacca era affascinata dalla cultura italiana, che si manifesta in molti monumenti dell'architettura rinascimentale in Polonia (cortile ad arcate del castello di Wawel, edifici rinascimentali a Cracovia, Tarn\u00f3w, Zamo\u015b\u0107, ecc.).Durante il XVI secolo, a seguito delle vittorie contro la Russia, la Confederazione riusc\u00ec ad imporsi come una delle maggiori potenze in Europa; tuttavia la scarsa centralizzazione del potere regio e la natura elettiva di questo, la port\u00f2 con il tempo ad indebolirsi fino a quando non venne letteralmente spartita tra impero asburgico, impero russo e regno prussiano.\nI sudditi polacchi godevano di grande libert\u00e0 ed esisteva un sistema parlamentare, anche se i benefici di quest'ultimo erano limitati alla \"szlachta\" (nobilt\u00e0). Da quel tempo i polacchi si sono dati il nome di \"Nazione della gente libera\". Nel 1655, la Polonia perse la Seconda guerra del nord contro la Svezia, e ci\u00f2 diede inizio al cosiddetto \"Potop\" (\"diluvio\"), che si concluse nel 1660 con la Pace di Oliva (o Oliwa).\nVi furono inoltre numerose guerre contro l'impero ottomano, la Russia, la Svezia, la Transilvania e la Prussia-Brandeburgo che finirono nel 1699.\nLa spartizione e la sottomissione allo straniero.\nNei successivi 80 anni, l'elettivit\u00e0 del sovrano e il principio del liberum veto nella Camera dei deputati della Polonia provocarono lo svanire del potere centrale ed il raggiungimento di un punto morto nelle istituzioni, indebolirono la nazione, e portarono alla sottomissione da parte di Austria, Prussia e Russia. L'Illuminismo in Polonia foment\u00f2 un crescente movimento nazionale per restaurare lo stato, il cui risultato fu la prima costituzione scritta d'Europa, nel 1791, la Costituzione polacca di maggio (festeggiata il 3 maggio). Il processo di riforme caus\u00f2 un intervento esterno e una serie di spartizioni della Polonia fra Austria, Russia e Prussia nel 1772, 1793 e 1795; al termine, la Polonia venne completamente cancellata dalle carte geografiche. I polacchi risentirono la mancanza di libert\u00e0 e pi\u00f9 volte si ribellarono contro gli oppressori (\"vedi\" Elenco delle ribellioni polacche).\nNapoleone cre\u00f2 uno Stato dipendente dalla Francia in territorio polacco, il Granducato di Varsavia, governato da Federico Augusto I di Sassonia. Dopo le guerre napoleoniche, una ricostituzione dello Stato polacco, il Regno di Polonia conosciuto come \"Polonia del Congresso\", governato dallo zar russo, possedeva una costituzione liberale. Tuttavia gli zar russi ridussero presto le libert\u00e0 della Polonia, finch\u00e9 la Russia annesse di fatto il paese. Pi\u00f9 tardi, nel XIX secolo, la Galizia governata dall'Austria divenne l'oasi polacca della libert\u00e0. Durante la prima guerra mondiale tutti gli alleati concordarono nella ricostituzione della Polonia come stato cuscinetto tra Germania e Unione Sovietica ed il presidente degli Stati Uniti Woodrow Wilson la proclam\u00f2 nel punto 13 dei suoi quattordici punti.\nL'indipendenza.\nPoco dopo la capitolazione della Germania nel novembre 1918, la Polonia riguadagn\u00f2 l'indipendenza come Seconda Repubblica di Polonia.\nAd oriente per\u00f2 la tensione crebbe nei confronti della Repubblica Socialista Federativa Sovietica Russa, allora alle prese con una guerra civile e con le difficolt\u00e0 della nascente Rivoluzione Bolscevica. Nell'aprile del 1920 il governo polacco, considerata la situazione della federazione Sovietica, rivendic\u00f2 i territori al confine orientale, abitati in parte da popolazioni di etnia non polacca (lituani, ucraini e bielorussi), prima appartenenti alla Polonia. Dopo qualche tentativo diplomatico, iniziarono diverse scaramucce di frontiera con scontri armati sempre pi\u00f9 violenti. Lo scenario cambi\u00f2 nel giro di un altro mese con l'offensiva sovietica; a met\u00e0 di questa gli inglesi si offrirono di mediare le trattative, ma fu la Russia Bolscevica a rifiutare e l'Armata Rossa fra giugno e luglio scaten\u00f2 una controffensiva giungendo alle porte di Varsavia, ma poi la Polonia cambi\u00f2 le sorti della guerra ancora una volta con una delle battaglie pi\u00f9 decisive della storia, definita dai giornali dell'epoca, \"il miracolo della Vistola\".\nNel contrattacco che ne segu\u00ec, la Polonia rioccup\u00f2 buona parte dei territori perduti ritornando praticamente sulle posizioni iniziali, in quella che oggi \u00e8 chiamata Bielorussia, la cui popolazione era polacca per pi\u00f9 del 50% cos\u00ec come nel territorio di Vilna, e la parte pi\u00f9 occidentale dell'Ucraina.\nLa Russia bolscevica, ancora alle prese con la propria guerra civile e con disordini interni, desistette dalla lotta, e col Trattato di Riga del 1921 riconobbe le frontiere polacche in Bielorussia e in Ucraina, fissando il confine russo-polacco secondo quanto stabilito alla fine della prima guerra mondiale. Il territorio di Vilna, rivendicato dalla Lituania con l'assenso dei russi, fu poi annesso alla Polonia nel 1922, tramite plebiscito (dimostrando cos\u00ec la prevalenza dell'etnia polacca in quei territori).\nInfine l'Alta Slesia fu acquisita grazie alla Guerra polacco-cecoslovacca.\nTali confini restarono sostanzialmente invariati fino al settembre del 1939, tranne l'acquisizione di Cieszyn/Teschen a spese della Cecoslovacchia.\nLa seconda guerra mondiale.\nLa Seconda Repubblica di Polonia ebbe sin dall'inizio relazioni tese con i suoi due vicini pi\u00f9 potenti, la Germania (che rivendicava la Prussia Occidentale e Danzica) e l'URSS (che rivendicava i territori orientali, caratterizzati da una forte presenza di bielorussi e ucraini). Sebbene fino alla met\u00e0 degli anni trenta il capo di stato maggiore J\u00f3zef Pi\u0142sudski fosse riuscito a stabilizzare i rapporti con Russia e Germania, a partire dalla sua morte la situazione inizi\u00f2 a peggiorare, in particolare col Terzo Reich, col rifiuto della Polonia di aderire al patto anticomintern e di concedere la costruzione di una strada extra-territoriale che collegasse la Citt\u00e0 Libera di Danzica alla Germania passando per il cosiddetto corridoio polacco; adirato da tale presa di posizione, Hitler, che stava proseguendo la sua politica di creazione del Grande Reich, inizi\u00f2 a riarmare gradualmente la Germania grazie alle miti politiche di appeasement di Francia e Inghilterra che rifiutarono una collaborazione con l'Unione Sovietica in chiave anti-hitleriana. All'inizio del 1939, dopo aver inglobato Austria e Sudeti, progett\u00f2 un attacco armato alla Polonia, e in agosto impose un ultimatum chiedendo la cessione non solo di Danzica, ma anche del corridoio polacco come unica alternativa alla guerra; il rifiuto della Polonia, incoraggiata dalle garanzie anglo-francesi di intervento, port\u00f2 all'aggressione tedesca provocando lo scoppio della seconda guerra mondiale. Il territorio polacco fu invaso dalle truppe del Terzo Reich e dall'Unione Sovietica e spartito fra i due stati aggressori sulla base di quanto stabilito dal patto Molotov-Ribbentrop, un trattato di non aggressione con clausola segreta di spartizione della Polonia e dei Paesi baltici.\nLe ostilit\u00e0 iniziarono il 1\u00ba settembre 1939; la Polonia, per quanto stato governato da una giunta ideologicamente militarista, era completamente impreparata di fronte alla velocit\u00e0 e la violenza degli attacchi tedeschi, per via del fallimento nella modernizzazione dell'esercito. La situazione si aggrav\u00f2 quando l'esercito polacco, impegnato duramente ad ovest dalla Wehrmacht fu attaccato anche da est dall'Armata Rossa il 17 settembre, senza alcuna dichiarazione di guerra da parte dell'Unione Sovietica. Tutto il paese soffr\u00ec gravemente durante il periodo dell'occupazione (\"vedi\" anche Governatorato Generale), anche perch\u00e9 tra tutte le nazioni coinvolte nella guerra la Polonia perse la percentuale maggiore di cittadini: circa 5,5 milioni di persone perirono per le varie cause legate alla guerra. Lo stato maggiore polacco venne fisicamente eliminato dai sovietici nel massacro di Katyn' e civili polacchi furono deportati nei gulag della Siberia e degli Urali. Solo negli ultimi anni di guerra si sarebbe formato un comitato di resistenza, la cui azione pi\u00f9 importante fu senza dubbio la rivolta di Varsavia (tra e vittime tra civili e partigiani) del 1944. In generale, comunque, i contributi dei soldati e dei partigiani polacchi furono ignorati a fine guerra dagli Alleati, che riconobbero l'annessione della Polonia orientale all'URSS.\nIl periodo comunista.\nDopo la guerra, le frontiere della Polonia vennero spinte ad Ovest; il confine est alla linea Curzon, avallando le pretese sovietiche, e il confine ovest alla linea Oder-Neisse per circa . Dopo lo spostamento, la Polonia perse ad est (15 milioni di abitanti) a favore dell'Unione Sovietica e guadagn\u00f2 a spese della Germania. Lo spostamento delle frontiere caus\u00f2 anche la migrazione verso ovest di milioni di persone, polacchi e tedeschi in fuga dai territori amputati dai rispettivi paesi ed ucraini trasportati a ripopolare le terre conquistate.\nLa vittoria dell'Unione sovietica port\u00f2 l'ascesa di un governo comunista. Nel 1948 si ebbe una svolta verso lo Stalinismo. La Repubblica Popolare di Polonia, venne ufficialmente proclamata nel 1952. Nel 1956 dopo una rivolta il regime divenne meno oppressivo, liberando molte persone dalle prigioni ed espandendo in parte le libert\u00e0 personali.\nGli scioperi dei lavoratori nel 1980 portarono alla formazione di un sindacato indipendente, \"Solidarno\u015b\u0107\", che con il tempo divenne una forza politica, appoggiata ufficialmente dal Vaticano dagli ambienti occidentali europei e statunitensi. Tuttavia, temendo un intervento militare sovietico (siamo ancora sotto piena Dottrina Bre\u017enev), il generale Wojciech Jaruzelski sostituisce Stanis\u0142aw Kania alla guida della nazione e \u2013 in base alla legge marziale - nel dicembre 1981 sospende le attivit\u00e0 di Solidarno\u015b\u0107, mentre Lech Wa\u0142\u0119sa viene arrestato. Negli anni successivi il regime comunista continua a mantenere il controllo della Polonia in un crescendo per\u00f2 di malcontento generale.\nIl liberalismo.\n\"Solidarno\u015b\u0107\" per quanto non riconosciuto dal regime, continu\u00f2 le sue attivit\u00e0 sotterraneamente e col tempo erose il dominio del partito comunista; nel 1989 venne legalmente riconosciuto dal regime e vinse le elezioni parlamentari (vedi Rivoluzioni del 1989), e nel 1990 Lech Wa\u0142\u0119sa divenne il primo presidente eletto. Vennero riconosciuti diversi diritti civili e umani, tra cui la libert\u00e0 di parola ed il liberalismo. Tuttavia, il sistema politico era instabile: ci furono elezioni nel 1991, nelle quali nessun partito ottenne pi\u00f9 del 15% dei voti o dei seggi, e nel 1993, in cui si affermarono l'Alleanza della Sinistra Democratica (SLD, post-comunista) e il Partito Popolare Polacco (PSL), ma senza che nessuno dei due ottenesse la maggioranza assoluta.\nLa transizione dall'economia centralizzata all'economia di mercato non fu facile. Un programma di terapia shock caus\u00f2 il crollo dell'economia nei primi anni 1990 e permise alla nazione di trasformare la sua economia in una delle conformate ai criteri dell'economia neoliberale dell'Europa centrale. La Polonia fu il primo tra i paesi post-comunisti a riguadagnare sul PIL.\nNel 1995 il socialdemocratico Aleksander Kwa\u015bniewski (SLD) sconfisse al ballottaggio Lech Wa\u0142\u0119sa e gli succedette come presidente, venendo confermato nel 2000. Nel frattempo, la coalizione tra SLD e PSL veniva bocciata dagli elettori nel 1997 ma riconfermata nel 2001, nelle quali comparvero due nuove formazioni di destra, la nazionalista Diritto e Giustizia (PiS) e la conservatrice Piattaforma Civica (PO).\nAll'interno del programma di espansione della NATO verso Est, la Polonia fu ammessa il 12 marzo 1999. L'8 giugno 2003 il 77,4% dei polacchi in un referendum approv\u00f2 l'adesione all'Unione europea, cui segu\u00ec nella primavera del 2004 con l'effettivit\u00e0 dell'adesione e la seguente partecipazione alle previste elezioni per il Parlamento europeo.\nAlle elezioni parlamentari in Polonia del 2005, PiS e PO conquistarono alleate una vasta maggioranza parlamentare, nell'ottobre 2005 si sono svolte le elezioni presidenziali che hanno portato all'elezione di Lech Kaczy\u0144ski, vanamente contrastato da Donald Tusk. La maggioranza euroscettica guidata dal PiS contro PO \u00e8 presto implosa, forzata a convocare elezioni anticipate nel 2007, nelle quali ha trionfato PO. Il presidente polacco Lech Kaczynski, in data 27 novembre 2009 ha firmato l'emendamento (approvato all'unanimit\u00e0, dal Parlamento polacco, il 25 settembre dello stesso anno) che introduce l'apologia di reato comunista, vietando e perseguendo penalmente \"produzione, diffusione (anche tramite internet) e possesso di simboli, propaganda e idee legate al comunismo. La pena per chi viene colto in flagrante pu\u00f2 arrivare a 2 anni di reclusione. Sempre il 27 novembre 2009, il Presidente Lech Kaczynski ha reso obbligatoria la castrazione chimica su chi abusa di minorenni al di sotto dei 15 anni di et\u00e0 (tratto dalla Gazzetta Ufficiale polacca).\nIl 10 aprile 2010 il presidente Lech Kaczy\u0144ski, insieme alla moglie e a gran parte della classe dirigente polacca, muore a bordo del Tupolev Tu-154 in un incidente aereo avvenuto in Russia; a lungo si sospetter\u00e0 dell'accaduto l'intelligence russa. A giugno \u00e8 eletto il suo successore, Bronis\u0142aw Komorowski, che ha avuto la meglio sul fratello gemello di Lech Kaczy\u0144ski, Jaros\u0142aw.\nDal 22 settembre 2014 era in carica il governo di Ewa Bo\u017cena Kopacz. Alle elezioni parlamentari in Polonia del 2015 vince il PiS. Alla guida del nuovo governo subentra Beata Maria Szyd\u0142o, sostituita nel 2017 da Mateusz Jakub Morawiecki, appartenente anche lui al PiS e riconfermato premier a seguito delle elezioni parlamentari del 2019. L'attuale presidente della Polonia, eletto nel 2015 e rieletto nel 2020, e appartenente al partito PiS (sebbene, durante il mandato, il presidente in carica non pu\u00f2 essere iscritto a nessuna formazione politica), \u00e8 Andrzej Sebastian Duda.\nGeografia.\nSituata nell'area di contatto tra il bassopiano tedesco e quello sarmatico, la Polonia si affaccia a nord sul mar Baltico, e confina sempre a nord con l'exclave russa di Kaliningrad e la Lituania, a est con la Bielorussia e l'Ucraina, a sud con la Repubblica Ceca e la Slovacchia, a ovest con la Germania.\nMorfologia e idrografia.\nIl territorio, quale delimitato dall'ultimo trattato di pace, risulta molto ridotto rispetto al primo dopoguerra ( nel 1938) e fortemente spostato a occidente, avendo acquisito i territori a ovest dell'Oder-Neisse, gi\u00e0 appartenenti alla Germania, e perdendo quelli a est del Bug, ceduti all'allora Unione Sovietica e oggi sotto sovranit\u00e0 della Bielorussia e dell'Ucraina. Entro tali limiti, il territorio si presenta di forma quadrangolare, con una estesa pianura a nord, collinare al centro e montuoso a sud. La sezione pianeggiante, a nord, riguarda quasi la met\u00e0 della superficie totale, si presenta con lievi ondulazioni sui ed \u00e8 disseminata da numerosi piccoli laghi di origine glaciale (oltre ). Il bassopiano polacco, infatti, continuazione di quello germanico, \u00e8 costituito dallo zoccolo continentale interamente spianato dall'erosione, successivamente corrugato dall'orogenesi ercinica, e quindi modellato dagli espandimenti glaciali dello scudo scandinavo che vi hanno depositato una coltre morenica ciottolosa e sabbiosa. La pianura si affaccia sul Baltico con una linea di costa bassa che, dal golfo di Stettino alla baia di Danzica, \u00e8 uniformemente cordonata da dune sabbiose che delimitano stagni e acquitrini salmastri o ampie lagune.\nLa sezione mediana, collinare, costituisce un'area di transizione e assume la fisionomia di un altopiano tra i 400 e i solcato da brevi e modesti allineamenti. Si tratta in genere di antichi rilievi ercinici, consumati dall'erosione, sovente ricoperti da un deposito di \"loess\", che racchiudono in pi\u00f9 di un caso importanti giacimenti minerari e carboniferi. L'area montuosa meridionale, infine, comprende i versanti settentrionali dei Sudeti e dei Beschidi. I primi, messi in posto dall'orogenesi ercinica, appaiono modellati in forme assai morbide e culminano ad appena con la cima dello Sn\u011b\u017eka. Essi sono separati attraverso la Porta Morava dai Beschidi, che, appartenendo all'arco carpatico corrugato dall'orogenesi alpina, sono pi\u00f9 elevati e con forme pi\u00f9 aspre (Babia G\u00f3ra, ).\nDal punto di vista dell'idrografia la Polonia presenta una rete assai fitta di corsi d'acqua che fluiscono per la quasi totalit\u00e0 nel mar Baltico, dividendosi in due principali bacini: quello della Vistola, che con i suoi rappresenta il maggior corso d'acqua del Paese, e l'Oder (), che nasce in territorio polacco e drena le acque del Neisse, della Warta e del Note\u0107.\nLa Vistola, che sviluppa il suo corso interamente in territorio polacco e ne scola circa i tre quinti, cos\u00ec come l'Oder e alcuni tratti degli affluenti, grazie anche a una maglia di canalizzazioni artificiali collegata alla rete idrografica tedesca e a quella bielorussa, risulta largamente navigabile malgrado l'irregolarit\u00e0 della portata fortemente dipendente dalle condizioni climatiche.\nClima, flora e fauna.\nI tratti di netta continentalit\u00e0 del clima determinano forti escursioni termiche stagionali ( in media), con estati molto calde e inverni assai rigidi caratterizzati da un innevamento del suolo che permane per tre o quattro mesi l'anno. Le precipitazioni, scarse nel bassopiano e con tendenza ad aumentare procedendo verso sud, raggiungono il pi\u00f9 alto livello nel periodo estivo, mentre sono quasi assenti in quello autunnale.\nL'andamento altimetrico e le condizioni climatiche si riverberano sulla fitogeografia del territorio polacco che risulta interessato da una notevole variet\u00e0 di specie anche se, schematicamente, prevalgono elementi di tipo atlantico nelle aree a ovest della Vistola, ed elementi delle steppe pontiche in quelle a est. Le aree boscate, oggi molto ridotte, sono caratterizzate dalla presenza di essenze boreali (pini e ontani) nelle zone costiere e da latifoglie (faggio) o miste nelle zone meridionali.\nLa fauna non presenta caratteri di particolare originalit\u00e0, essendo presenti le varie specie tipiche dell'Europa centrale, anche se \u00e8 da segnalare, oltre a vari ungulati, una numerosa colonia di bisonti europei nella foresta di Bia\u0142owie\u017ca, il parco che assieme a quello dei laghi Masuri e dei Tatra polacchi, oltre a numerose altre riserve, per lo pi\u00f9 nelle zone mediana e del meridionale, tutela la salvaguardia di ambienti naturali di peculiare pregio nei confronti di una presenza antropica particolarmente incidente.\nSociet\u00e0.\nEtnie.\nNella sua storia l'attuale territorio della Polonia ha ospitato molte lingue, culture e religioni. Comunque, il risultato della seconda guerra mondiale, con il quasi totale sterminio degli ebrei polacchi, la migrazione di polacchi dai territori ceduti all'Unione Sovietica verso l'area racchiusa fra la Linea Curzon e la Linea Oder-Neisse e la concomitante emigrazione di tedeschi e di ucraini\n, ha conferito alla Polonia una maggiore omogeneit\u00e0 etnica.\nIl paese ha abitanti, il 96,74%, sono polacchi; (1,25%) hanno un'altra nazionalit\u00e0; (2,03%) non hanno dichiarato alcuna nazionalit\u00e0. Le minoranze etniche ufficialmente riconosciute includono: casciubi, tedeschi, ucraini e bielorussi. Altre minoranze sono: cechi, slovacchi, armeni, ruteni e rom. Da annoverare poi due popoli slavi occidentali legati ai polacchi ma spesso considerati distaccati da loro: i casciubi (0,6%) e gli slesiani (2,13%), i primi abitano la Pomerania, i secondi la Slesia. In Polonia queste due etnie sono considerate come \"gruppi regionali\".\nLa minoranza dei Tatari polacchi, si tratta di un gruppo che migr\u00f2 in Polonia tra la fine del Quattrocento e l'inizio del Cinquecento, islamico e in genere parlante il polacco. Essi sono anche presenti, ma in misura minore, nei territori occidentali dell'Ucraina, Lituania e della Bielorussia un tempo appartenuti alla Polonia.\nReligione.\nPer secoli la Polonia \u00e8 stata una nazione a stragrande maggioranza cattolica e molti polacchi considerano il cattolicesimo come parte dell'identit\u00e0 nazionale polacca. Il cattolicesimo \u00e8 anche un tratto distintivo dei polacchi rispetto ai vicini Tedeschi che sono a maggioranza luterana, e alla Bielorussia, che \u00e8 a maggioranza ortodossa.\nOggi la Chiesa cattolica stima che il 45,8% dei polacchi frequenti regolarmente la messa domenicale, con circa il 30-40% nelle aree urbane e il 70-80% nelle aree rurali. Nel 1978, dopo la morte di Papa Giovanni Paolo I, venne eletto al soglio pontificio il cardinale arcivescovo di Cracovia Karol Woityla con il nome di Papa Giovanni Paolo II, il primo polacco ad assumere questa carica.\nIl resto della popolazione consiste in minoranze ortodosse ( persone) e protestanti (circa appartenenti alle chiese protestanti tradizionali).\nRidotta invece ai minimi termini la storica comunit\u00e0 ebraica a causa del genocidio perpetrato dal Terzo Reich tedesco: nel 1939 vi erano ebrei in Polonia e costituivano quasi il 10% della popolazione, ma solo sopravvissero alla Shoah. Nel dopoguerra molti di essi emigrarono, principalmente negli Stati Uniti, in Gran Bretagna, in Francia e in Israele. Nel 2010 rimanevano appena ebrei.\nIn Polonia esiste anche una piccola minoranza neopagana (approssimativamente poche migliaia di persone), attiva dall'inizio del XIX secolo, la Confederazione polacco-lituana fu l'ultimo stato d'Europa ad avere al suo interno consistenti minoranze pagane, che si convertirono al cristianesimo (in genere cattolico) al principio del Quattrocento. Esistono due istituzioni principali che celebrano i culti del neopaganesimo slavo (religione neopagana ispirata all'antica spiritualit\u00e0 slava): la Chiesa nativa polacca e la Chiesa slava polacca.\nLa Polonia, grazie alla notevole ed insolita tolleranza dimostrata nell'et\u00e0 moderna e alla fine del Medioevo dalla Confederazione polacco-lituana, ospita al suo interno una delle comunit\u00e0 sunnite pi\u00f9 antica d'Europa, quella dei Tatari polacchi, diffusa soprattutto nel Polesia, (con moschee storiche a Kruszyniany e a Bohoniki).\nLingue.\nLa lingua polacca, del ceppo delle lingue slave, \u00e8 quella ufficiale, ma nel Voivodato della Pomerania oltre persone parlano una lingua slava affine, ma diversa dal polacco, il casciubo. Esistono comunque minoranze linguistiche tedesche, ucraine, bielorusse e russe. Ed \u00e8 proprio in Polonia che nasce la Lingua esperanto, creata il 26 luglio 1887 dal linguista polacco Ludwik Lejzer Zamenhof con la pubblicazione dell'Unua libro, primo libro in lingua esperanto: \u00e8 la pi\u00f9 parlata e diffusa fra le lingue pianificate. L'Esperanto in Polonia, oltre che in Croazia, \u00e8 stato dichiarato patrimonio mondiale immateriale dell'umanit\u00e0.\nOrdinamento dello Stato.\nLa repubblica polacca \u00e8 una repubblica semipresidenziale; la sua costituzione attuale \u00e8 adottata dal 1997.\nIl potere legislativo \u00e8 esercitato collettivamente dal Sejm e dal Senato che, insieme, costituiscono l'Assemblea nazionale (\"Zgromadzenie Narodowe\"). Il Sejm annovera 460 componenti, il Senato 100. Entrambe le camere sono rinnovate ogni quattro anni.\nL'elettorato passivo per il Sejm \u00e8 di 21 anni e per il Senato di 30. Con l'eccezione dei gruppi di minoranze etniche, solo i partiti che abbiano ricevuto almeno il 5% dei voti possono accedere alla ripartizione dei seggi al Sejm.\nL'iniziativa legislativa spetta ai deputati, ai senatori e al Consiglio dei ministri.\nIl potere esecutivo viene esercitato dal presidente del consiglio e dal Consiglio dei ministri. Il Presidente della Repubblica nomina il Presidente del Consiglio e, su proposta di questi, i ministri. Il Consiglio dei ministri deve ottenere la fiducia della Camera dei deputati.\nIl Presidente della Repubblica viene eletto a suffragio diretto ogni cinque anni. Pu\u00f2 essere eletto presidente il cittadino che abbia compiuto 35 anni. Egli si occupa anche della politica estera e della difesa nazionale similmente al sistema francese.\nIl potere giudiziario \u00e8 rappresentato dalla Corte suprema (\"S\u0105d Najwy\u017cszy\"), composta da giudici nominati dal Presidente della Repubblica sotto raccomandazione del Consiglio Nazionale della Magistratura per un periodo indefinito, e dal Tribunale Costituzionale (\"Trybuna\u0142 Konstytucyjny\"), composto da 15 giudici scelti dalla Camera dei deputati per un mandato di nove anni.\nIl Sejm, con l'approvazione del Senato, nomina il Difensore per i Diritti dei Cittadini (\"Rzecznik Praw Obywatelskich\") per un mandato di cinque anni, rinnovabile solo una volta. Il Difensore ha il dovere di vigilare l'osservanza e la realizzazione dei diritti e delle libert\u00e0 dei cittadini, la legge e i principi della vita e della giustizia sociale.\nSuddivisioni amministrative.\nLa Polonia \u00e8 suddivisa in sedici voivodati:\nI livelli amministrativi inferiori sono:\nI sedici voivodati della Polonia sono divisi in 379 distretti (tra i quali ci sono 65 distretti urbani) e questi in 2479 comuni (306 urbani, 602 misti e 1571 rurali).\nCitt\u00e0 principali.\nNella seguente tabella vengono elencate, in ordine decrescente per popolazione, le citt\u00e0 della Polonia con almeno abitanti nel 2006.\nIstituzioni.\nUniversit\u00e0.\nEra il 1364 quando venne fondata la pi\u00f9 antica universit\u00e0 della Polonia: l'Universit\u00e0 Jagellonica di Cracovia, fondata da re Casimiro il Grande\nOrdinamento scolastico.\nDall'anno scolastico 2014/2015 la scuola \u00e8 obbligatoria in Polonia dai 6 (prima era dai 7) ai 18 anni, sia per i cittadini polacchi sia per gli stranieri che vivono in Polonia, qualsiasi sia lo stato di immigrazione dei genitori.\nL'istruzione obbligatoria comincia nell\u2019anno in cui il bambino compie 6 anni, il 1 di settembre.\nSe un bambino non viene iscritto le autorit\u00e0 inizieranno a investigare sul perch\u00e9, e i genitori possono ricevere un\u2019ammenda o, nei casi pi\u00f9 gravi, addirittura vedere venir meno i propri diritti genitoriali.\nI livelli scolastici sono leggermente diversi dall'Italia:\nPer ogni livello esistono sia scuole pubbliche (pagate per la maggior parte dalle tasse) sia scuole private.\nEsiste anche un terzo tipo, la \u201cscuola di associazione\u201d, gestita da associazioni di genitori e tenuta viva dai loro fondi. Questo tipo ibrido di scuola si differenzia dalle private perch\u00e9 sono i genitori stessi o gli ex studenti i legittimi proprietari, riuniti appunto in associazione, e sono loro a deciderne tutti gli aspetti.\nL'istruzione nelle scuole pubbliche \u00e8 gratuita, nelle private e nelle scuole di associazione \u00e8 a pagamento (tranne per gli studenti che usufruiscono di borse di studio).\nL'asilo in Polonia, invece, \u00e8 parzialmente pagato da fondi pubblici e parzialmente pagato dai genitori; le regole variano di zona in zona perch\u00e9 sono decise dagli enti locali.\nTendenzialmente gli asili sono aperti dal luned\u00ec al venerd\u00ec, chiusi il sabato, e sono un\u2019ottima opportunit\u00e0 per i piccoli per iniziare ad avvicinarsi alla lingua polacca.\nSistema sanitario.\nLa sanit\u00e0 in Polonia \u00e8 finanziata dallo Stato attraverso il Fondo Nazionale della Salute (NFZ).\nForze armate.\nNella storia moderna, le forze armate polacche nascono, ufficialmente, nel 1918, con la proclamazione della repubblica di Polonia e gi\u00e0 un anno dopo la loro creazione si trovarono in guerra contro le forze sovietiche durante la guerra sovietico-polacca. La loro per\u00f2 vita \u00e8 breve, il patto Molotov-Ribbentrop sanc\u00ec la spartizione della Polonia tra Germania nazista e Unione Sovietica, spartizione che si concretizzer\u00e0 nel 1939, le forze polacche furono sbaragliate; oltretutto, migliaia di ufficiali polacchi vennero uccisi poco tempo dopo l'occupazione della Polonia nel massacro di Katyn'. Terminata la seconda guerra mondiale la Polonia divenne uno degli Stati del blocco orientale, le forze sovietiche crearono l'Armata Popolare di Polonia che ha cessato la sua esistenza con la caduta del comunismo. Ad oggi le forze armate polacche sono in una fase di ri-organizzazione e di modernizzazione in base ai parametri della NATO; dal 2007 la coscrizione non \u00e8 pi\u00f9 obbligatoria.\nLe forze armate polacche (\"Si\u0142y Zbrojne Rzeczypospolitej Polskiej\" - forze armate della repubblica di Polonia) si dividono in cinque branche:\nPolitica.\nRelazioni con l'Unione europea.\nQueste le tappe gi\u00e0 percorse del processo di integrazione:\nBandiera e stemma.\nLa bandiera.\nLa bandiera della Polonia \u00e8 in uso sin dall'inizio del XX secolo ed \u00e8 composta da due bande orizzontali di pari dimensioni: bianca quella superiore e rossa quella inferiore. Nell'insegna civile e in quella di stato \u00e8 presente lo stemma nazionale al centro della banda bianca. L'insegna di guerra \u00e8 come queste ultime ma con l'aggiunta di una coda di rondine che porta ad una proporzione di 10:21.\nIl 7 febbraio 1831 durante la rivolta di novembre, la Camera dei deputati della Polonia decise che i colori nazionali della Polonia sarebbero stati quelli dello stemma dell'Unione polacco-lituana, ossia il bianco e il rosso.\nIl 1\u00ba agosto 1919, la Camera dei deputati della Polonia nuovamente indipendente cre\u00f2 la bandiera polacca nella sua attuale forma.\nIn Polonia il giorno della bandiera viene celebrato il 2 maggio sin dal 2004. Non si tratta comunque di una festivit\u00e0 pubblica.\nLo stemma.\nLo Stemma della Polonia rappresenta un'aquila bianca con corona, artigli e becco d'oro, su scudo rosso.\nL'attuale stemma \u00e8 stato ri-adottato il 9 febbraio 1990, quando fu ripristinata sulla testa dell'aquila la corona d'oro, rimossa dalle autorit\u00e0 comuniste durante la Repubblica Popolare di Polonia. Simbolicamente la bandiera presidenziale rossa, i sigilli presidenziali e statali e il testo originale della Costituzione del 1935 erano custoditi dagli ormai anziani rappresentanti del Governo in esilio della Polonia a Londra fin dagli anni quaranta; al momento del suo insediamento come primo Presidente della nuova Repubblica di Polonia Lech Wa\u0142\u0119sa ricevette personalmente quegli antichi simboli, a dimostrare una continuit\u00e0 ideale della nuova Polonia con quella precedente alla seconda guerra mondiale.\nEconomia.\nDa quando \u00e8 tornata la democrazia, la Polonia ha perseguito fedelmente una politica di liberalizzazione dell'economia, e oggi risulta come uno dei pi\u00f9 fortunati esempi di transizione dal comunismo ad un'economia di mercato. Tant'\u00e8 che nel 2010 la Polonia ha superato i Paesi Bassi per diventare la sesta principale potenza economica europea.\nLa Polonia \u00e8, tra l'altro, l'unico stato dell'UE a non andare in recessione durante la crisi economica mondiale del 2008, notevole anche la produzione di prodotti siderurgici e industriali che le ha permesso in breve di crescere economicamente. McKinsey &amp; Company infatti ha previsto che la Polonia, crescendo a tali livelli, entro il 2022 superer\u00e0 il PIL pro capite di Italia, Spagna, Portogallo e Francia. Inoltre secondo il Global Peace Index, la Polonia \u00e8 uno degli stati pi\u00f9 sicuri e industrializzati al mondo.\nLa privatizzazione di piccole e medie compagnie statali e la presenza di una legge liberale nell'istituire nuove ditte ha permesso il rapido sviluppo di un aggressivo settore privato, ma senza alcuno sviluppo delle organizzazioni per i diritti dei consumatori. La ristrutturazione e la privatizzazione di settori importanti come carbone, acciaio, ferrovie ed energie, \u00e8 cominciata. Le pi\u00f9 grandi privatizzazioni fino ad ora sono state la vendita di Telekomunikacja Polska, la telecom nazionale, alla France T\u00e9l\u00e9com (2000); e un'emissione del 30% delle azioni della pi\u00f9 grande banca polacca, PKO BP, nel mercato polacco (2004). Nonostante tutto il PIL polacco continua ad aumentare del 4% annuo, valore ben maggiore rispetto a quello tedesco\nLa Polonia ha un ampio settore agricolo di fattorie private, ed \u00e8 il principale produttore di alimentari nell'Unione europea. Riforme strutturali negli ambiti della salute, educazione, pensioni e amministrazione di stato sono sfociate in una pressione fiscale sopra le aspettative. Varsavia guida le regioni dell'Europa centrale negli investimenti stranieri e ha bisogno di un continuo afflusso. Il PIL \u00e8 cresciuto molto tra il 1993 e il 2000, mentre c'\u00e8 stato un rallentamento tra 2001 e 2002. Il prospetto di una maggiore integrazione con l'Unione europea ha poi rimesso l'economia in pista, con una crescita annuale del 3,7% nel 2003, in crescita rispetto all'1,4% del 2002. Nel 2004 la crescita ha superato il 5%.\nTra il 2004 ed il 2008 l'economia polacca ha attraversato una fase di boom economico, conclusasi con lo scoppio della crisi economica internazionale. Nel 2009 il Pil \u00e8 notevolmente calato anche se non crollato come negli altri Paesi della cosiddetta \"Nuova Europa\". I copiosi fondi europei costituiscono mediamente ogni anno circa il 3,3% del Pil di Varsavia.\nLa Polonia \u00e8 membro dell'Unione europea dal 1\u00ba maggio 2004, ma continua ad usare la sua valuta, lo Z\u0142oty polacco.\nIl 17 gennaio 2006 il ministro delle Finanze della Polonia Zyta Gilowska dichiar\u00f2 che il paese non avrebbe adottato l'euro prima del 2010, e che una data probabile sarebbe potuta essere il 2011.\nIl 12 gennaio 2009 il Governo polacco ha vagliato l'ipotesi di rinviare oltre il 2011 il suo ingresso nella zona dell'Euro, su suggerimento del presidente della Banca Centrale Polacca, S\u0142awomir Skrzypek. L'adozione dell'euro implicherebbe una modifica della costituzione polacca, un procedimento lungo e complesso che complica e fa slittare l'adozione dell'euro in Polonia.\nFondi strutturali.\nLa Polonia \u00e8 lo stato che usufruisce maggiormente dei Fondi strutturali assegnati dall'Unione europea ogni 7 anni. Nel settennio 2007-2013 ha ricevuto 102 miliardi di Euro che nel 2014-2020 sono diventati 106 miliardi, nonostante la crisi economica che ha causato una diminuzione generale del budget dell'Unione europea. Questi finanziamenti hanno permesso una forte crescita rispetto agli altri stati dell'Unione europea in termini di aumento delle infrastrutture, calo della disoccupazione, aumento dell'export (soprattutto di alimentari) ed aumento della manodopera.\nTurismo.\nLe mete turistiche pi\u00f9 visitate sono le citt\u00e0 Cracovia (Krak\u00f3w), Varsavia (Warszawa), Pozna\u0144, Breslavia (Wroc\u0142aw), Danzica (Gda\u0144sk), Sopot, Gdynia, Stettino (Szczecin), \u015awinouj\u015bcie, Lublino (Lublin), Cz\u0119stochowa e Zakopane. Tutte queste citt\u00e0 hanno una ricca offerta turistica. Nel 2016 i distretti con il maggior numero di notti trascorse da turisti stranieri erano Cracovia, \u015awinouj\u015bcie, Varsavia, Danzica, Breslavia, Bia\u0142ystok, Stettino e Katowice. Cracovia \u00e8 chiamata la \"Citt\u00e0 della letteratura\" iscritta nella lista dell'UNESCO, la capitale culturale della Polonia. Scrittori eccezionali, vincitori di premi Nobel, come Henryk Sienkiewicz, Czes\u0142aw Mi\u0142osz e Wis\u0142awa Szymborska, hanno lavorato qui. Qui troverai il maggior numero di monumenti di provenienza italiana (tra cui la cappella del re Sigismondo il Vecchio progettata da Bartolomeo Berecci a Wawel, un dipinto di Leonardo da Vinci, Dama con l'ermellino, la collezione della contessa Karolina Lanckoro\u0144ska con dipinti italiani dal XIV al XVI secolo).). Il turismo si concentra anche sui monumenti culturali nelle piccole citt\u00e0 e villaggi - per esempio Miniera di sale in Wieliczka e Museo Casa natale di Fryderyk Chopin in \u017belazowa Wola. Altri posti famosi sono centri storici a Gniezno, Toru\u0144, Stargard, Zamo\u015b\u0107, Castello di Ksi\u0105\u017c in Wa\u0142brzych, Castello di Malbork, Castello di \u0141a\u0144cut, Campo di concentramento tedesco in O\u015bwi\u0119cim (Auschwitz), costa del Mar Baltico e parchi nazionali: di Bia\u0142owieza, di Ojcow, Bieszczady e Babia G\u00f3ra. La catena di alberghi e ristoranti \u00e8 ben sviluppata.\nTrasporti.\nAeroporti.\nGli aeroporti principali della Polonia sono quelli di: Varsavia-Ok\u0119cie, Varsavia-Modlin, Cracovia, Katowice, Danzica, Breslavia, Pozna\u0144, Rzesz\u00f3w, \u0141\u00f3d\u017a, Bydgoszcz, Stettino e di Zielona G\u00f3ra.\nRete stradale.\nLe autostrade e superstrade in Polonia hanno un'estensione pianificata di . Al 31 dicembre 2011 i chilometri percorribili sono .\nLa rete stradale \u00e8 abbastanza frammentata, soprattutto nel tratto che dalla Germania conduce verso la Bielorussia, la rete \u00e8 spesso trafficata dalla continua presenza di camion privi di una strada alternativa.\nLa rete autostradale conta diverse tratte aperte non ancora collegate fra loro. Esse sono, anche per via della recente costruzione, moderne, con corsia d'emergenza, oltre che munite di aree di servizio. La rete superstradale \u00e8 sviluppata minormente. Il sistema di pagamento \u00e8 misto. In alcuni tratti non prevede caselli ma solo barriere in determinati punti ad inizio della tratta stessa (\"sistema aperto\"). In altri tratti, invece, prevede caselli. Di recente il governo polacco ha votato a favore dell'introduzione del pedaggio a caselli in tutta la rete autostradale polacca, commissionando la costruzione dei caselli in tutte le autostrade gi\u00e0 in servizio sprovviste. Ha anche votato per un aumento del pedaggio quasi esponenziale, che in alcune tratte ha toccato il 300%.\nLe autostrade sono:\nLe superstrade sono:\nFerrovie.\nLe ferrovie polacche adottano scartamento ferroviario standard di , in adozione nel resto dei paesi europei.\nAd effetto della continuit\u00e0 della rete polacca con le Repubbliche baltiche a nord, con la Bielorussia, e con il sistema ferroviario russo ad est, aventi scartamento \"largo russo\" di , gli impianti ferroviari di confine con questi paesi sono dotati di attrezzature per il trasporto dei materiali, o di cambiamento dello scartamento dei carri, mediante la sostituzione dei carrelli, o pi\u00f9 spesso mediante il transito di carri speciali dotati di sistemi di traslazione automatica delle ruote sugli assi, che permettono il cambio di scartamento 1520/1435, (SUW 2000 della ZNTK Pozna\u0144).\nTelecomunicazioni.\nIn Polonia le azioni del settore delle telecomunicazioni nella produzione del PIL, era del 4,4% nel 2000, in crescita rispetto al 2,5% del 1996. Ci\u00f2 nonostante, a dispetto delle grandi spese per l'infrastruttura del settore (la copertura \u00e8 cresciuta da 78 utenti per abitanti nel 1989 ai 282 del 2000), il settore \u00e8 ancora sottosviluppato. La densit\u00e0 delle stazioni televisive varia da regione a regione, con molti buchi nelle zone rurali. I principali gestori di telefonia fissa in Polonia sono: Telekomunikacja Polska, Dialog e Netia. I principali gestori di telefonia mobile sono: Era, Blueconnect, FreeM, Heyah, Orange, Play, Plus, Sami Swoi, Simplus, Tak Tak e T-Mobile.\nCultura.\nPittura.\nUna delle pi\u00f9 importanti rappresentanti del movimento artistico del XX secolo fu Tamara de Lempicka, nota esponente dell'Art d\u00e9co.\nPatrimoni dell'umanit\u00e0.\nSon ben 17 i siti della Polonia a essere iscritti nella Lista dei patrimoni dell'umanit\u00e0 dell' UNESCO.\nLetteratura.\nUna letteratura polacca si afferma nel XVI secolo con la poetica religiosa di Jan Kochanowski.\nNel XIX secolo si afferma la letteratura dei Tre Bardi ovvero i poeti nazionali del romanticismo in Polonia: Adam Mickiewicz, Juliusz S\u0142owacki e Zygmunt Krasi\u0144ski e nasce il poema epico nazionale, Pan Tadeusz (1834) di Adam Mickiewicz e il romanzo storico (Quo vadis?) di Henryk Sienkiewicz, Premio Nobel per la letteratura 1905.\nIl XX secolo \u00e8 caratterizzato dai temi storici delle due Guerre Mondiali, dai temi sulla realt\u00e0 polacca di W\u0142adys\u0142aw Reymont, Premio Nobel per la letteratura nel 1924, dalla poesia di Czes\u0142aw Mi\u0142osz, Nobel Letteratura nel 1980, Agnieszka Osiecka e ancora Wis\u0142awa Szymborska, Nobel Letteratura nel 1996.\nNel XX secolo si afferm\u00f2 anche il romanzo di fantascienza con Stanis\u0142aw Lem, autore, tra l'altro, del romanzo Solaris (1961), tradotto in oltre trenta lingue.\nNel XXI secolo si \u00e8 distinta la figura della scrittrice Olga Tokarczuk, Premio Nobel per la letteratura del 2018.\nFilosofia.\nTra i grandi contributi in campo filosofico ricordiamo la figura dell'umanista Andrzej Frycz Modrzewski (1503-1572), esponente di spicco del Rinascimento polacco, considerato il padre della democrazia in Polonia e autore del trattato \"De Republica emendanda\", in 5 libri.\nKazimierz Twardowski, il fondatore della scuola filosofica \"Lviv-Varsavia\", ha dato un contributo eccezionale alla filosofia. La scuola includeva, tra gli altri Jan \u0141ukasiewicz, W\u0142adys\u0142aw Witwicki, Kazimierz Ajdukiewicz, Tadeusz Cze\u017cowski, Tadeusz Kotarbi\u0144ski, Zygmunt Zawirski, Stanis\u0142aw Le\u015bniewski, W\u0142adys\u0142aw Tatarkiewicz, Alfred Tarski, Maria e Stanis\u0142aw Ossowsscy. La scuola Lviv-Warsaw \u00e8 diventata famosa in tutto il mondo grazie ai suoi risultati nel campo della logica. Tuttavia, la produzione della scuola \u00e8 molto pi\u00f9 ampia e copre praticamente tutte le discipline filosofiche.\nMusica.\nLa Polonia \u00e8 il paese natale di Fryderyk Chopin (1810-1849), il compositore pi\u00f9 rappresentativo della nazione e notevole esponente della musica romantica: a lui \u00e8 intitolato il prestigioso Concorso pianistico internazionale Fryderyk Chopin che si svolge a Varsavia ogni cinque anni. In Polonia il \"padre dell'opera polacca\" viene considerato invece Stanis\u0142aw Moniuszko (1819-1872). Di notevole importanza internazionale \u00e8 anche la produzione musicale di compositori contemporanei quali Witold Lutos\u0142awski, Zbgniew Preisner e Krzysztof Penderecki.\nAmpia importanza ha comunque, nella vita culturale polacca, la musica. I generi ascoltati sono dei pi\u00f9 svariati e frequente \u00e8 l'ascolto in lingue diverse dal polacco o dall'inglese.\nFra i cantanti e i gruppi polacchi possiamo citare: D\u017cem, Grzegorz Turnau, Marek Grechuta, Anna Jantar, Ewa Demarczyk, Violetta Villas, Anna German, Ania D\u0105browska, Gosia Andrzejewicz, Kasia Nosowska, Kayah, Kasia Kowalska, Lady Pank, Piotr Sikorowski, Martyna Jakubowicz, Stare Dobre Ma\u0142\u017ce\u0144stwo, Kult e il frontman Kazik Staszewski, Czes\u0142aw Niemen, Pid\u017cama Porno, Perfect, Republika, Varius Manx, Kombi, Anita Lipnicka, T.Love, Myslowitz, Edyta G\u00f3rniak, Krzysztof Krawczyk, Maryla Rodowicz, Budka Suflera, Micha\u0142 Szpak e il tenore Piotr Becza\u0142a. Una notevole importanza riveste anche la musica metal: sono molti i gruppi polacchi di fama infatti, dai Vader ai Behemoth, dai Decapitated a Graveland.\nCinema.\nFra i pi\u00f9 noti registi ed attori polacchi possiamo citare: Krzysztof Kie\u015blowski, Krzysztof Zanussi, Stanis\u0142aw Bareja, Marek Koterski, Agnieszka Holland, Andrzej Wajda, Roman Pola\u0144ski, Pawe\u0142 Pawlikowski, Jerzy Skolimowski e Andrzej Saramonowicz.\nScienza.\nAstronomia.\nIn ambito astronomico, Niccol\u00f2 Copernico, con il suo De revolutionibus orbium coelestium (1543) espose la teoria eliocentrica (sistema eliocentrico), in opposizione alla teoria geocentrica (sistema geocentrico), dando un decisivo contributo alla nascita dell'astronomia moderna.\nFisica e chimica.\nNel XX secolo si distinse l'importante figura di Marie Curie, Premio Nobel per la fisica, nel 1903, per i suoi studi sulle radiazioni e Premio Nobel per la chimica (assieme al marito Pierre), nel 1911, per la scoperta del radio (1898) e del polonio (1902): il polonio venne battezzato cos\u00ec proprio in onore della Polonia, terra natale di Marie Curie.\nMedicina.\nIn ambito medico, nel XX secolo, da ricordare la figura del biologo Rudolf Weigl, che ha realizzato il primo vaccino contro il tifo esantematico .\nVideogiochi.\nPer la Polonia il settore videoludico rappresenta uno degli ambiti di sviluppo pi\u00f9 forti a partire dagli anni 2000, soprattutto a livello europeo. A dimostrazione dell'interesse nazionale riposto in questa forma d'arte interattiva, il primo ministro polacco, Donald Tusk, ha offerto come dono il videogioco polacco \"\" (tratto dai libri di Andrzej Sapkowski) al presidente degli Stati Uniti d'America Barack Obama nel 2011, durante il loro incontro ufficiale.\nA questa serie di videogiochi il governo decise anche di dedicarne una produzione di francobolli. Nel 2016, il governo polacco sostiene egli stesso l'industria videoludica nazionale, con fondi di decine di milioni di euro; tra le software house sostenute vi sono le ben note CD Projekt (produttrice di \"Cyberpunk 2077\", tra gli altri) e Techland.\nComunicazione.\nSecondo Reporter senza frontiere, la libert\u00e0 di stampa della Polonia nel 2004 era al 32\u00ba posto su 164 paesi.\nTradizioni.\nGastronomia.\nLa cucina polacca \u00e8 molto varia ma risulta difficile definirne l'origine e la tipicit\u00e0. La cucina attuale infatti \u00e8 frutto dei cambiamenti storici e delle numerose invasioni, che hanno profondamente influenzato la moda culinaria ed \u00e8 il risultato della reinterpretazione delle influenze delle cucine russa, tedesca, francese e italiana. L'ingrediente principale \u00e8 la patata ma sono molto celebri le carni di maiale affumicate e le zuppe.\nIl pranzo \u00e8 il pasto principale della giornata, ed \u00e8 consumato nelle prime ore del pomeriggio. Le portate sono una zuppa, seguita da un piatto generico e verdura ed infine il dolce accompagnato da t\u00e8.\nTra le minestre tradizionali il barszcz, una zuppa di barbabietole, il \u017curek, una minestra di farina di segale acida, la og\u00f3rkowa, una minestra di cetrioli, e il kapu\u015bniak, a base di cavoli.\nIl pi\u00f9 celebre e tradizionale piatto polacco \u00e8 il bigos, uno stufato di carne, cavoli e crauti, con aggiunta di prugne secche ed altre spezie. Tra i piatti celebri i pierogi, ravioli ripieni, a scelta, di formaggio, funghi, frutta, cavoli o carne, i go\u0142\u0105bki, involtini di cavolo ripieni di carne e di riso, i pyzy, gnocchi di patate con o senza ripieno di carne. Tra i piatti a base di pesce da annoverare vi \u00e8 karp, carpa in gelatina o fritta e \u015bled\u017a, filetti di aringa serviti in diverse salse a base di panna e aceto. Il piatto nazionale pi\u00f9 popolare, tipico della Polonia, \u00e8 la braciola di maiale (pol.\"Kotlet schabowy\"), spesso servita come piatto principale a cena. \u00c8 una braciola di maiale impanata (con o senza osso) che ricorda una cotoletta viennese. \nMizeria (dal latino \"misserere\", abbi piet\u00e0) - secondo la leggenda, portata in Polonia dalla principessa italiana Bona Sforza D'Aragona, divenuta poi regina di Polonia - insalata di cetrioli verdi (grattugiati o affettati), un'aggiunta frequente alla cena con un piatto nazionale - braciola di maiale (\"schabowy\") o braciola polpettone (\"mielony) con l'aggiunta di cipolla e panna, kefir, yogurt o latte cagliato, anche se esistono anche versioni con olio e pepe o con succo di limone e zucchero. Questa insalata \u00e8 inoltre completata con pomodoro, aneto, erba cipollina, menta, prezzemolo o fiori e foglie di borragine.\n\"Gzik\" (o gzika)- un piatto regionale tipico della Grande Polonia e della cucina cuiaviana; ricotta mescolata con panna (si usa latte o yogurt al posto della panna), mescolata con erba cipollina e ravanello (ci sono anche altri additivi, ad esempio cipolla o uovo). Gzik servito con patate al cartoccio si chiama \"pyry z gzikiem\".\nTra i dolci tipici si possono annoverare: makowiec, il cui ingrediente principale sono i semi di papavero, sernik a base di formaggio fresco e piernik a base di miele e spezie.\nLe bevande tipiche polacche sono la birra, la vodka, la \"\u015bliwowica\" (ottenuta dalla fermentazione delle prugne), il \"kwas\". La cena viene servita con il \"kompot\", una bevanda a base di frutta bollita (ad es. mele, pere, zucche, prugne).\nSport.\nCalcio.\nLo sport nazionale \u00e8 il calcio. La nazionale polacca si \u00e8 qualificata otto volte per la fase finale dei campionati mondiali di calcio, giungendo terza nel 1974 e nel 1982. Ha partecipato per la prima volta alla fase finale di un Campionato europeo nel 2008 e ha ospitato, insieme all'Ucraina, quelli del 2012. Ha conquistato inoltre la medaglia d'oro alle Olimpiadi di Monaco del 1972 e la medaglia d'argento alle Olimpiadi di Montr\u00e9al del 1976 e alle Olimpiadi di Barcellona del 1992.\nSono considerati fra i pi\u00f9 famosi calciatori polacchi Zbigniew Boniek, inserito nella lista FIFA 100 e Robert Lewandowski.\nCampionato europeo di calcio 2012.\nLa Polonia assieme all'Ucraina ha ospitato nel mese di giugno la fase finale del Campionato europeo di calcio 2012. Questo evento, organizzato dalla UEFA, ha visto impegnate 16 squadre nazionali, che si sono affrontate sui campi di Varsavia, Pozna\u0144, Danzica e Breslavia.\nAd europeo concluso in mano al paese polacco rimangono, tra le altre migliaia di investimenti, soprattutto i quattro stadi di livello mondiale: Stadion Narodowy (Varsavia), PGE Arena Gda\u0144sk (Danzica), Stadion Miejski (Pozna\u0144), Stadion Miejski (Breslavia).\nCampionato europeo di calcio Under-21.\nLa Polonia ha ospitato dal 7 al 30 giugno 2017 il Campionato europeo di calcio Under-21.\nPallavolo.\nLa nazionale di pallavolo polacca \u00e8 stata, al pari di gran parte delle nazionali dell'Europa dell'Est, una delle pi\u00f9 forti compagini al Mondo fra gli anni '50 e '80. In particolare, a met\u00e0 degli anni '70, fu l'unica a contendere all'Unione Sovietica il ruolo di squadra pi\u00f9 forte del Mondo, riuscendo a vincere sia il Mondiale che l'Olimpiade. Nel 2014 la Nazionale di pallavolo maschile della Polonia ha vinto di nuovo il Mondiale in casa e si \u00e8 riconfermata campione del mondo nel 2018.\nGiochi olimpici.\nLa prima medaglia d'oro olimpica per la Polonia \u00e8 stata vinta da Halina Konopacka, nel lancio del disco, ai Giochi olimpici di Amsterdam nel 1928.\nAltri sport.\nAltri sport molto popolari in Polonia sono la pallacanestro, lo speedway, l'hockey su ghiaccio, la pallamano e anche il salto con gli sci."}
{"id": "101126", "revid": "125653381", "url": "https://it.wikipedia.org/wiki?curid=101126", "title": "Bandiera della Repubblica Democratica del Congo", "text": "La bandiera della Repubblica Democratica del Congo \u00e8 stata adottata nel 2006. Il campo \u00e8 celeste (blu cielo, come specificato dall'articolo 1 della Costituzione) attraversato da una striscia rossa filettata di giallo, simbolo delle sofferenze patite sotto il colonialismo. Nel cantone \u00e8 presente una stella gialla a cinque punte (simbolo del concetto di luce della civilt\u00e0 nelle tenebre africane). \nLa bandiera \u00e8 simile a quelle usate tra il 1966 e il 1971, differendo soltanto per la tonalit\u00e0 pi\u00f9 chiara del campo."}
{"id": "101127", "revid": "39224", "url": "https://it.wikipedia.org/wiki?curid=101127", "title": "Biotecnologia", "text": "La biotecnologia (dal greco \u03b2\u03af\u03bf\u03c2, \"b\u00ecos\" = \"vita\", \u03c4\u03ad\u03c7\u03bd\u03b7, \"t\u00e9chne\" = \"arte\", nel senso di \"perizia\", \"saper fare\", \"saper operare\", e \u03bb\u03cc\u03b3\u03bf\u03c2, \"l\u00f2gos\" = \"studio\") \u00e8 una branca della biologia riguardante \u00ab\"l'utilizzo di esseri viventi al fine di ottenere beni o servizi utili al soddisfacimento dei bisogni della societ\u00e0\"\u00bb, ma anche l'applicazione e lo studio di qualunque tecnologia sviluppata o sviluppabile dall'uomo al campo della biologia.\nTra le definizioni disponibili, la pi\u00f9 completa \u00e8 indubbiamente quella redatta dalla Convenzione sulla diversit\u00e0 biologica (CBD):\nNel linguaggio corrente si utilizza pi\u00f9 frequentemente il termine al plurale (biotecnologie) per indicare la pluralit\u00e0 di tecnologie sviluppate ed i relativi ambiti di applicazione.\nDescrizione.\nLe biotecnologie rappresentano un metodo in pi\u00f9 a disposizione dell'agricoltura: poich\u00e9 esse rendono possibile l'inserimento nelle piante di specifici geni, anche provenienti da specie assai diverse, la cui funzione \u00e8 nota per trasmettere le informazioni nelle generazioni successive. Il miglioramento genetico quindi non \u00e8 altro che un sistema per ottimizzare la selezione naturale e accrescere il rendimento e la resistenza alle malattie. Le biotecnologie non sono un'invenzione prettamente legata ai nostri tempi, bens\u00ec hanno origine ed impiego da molti secoli per la fermentazione del vino e della birra o per la lievitazione.\nNumerose sono anche le applicazioni nel campo del biorisanamento (trattamento, riciclo e bonifica di rifiuti attraverso microrganismi attivi).\nVi sono applicazioni che, pur non servendosi di microrganismi, sono classificate come biotecnologiche. Le biotecnologie sono infatti ampiamente utilizzate nello sviluppo di nuove terapie mediche o innovativi strumenti diagnostici. Le tecniche di DNA e RNA microarray utilizzate in genetica ed i radiotraccianti utilizzati in medicina costituiscono degli ottimi esempi.\nLe biotecnologie nell'ingegneria genetica vede l'utilizzo di organismi geneticamente modificati. Microrganismi come \"Escherichia coli\" o alcuni batteri possono essere utilizzati per la sintesi di sostanze come insulina o antibiotici. Anche cellule di mammifero geneticamente modificate sono ampiamente utilizzate nella biosintesi di farmaci. Promettenti nuove applicazioni sono legate alla biosintesi di farmaci attraverso organismi vegetali.\nApplicazioni al centro di ampio dibattito sono quelle atte alla produzione di animali e piante transgeniche (come il mais BT) noti a tutti come OGM.\nLe biotecnologie hanno sostituito le societ\u00e0 informatiche nel portafoglio dei titoli tecnologici quotati in borsa (NASDAQ). Delle 1300 aziende biotecnologiche che operano negli USA solo 35 (il 3%) sono in attivo; le altre sono in perdita. Nonostante ci\u00f2 i prezzi delle azioni sono in crescita come ai tempi della bolla speculativa della Net Economy, dove i corsi azionari crebbero per tutti gli anni novanta per sgonfiarsi e tornare ai prezzi del decennio precedente.\nLo strumento principale di cui si avvalgono le biotecnologie \u00e8 l'ingegneria genetica, ovvero manipolare il DNA per costruire nuova informazione genetica. Il DNA, la molecola di cui sono costituiti i singoli geni e gli interi genomi, pu\u00f2 essere oggi rimodellato nei laboratori di ingegneria genetica. Attraverso manipolazioni ormai d'uso comune si possono costruire nuovi geni o addirittura interi organismi fino ad oggi inesistenti. Le tecniche d'ingegneria genetica consistono essenzialmente nell'isolamento del gene, nella sua identificazione e nella sua riproduzione in copie identiche (clonazione). \u00c8 anche possibile inserire nuovi geni nei genomi o eliminarli, creando cos\u00ec nuovi organismi detti transgenici. L'ingegneria genetica consente infine di fare diagnosi prenatali su embrioni e di rivelare eventuali malattie genetiche.\nBranche.\nEsistono circa 10 branche delle biotecnologie, la maggior parte delle quali \u00e8 identificata nel gergo internazionale con uno dei colori dell'arcobaleno:\nQuanto alla branca delle \"biotecnologie avanzate\", che comprende tutte le altre branche, con particolare riguardo alle \"biotecnologie mediche, farmaceutiche e veterinarie\" e alle \"biotecnologie industriali\", essa viene identificata nel gergo internazionale nelle \"Red biotechnology\" e quindi con il colore rosso.\nCorsi di laurea.\nCorsi di laurea triennale e di laurea magistrale in Biotecnologie sono stati attivati presso molte universit\u00e0 italiane ed hanno l'obiettivo di fornire allo studente un'adeguata padronanza di contenuti e metodi scientifici propri di tale disciplina.\nLa maggior parte dei corsi di laurea prevede un percorso di tre anni che si conclude con un periodo di tirocinio ed una tesi, sperimentale o compilativa. Un corso di laurea di questo tipo mira a far acquisire allo studente le competenze conoscitive, le tecniche ed i comportamenti rilevanti per una moderna metodologia di studio e di ricerca finalizzata all'utilizzo di funzioni e di sistemi biologici per la produzione di beni o servizi utili per la societ\u00e0.\nOltre alle materie scientifiche di base (matematica, fisica, chimica), la quasi totalit\u00e0 dei corsi di laurea in Biotecnologie prevede lo studio di discipline quali biologia molecolare, genetica, biochimica, microbiologia, citologia, istologia, ingegneria genetica e materie specifiche che variano a seconda dell'indirizzo (i pi\u00f9 comuni: biomedico, farmaceutico, veterinario, industriale, agrario, alimentare e ambientale). I corsi di laurea in Biotecnologie oltre a trattare problematiche propriamente biotecnologiche comprendono corsi dedicati alla conoscenza dei problemi economici ed etici relativi al trattamento dei prodotti biotecnologici."}
{"id": "101132", "revid": "125392978", "url": "https://it.wikipedia.org/wiki?curid=101132", "title": "Bandiera del Ruanda", "text": "L'attuale bandiera del Ruanda \u00e8 stata adottata il 25 ottobre 2001. \u00c8 composta da tre bande orizzontali; quella superiore, azzurra, ha altezza doppia rispetto a quella centrale (gialla) e a quella inferiore (verde). All'estremit\u00e0 destra della banda azzurra \u00e8 presente un sole giallo con 24 raggi.\nLettura simbolica.\nCiascun colore ed elemento della bandiera ha un proprio significato evocativo: \nIl tricolore con la R.\nLa bandiera precedente era un tricolore a bande verticali con i classici colori panafricani (rosso, giallo e verde) e con una \"R\" nera al centro della banda gialla; questo per distinguerla da quella della Guinea. La lettera, oltre ad essere l'iniziale del nome dello stato, non fa escludere un riferimento al referendum del 1961 che determin\u00f2 il suo assetto repubblicano. La bandiera fu cambiata perch\u00e9 associata alle brutalit\u00e0 del genocidio ruandese."}
{"id": "101134", "revid": "1516566", "url": "https://it.wikipedia.org/wiki?curid=101134", "title": "Torrazza Piemonte", "text": "Torrazza Piemonte (\"La Tour\" in piemontese) \u00e8 un comune italiano di 2.974 abitanti della citt\u00e0 metropolitana di Torino, in Piemonte, nella zona del Canavese.\nVia Francigena.\nNel territorio del comune passa il tracciato storico della Via Francigena, proveniente da Chivasso e Castelrosso e dirigentesi successivamente verso Saluggia.\nGeografia fisica.\nIl territorio comunale \u00e8 interamente collocato nella pianura in destra idrografica della Dora Baltea: la quota pi\u00f9 bassa si tocca nella sua parte orientale (171 ), mentre il centro comunale \u00e8 situato a 188 metri di altezza.\nStoria.\nSimboli.\nLo stemma e il gonfalone del comune di Torrazza Piemonte sono stati concessi con decreto del presidente della Repubblica del 25 ottobre 2016.\nIl gonfalone municipale \u00e8 un drappo di rosso.\nAmministrazione.\nIl comune \u00e8 stato amministrato da giunte guidate dal partito comunista fin dagli anni '70. "}
{"id": "101135", "revid": "125598812", "url": "https://it.wikipedia.org/wiki?curid=101135", "title": "Bandiera di Saint Kitts e Nevis", "text": "La bandiera di Saint Kitts e Nevis \u00e8 stata adottata il 19 settembre 1983.\n\u00c8 composta da una banda diagonale nera (l'origine africana della popolazione), bordata di giallo (i raggi del sole), che divide la bandiera in due triangoli; verde (la fertilit\u00e0 della terra) quello sul lato del pennone e rosso (la lotta per l'indipendenza) quello al vento. Sulla banda nera sono presenti due stelle bianche a cinque punte a testa in gi\u00f9 (la speranza e la libert\u00e0)."}
{"id": "101138", "revid": "1632387", "url": "https://it.wikipedia.org/wiki?curid=101138", "title": "Entwine", "text": "Gli Entwine sono un gruppo gothic metal finlandese, fondato nel marzo 1995 dal batterista Aksu Hanttu, dal cantante e chitarrista Tom Mikkola e dal bassista T. Taipale. Avendo riscosso un discreto successo, sono una band abbastanza nota nella recente scena \"gothic\" finlandese e ne hanno contribuito allo sviluppo, assieme a gruppi pi\u00f9 quotati e per questo precursori della stessa come HIM e Sentenced.\nBreve biografia della band.\nInizialmente il gruppo suonava death metal. Questo modo di fare musica per\u00f2 non permetteva di variare molto la struttura delle composizioni e la scelta si rivel\u00f2 presto frustrante ai fini della musica, perch\u00e9 il \"death\" imponeva evidenti limiti alla loro creativit\u00e0; cos\u00ec decisero di mutare lo stile verso sonorit\u00e0 pi\u00f9 \"gothic\", diventando una band pi\u00f9 melodica e trovando cos\u00ec la propria strada due anni dopo. La band, per\u00f2, aveva anche bisogno di nuovi musicisti per completare la formazione e nell'autunno del 1997, grazie al supporto del nuovo cantante e secondo chitarrista P. Willman, viene registrato il primo demo \"Divine Infinity\".\nNel febbraio 1998 si aggiunge al gruppo la tastierista Riitta Heikkonen e l'anno successivo, precisamente nel settembre 1999, gli Entwine registrano il primo album \"The Treasures Within Hearts\". Poco dopo, P. Willman e T. Taipale lasciano la band, e gli altri componenti decidono di trovare un nuovo cantante e un nuovo bassista, e cos\u00ec Mika Tauriainen e Joni Miettinen fanno il loro ingresso nel gruppo. Nel 2001 si aggiunge il nuovo chitarrista Jaani K\u00e4hk\u00f6nen, all'inizio solo come \"live sessionist\", ma successivamente trova la giusta collocazione come membro ufficiale. Questa formazione a sei risulta quindi la pi\u00f9 completa e longeva, in quanto rimane stabile per diversi anni.\nLa nuova line-up pubblica nell'aprile 2002 il disco \"Gone\", che riceve recensioni molto positive e permette alla band di farsi conoscere in tutto il mondo. In particolare, l'album spopola in Germania dove viene nominato album del mese e, in aggiunta, il singolo \"New Dawn\" rimane presente per lungo tempo nei club tedeschi.\nIl terzo album \"Time of Despair\", trainato dal singolo \"The Pit\", esce nella primavera del 2002 a brevissimo tempo dal precedente, e li inserisce di fatto tra i grandi della scena \"gothic\" internazionale. Al disco segue poi un tour mondiale con altri gruppi \"gothic\" pi\u00f9 importanti, come i Theatre of Tragedy.\nNel 2004 esce il loro quarto album, \"DiEversity\". L'album non riscuote certo lo stesso successo di \"Gone\", ma getta le basi per il successivo e pi\u00f9 quotato \"Fatal Design\" e il singolo \"Bitter Sweet\" entra in classifica nelle prime posizioni in Finlandia. L'anno dopo esce \"Sliver\", un EP che contiene tre tracce nuove, compresa l'accattivante hit \"Break Me\", e due brani registrati dal vivo.\n\u00c8 del 2006 il quinto album, intitolato \"Fatal Design\" e che contiene due hit come \"Chameleon Halo\" e \"Surrender\", con cui il gruppo sembra essere arrivato ad una maturit\u00e0 compositiva degna del nome che si sono fatti.\nQualche tempo dopo la pubblicazione dell'album, Riitta Heikkonen lascia il gruppo e i cinque superstiti, nel 2009, registrano il loro ultimo lavoro in studio, ad oggi, intitolato \"Painstained\". Il disco comprende il singolo \"Strife\".\nHanno anche realizzato dei videoclip per alcune tra le loro canzoni pi\u00f9 famose: \"New dawn\", \"Bitter Sweet\", \"Break Me\" e \"Surrender\". In pi\u00f9 di una occasione hanno inserito delle cover nei loro album: ad esempio \"Enjoy the Silence\" dei Depeche Mode e \"Tears Are Falling\" dei Kiss.\nNel 2010 esce la prima e finora unica compilation del gruppo, \"Rough n' Stripped\". Si tratta di un doppio album: il primo cd, \"Rough\", contiene le versioni originali delle loro canzoni pi\u00f9 famose e il secondo, \"Stripped\", presenta altro loro materiale, ma re-mixato per l'occasione. Inoltre la prima traccia, in entrambi i cd, \u00e8 un inedito ed \u00e8 quindi di fatto una nuova canzone in studio."}
{"id": "101140", "revid": "287204", "url": "https://it.wikipedia.org/wiki?curid=101140", "title": "Bruce Perens", "text": "\u00c8 stato un leader del progetto Debian GNU/Linux. Se da un lato Richard Stallman rappresenta la parte filosofica del movimento che gira attorno a GNU e al software libero, in Bruce Perens ed Eric Raymond risiede la capacit\u00e0 di conciliare la filosofia con le regole del mercato.\nCarriera.\nUna carriera da autodidatta.\nPer Bruce Perens l'avvicinamento al mondo dell'informatica comincia al college, ma da autodidatta: tutta la sua formazione successiva come programmatore rimarr\u00e0 tale. Il computer lo appassiona a tal punto che comincia a non presentarsi alle lezioni del college e non riesce a conseguire la laurea: \"I got so involved in the computer that I didn't go to classes anymore\".\nLa scrittura del primo programma \u00e8 legata a necessit\u00e0 pratiche e personali: mentre lavora alla stazione radio del New York Institute of Technology come addetto alla gestione della scaletta settimanale dei programmi e degli intermezzi pubblicitari, si rende conto che questa mansione pu\u00f2 essere notevolmente facilitata dall'ausilio del computer.\nCome primo impiego, tra il 1981 e il 1986, lavora per i laboratori di computer grafica del New York Institute of Technology. Si tratta dell'istituto predecessore della Pixar: molte delle innovazioni che hanno reso possibile la produzione di film con personaggi animati sono nate in questi laboratori. Perens comincia ricoprendo un ruolo certo non di prestigio (mini computer disk operator), ma in meno di un anno diventa operating system programmer.\nDall'1987 al 1999 \u00e8 senior System programmer alla Pixar; qui lavora per 12 anni, specializzandosi su strumenti hardware e software per l'animazione. \u00c8 in questo periodo che si lascia coinvolgere dal nascente movimento Open Source e Linux.\nNel 1999 \u00e8 cofondatore, presidente e azionista di maggioranza della Linux Capital Group, attivit\u00e0 alla quale dedica solo poche ore alla settimana e che attraversa per il momento una fase ancora embrionale di sviluppo.\nEvangelista dell'Open Source in HP.\nIn questo periodo Bruce Perens appare spesso sui media e si mette in evidenza nel mondo Linux. Questa sua particolare visibilit\u00e0 nell'ambiente open source lo porta ad essere contattato dalla HP come senior strategist Linux ed Open Source.\nIl ruolo assegnatogli \u00e8 di una certa importanza e dalle dichiarazioni rilasciate da Perens emerge un certo entusiasmo rispetto a questo impiego: \"I was the first Open Source evangelist to gain a role in top management of a multi-Bilion-dollar corporation\", \"on the org chart there were only three people between me and the CEO - a general management, a vice-president, and a president\".\nLa sua posizione in azienda vuole essere dichiaratamente scomoda: al suo ingresso in HP gli viene espressamente richiesto di sfidare i manager, cercando di aprire loro gli occhi sull'ampiezza delle soluzioni software disponibili sul mercato alternativo a quelle proprietarie maggiormente diffuse.\nNonostante l'entusiasmo per il ruolo in HP, dopo soli due anni \u00e8 costretto a lasciare l'azienda: \"it was a great job, but when the Hp-Compaq merger replaced the HP Linux management with Compaq folks, I was terminated\". HP e Compaq si sono fuse diventando il secondo costruttore mondiale di pc e questo richiedeva buoni rapporti con Microsoft. Ma Perens non nascondeva di certo le sue idee contro i software proprietari: numerose, infatti, sono state le sue invettive pubbliche contro l'azienda di Redmond. Per questo, in seguito ai numerosi avvertimenti da parte del management, Perens \u00e8 stato allontanato dall'azienda.\nUna vita dedicata al software libero.\nL'impegno nel e per il mondo Open Source si dimostra costante e molto articolato.\nOggi Bruce Perens, oltre ad essere uno dei principali portavoce del movimento Open Source, \u00e8 consulente strategico e tecnico di Linux e Open Source Software per numerose aziende come IBM, NTT, Philips, NCR Corporation, Novell, Borland ed altre piccole aziende. Infatti, per citare un esempio, dopo aver pubblicamente criticato il primo tentativo da parte di IBM di scrivere una licenza Open Source, ha collaborato con la IBM stessa nella stesura della successiva versione, che \u00e8 oggi applicata a numerosi prodotti dell'azienda, tra cui Jikes e Postfix.\nBruce Perens \u00e8 inoltre primo Project Leader di Debian GNU/Linux Distribution. Grazie al suo contributo attivo la relativa comunit\u00e0 \u00e8 passata da 60 a 200 volontari e ad oggi ne conta pi\u00f9 di un migliaio. Di Debian GNU/Linux, Perens ha scritto anche il sistema di installazione e molta della \"base system\". \u00c8 l'autore principale del Debian Social Contract, ideato con la collaborazione della Free Software Community e delle \"Debian Free Software Guidelines\", in seguito ribattezzate \"The Open Source Definition\".\n\u00c8 fondatore di Linux Standard Base, il progetto di standardizzazione di Linux.\nHa creato la No Code International, organizzazione nata con lo scopo, oggi raggiunto, di ottenere l'abolizione della Morse Code examination, necessaria per l'ottenimento della licenza per poter trasmettere da una radio amatoriale ad una frequenza inferiore ai 30 MHz.\nTra i software da lui scritti BusyBox, un kit di strumenti che, unitamente al kernel Linux, costituisce un sistema Linux completo e potente e Electric Fence, un debugger molto apprezzato per la sua velocit\u00e0.\nPer dare voce agli autori emergenti dell'Open Source \u00e8 nata la Bruce Perens' Open Source Series, una collana di pubblicazioni edite dalla Prentice Hall PTR e distribuita con la Open Publication License, una licenza editoriale compatibile con l'Open Source. Questa serie si incentra su Linux e le tecnologie Open Source, includendo le tecnologie nuove ed emergenti.\nNel 2007 \u00e8 stato ascoltato, unitamente a Richard Stallman e al prof. Arturo Di Corinto in una audizione ufficiale dalla commissione cultura della Camera dei deputati.\nCollegamenti esterni.\nArticoli ed editoriali.\nAlcuni articoli ed editoriali scritti da Bruce Perens (lista presa da https://perens.com/):"}
{"id": "101141", "revid": "121218527", "url": "https://it.wikipedia.org/wiki?curid=101141", "title": "Bandiera di Saint Vincent e Grenadine", "text": "La bandiera di Saint Vincent e Grenadine \u00e8 stata adottata il 21 ottobre 1985, in seguito al cambiamento del partito al potere.\nLa bandiera \u00e8 un tricolore a bande verticali, blu (lato del pennone), giallo e verde. Il blu rappresenta il cielo tropicale e l'acqua cristallina, il giallo le sabbie dorate e l'ospitalit\u00e0 degli abitanti di Grenadine, il verde la vegetazione lussureggiante delle isole e la vitalit\u00e0 degli abitanti.\nLa banda centrale gialla ha larghezza doppia rispetto alle bande laterali. Al centro della banda gialla sono presenti tre losanghe verdi disposte a \"V\", che stanno per Vincent, al cui posto vi era lo stemma di stato fino al 1991. Le tre losanghe rappresentano anche tre gemme che stanno a significare che Saint Vincent \u00e8 la \"gemma della Antille\".\n\u00c8 usata come bandiera di comodo."}
{"id": "101145", "revid": "287204", "url": "https://it.wikipedia.org/wiki?curid=101145", "title": "Bandiera di Samoa", "text": "La bandiera delle Samoa \u00e8 stata adottata il 24 febbraio 1949 per le Samoa Occidentali (Western Samoa). \u00c8 una bandiera rossa con un cantone blu sul lato del pennone. Nel cantone sono presenti cinque stelle bianche a cinque punte che rappresentano la Croce del Sud.\nAnche se adottata nel 1949, la bandiera ufficiale della colonia neozelandese era la Blue Ensign britannica (dal 17 dicembre 1920 al 1\u00ba gennaio 1962).\nI colori bianco, rosso e blu rispettivamente indicano purezza, coraggio e libert\u00e0."}
{"id": "101150", "revid": "1305772", "url": "https://it.wikipedia.org/wiki?curid=101150", "title": "Penny Arcade (fumetto)", "text": "Penny Arcade \u00e8 un fumetto online scritto da Jerry Holkins e illustrato da Mike Krahulik esordito 18 novembre 1998, quindi uno dei pi\u00f9 vecchi fumetti online che riceva regolari aggiornamenti. Attualmente, nuove strisce sono postate ogni luned\u00ec, mercoled\u00ec e venerd\u00ec.\nLa striscia ha come protagonisti i personaggi Tycho Brahe e Jonathan Gabriel (\"Gabe\"), alter ego dei due autori, che passano la maggior parte del loro tempo giocando e commentando videogiochi. Un altro tema, seppur meno comune, \u00e8 il conflitto dei due personaggi nella vita reale. Il webcomic fa a volte riferimento anche ad altre sottoculture di Internet e a volte contiene delle battute spiegate dal news post che accompagna ogni striscia.\nInizialmente venivano richieste donazioni per il mantenimento del webcomic ma poi, grazie agli introiti della pubblicit\u00e0 e del merchandising, il sito, che attira centinaia di migliaia di visite al giorno, riesce a mantenersi da solo.\nCaratteristiche della striscia.\nLa continuity \u00e8 molto labile nella successione delle strisce per una scelta degli autori che non ne apprezzano il concetto stesso definendolo \"dreaded continuity\" (temuta continuit\u00e0); ad esempio pu\u00f2 capitare che un personaggio che muore in una striscia torner\u00e0 nella successiva sano e salvo. Volgarit\u00e0, blasfemia e violenza sono comuni oltre al poco realismo e qualsiasi tipo di creatura \u00e8 presente nel fumetto come zombie, un lettore di DivX parlante e Ges\u00f9. Alcune delle strisce sono disegnate dalla prospettiva dei personaggi di un videogioco o di un film, spesso somiglianti a Gabe e Tycho, e in genere pronti a fare qualche osservazione sarcastica su una caratteristica o un bug del gioco.\n\"Penny Arcade\" \u00e8 conosciuto anche per il tratto caratteristico e lo stile di inchiostratura di Krahulik, che usa linee spesse e colori vividi.\nPersonaggi ricorrenti.\nCome gi\u00e0 menzionato, \"Penny Arcade\" non \u00e8 un fumetto caratterizzato da una grande continuit\u00e0. La striscia \u00e8 largamente incentrata sulle conversazioni tra Tycho e Gabe, ma a volte dei personaggi minori fanno la loro comparsa."}
{"id": "101152", "revid": "104458", "url": "https://it.wikipedia.org/wiki?curid=101152", "title": "Bandiera di Saint Lucia", "text": "La bandiera di Saint Lucia \u00e8 stata adottata il 1\u00ba marzo 1967, ma ha subito modifiche al disegno e alla tonalit\u00e0 nel 1979 e nel 2002. Il disegno esatto \u00e8 variato nel tempo. La bandiera attuale \u00e8 blu, con al centro un triangolo isoscele rappresentante l'isola stessa, color oro (che richiama le spiagge) sotto una punta di freccia nera (stante alla sua origine vulcanica). I bordi superiori della punta di freccia hanno un contorno bianco. Il disegno intende evocare i Pitons, le due vette pi\u00f9 alte dell'isola dopo il monte Gimie."}
{"id": "101153", "revid": "34060", "url": "https://it.wikipedia.org/wiki?curid=101153", "title": "Bandiera di S\u00e3o Tom\u00e9 e Pr\u00edncipe", "text": "La bandiera di S\u00e3o Tom\u00e9 e Pr\u00edncipe \u00e8 stata adottata il 5 novembre 1975. \u00c8 composta da tre bande orizzontali in giallo (quella centrale) e verde (quelle laterali). Sul lato del pennone \u00e8 presente un triangolo rosso, che rappresenta la battaglia sanguinosa per l'indipendenza. Sulla banda centrale gialla, di altezza doppia rispetto a quelle verdi, sono presenti due stelle nere a cinque punte, che rappresentano le due isole principali del Paese. I colori giallo, verde e rosso sono i colori panafricani.\n\u00c8 usata come bandiera di comodo."}
{"id": "101155", "revid": "400694", "url": "https://it.wikipedia.org/wiki?curid=101155", "title": "Xindi", "text": "Gli Xindi sono una cultura aliena dell'universo immaginario di \"Star Trek\", maggiore antagonista della terza stagione di \"\".\nLa civilt\u00e0 Xindi comprende sei specie distinte, aventi tutte le stesse origini genetiche ma profondamente diverse dal punto di vista fisico: una specie \u00e8 simile agli umani, un'altra vive nell'acqua ed \u00e8 simile ai cetacei, un'altra, simile agli uccelli, ha sviluppato il volo, mentre le altre hanno forma rispettivamente rettiloide, insettoide e bradipoide. Tutti gli Xindi, indifferentemente dalla specie di appartenenza, possiedono caratteristiche creste mascellari.\nSono nativi di una regione dello spazio conosciuta come Distesa Delfica. Il loro governo \u00e8 presieduto dal \"Consiglio Xindi\", costituito da dieci elementi, due per ogni specie. All'inizio della terza stagione di \"Enterpise\", gli Xindi, convinti da una fazione della guerra fredda temporale, effettuano un devastante attacco contro la Terra, uccidendo circa 7 milioni di persone; la stagione si incentra sul tentativo dell'\"Enterprise\" di fermare la costruzione di una nuova arma, ancora pi\u00f9 potente, che potrebbe distruggere completamente la Terra.\nStoria.\nTutte le specie Xindi si erano evolute sullo stesso pianeta, Xindus. Furono coinvolti in un'aspra guerra civile, durata oltre cento anni, nella quale ogni specie tent\u00f2 di prendere il sopravvento sulle altre, creando e rompendo continuamente alleanze con le altre. Attorno al 2030, gli Xindi insettoidi e i rettili fecero brillare un'enorme quantit\u00e0 di esplosivo sotto le otto fessure sismiche pi\u00f9 grandi del loro pianeta natale (che era geologicamente, oltre che politicamente, instabile), senza rendersi conto di quanto devastante sarebbe stato il risultato: il pianeta esplose, e la specie degli Xindi aviari si estinse.\nDopo la guerra, gli Xindi superstiti si sparsero in molte colonie disseminate per tutta la Distesa Delfica; fu dichiarata una pace e venne formato il Consiglio degli Xindi, comprendente le cinque specie superstiti, con lo scopo di trovare un nuovo mondo sul quale stabilirsi. Durante questo periodo gli Xindi furono contattati dai Costruttori di sfere, una specie \"transdimensionale\" coinvolta nella guerra fredda temporale, i quali li assisterono, informandoli poi che i terrestri, nel corso del XXVI secolo, li avrebbero distrutti. Seguendo il consiglio dei Costruttori, gli Xindi prepararono un'arma che avrebbe potuto distruggere completamente il pianeta Terra; un altro piano, che prevedeva la costruzione di un'arma biologica per sterminare gli esseri umani, fu rifiutata dal Consiglio, sebbene i Rettili (con l'aiuto dei Costruttori di Sfere) continuarono segretamente la sua realizzazione.\nNel 2153, una prima versione dell'arma venne lanciata contro la Terra, uccidendo sette milioni di persone; a seguito di questo, l'\"Enterprise\" venne inviata nella Distesa Delfica con lo scopo di fermare gli Xindi. Il capitano Archer, grazie a informazioni fornitegli da , riusc\u00ec a convincere alcuni Xindi che i Costruttori di Sfere li stavano manipolando per i loro scopi. Archer intervenne in una seduta del Consiglio, causando una divisione tra le varie specie: gli umanoidi e i bradipoidi (arboricoli) tendenti a credere al terrestre, insettoidi e rettili propensi a distruggere comunque la Terra.\nDopo la seduta il capo dei rettiloidi, , uccise lo scienziato primate che aveva progettato l'arma, , e insieme agli insettoidi riusc\u00ec ad impadronirsi dell'arma, ormai terminata, lanciandola verso la Terra. Durante il viaggio, i rettiloidi distrussero le navi insettoidi che li accompagnavano, in quanto questi ultimi avevano espresso dei dubbi sulla sincerit\u00e0 dei Costruttori di Sfere. L'arma fu tuttavia distrutta dal capitano Archer grazie all'aiuto delle altre specie Xindi e di una nave andoriana comandata da Shran.\nA seguito della distruzione della loro arma, il Consiglio Xindi si riun\u00ec nuovamente, abbandonando i propositi ostili contro gli umani. Nella linea temporale da cui proveniva Daniels, gli Xindi si uniranno alla Federazione prima del XXVI secolo, servendo nelle navi della Flotta Stellare.\nSpecie Xindi.\nXindi acquatici.\nGli Xindi acquatici vivono sott'acqua e somigliano ad alcuni grandi cetacei terrestri; comunicano attraverso degli impulsi sonar. Il loro rappresentante al Consiglio (il cui nome si pronuncia \"Kiaphet Amman'sor\" nella lingua degli Xindi-primati) appare sempre in una grande vasca. Questa specie ha la reputazione di impiegare molto tempo nel prendere una decisione, ma sono pi\u00f9 facilmente e velocemente convincibili attraverso prove visibili.\nSebbene gli acquatici siano pacifici, hanno un forte esercito. Le loro astronavi da guerra assomigliano a delle enormi razze terrestri e sono riempite d'acqua; hanno comunque una o pi\u00f9 sezioni della nave sigillate per permettere alle altre specie di salire a bordo. Le navi degli acquatici sono le pi\u00f9 potenti tra quelle degli Xindi; oltre alle armi tradizionali, ne usano anche una che emette uno speciale campo in grado di distruggere i sensori delle navi nemiche. Tale campo pu\u00f2 essere usato anche per proteggere un'altra nave.\nXindi arboricoli (Bradipoidi).\nGli Xindi arboricoli sono coperti di pelliccia, e somigliano ai bradipi terrestri; gestiscono impianti per la produzione di kemocite nella Distesa Delfica. Gralik, uno Xindi arboricolo, diede a una spedizione di kemocite impura, per sabotare la produzione del prototipo dell'arma del Consiglio. I suoi membri hanno paura dell'acqua. L'arboricolo che fa parte del consiglio si chiama Janar.\nXindi aviari.\nGli Xindi aviari somigliano agli uccelli terrestri. Una volta essi oscuravano i cieli di Xindus, il mondo natale; Si sono estinti nell'esplosione che ha distrutto il pianeta in quanto, non possedendo una tecnologia avanzata come quella delle altre specie, non sono riusciti ad evacuare. Erano tuttavia capaci di viaggi interstellari: avevano un avamposto su un altro pianeta fin dal secondo millennio avanti Cristo, usato in seguito come sede del Consiglio Xindi. Nell'episodio viene mostrato il cranio di uno di essi che corrisponde a quello di una giraffa.\nXindi insettoidi.\nGli Xindi insettoidi somigliano ad un incrocio fra mantidi religiose terrestri alte due metri, mosche, formiche e svariati altri tipi di insetti. Parlano in una lingua clicchettante unica fra gli Xindi, della quale esistono 67 dialetti. L'iconografia insettoide \u00e8 radicalmente differente da quella degli altri Xindi; sono generalmente alleati con i rettili, con i quali hanno causato la distruzione di Xindus. I nomi propri degli insettoidi si allungano con l'et\u00e0 (). Gli insettoidi hanno fama di prendere decisioni impulsive.\nGli insettoidi hanno una vita media di 10-12 anni. Sono asessuati, e si riproducono per mezzo di uova, che impiegano circa una settimana per maturare. I grappoli di uova vengono sospesi ai soffitti, e alcuni tubuli deferenti dalle uova stesse spruzzano alcune sostanze chimiche che causano, nei passanti, una sorta di \"imprinting\" inverso nei confronti dei piccoli: chi \u00e8 colpito, dunque, difender\u00e0 le uova allo stesso modo di un genitore. Le covate sono cos\u00ec importanti che gli insettoidi le trasferiscono sulle astronavi, e le schermano in modo molto pesante. In caso di problemi con la nave, l'equipaggio insettoide \u00e8 pronto a sacrificare la propria vita nel tentativo di proteggere la prole non ancora nata.\nLe navi spaziali insettoidi sono progettate diversamente dagli altri vascelli: non esiste un'area della nave dove sono localizzate le funzioni di comando, che sono invece distribuite lungo tutta la nave. I veicoli d'assalto sono progettati per la fisiologia insettoide e non umanoide.\nXindi umanoidi.\nGli Xindi umanoidi somigliano agli umani terrestri, ma con una struttura cerebrale pi\u00f9 simile a quella degli Xindi rettili. Furono una delle prime specie xindi ad essere informati della \"minaccia\" rappresentata dall'umanit\u00e0 e Degra, uno Xindi primate, fu assegnato allo sviluppo dell'arma che avrebbe dovuto distruggere la Terra. Alla fine del 2153, l'equipaggio dell'\"Enterprise\" abbord\u00f2 e studi\u00f2 un vascello primate e interrog\u00f2 l'equipaggio. Come gli umani, i primati possono avere la pelle bianca o nera.\nXindi rettili.\nGli Xindi rettili somigliano ad un incrocio tra diversi rettili terrestri. Sono la razza xindi pi\u00f9 aggressiva e sembrano essere i pi\u00f9 interessati alla distruzione della Terra, probabilmente come tentativo per mantenere la loro superiorit\u00e0 politica all'interno del Consiglio xindi; Insieme agli insettoidi, sono responsabili della distruzione di Xindus. Il loro comandante , un anziano alto ufficiale, \u00e8 membro del Consiglio come rappresentante dei rettiliani. Gli Xindi insettoidi sono l'unica razza di cui i Rettili abbiano fiducia e con cui siano disposti a condividere la loro milizia.\nI rettiliani sono abituati a stare a terra, e si oppongono a edifici che si staglino troppo verso l'alto. Utilizzano armi provviste di celle d'energia a rigenerazione biologica che si sovraccaricano fino ad esplodere se maneggiate da altre specie; alcuni sono in possesso della tecnologia del viaggio nel tempo e hanno viaggiato fino al 2004 per raccogliere campioni di sangue per la loro arma biologica; questo tentativo fu fermato da Jonathan Archer e da T'Pol."}
{"id": "101156", "revid": "165269", "url": "https://it.wikipedia.org/wiki?curid=101156", "title": "Paradosso di Fermi", "text": "Il paradosso di Fermi, attribuito al fisico Enrico Fermi, sorge nel contesto di una valutazione della probabilit\u00e0 di entrare in contatto con forme di vita intelligente extraterrestre.\nSi riassume solitamente nel seguente ragionamento: dato l'enorme numero di stelle nell'universo osservabile, \u00e8 naturale pensare che la vita possa essersi sviluppata in un grande numero di pianeti e che moltissime civilt\u00e0 extraterrestri evolute siano apparse durante la vita dell'universo. Da tale considerazione nasce la domanda:\noppure:\nQuesto quesito serve di solito come monito alle stime pi\u00f9 ottimistiche dell'equazione di Drake, che proporrebbero un universo ricco di pianeti con civilt\u00e0 avanzate in grado di stabilire comunicazioni radio, inviare sonde o colonizzare altri mondi.\nIl \"paradosso\" \u00e8 il contrasto tra l'affermazione, da molti condivisa e sostenuta da stime di Drake, che non siamo soli nell'Universo e i dati osservativi che contrastano con questa ipotesi. Ne deriva che: o l'intuizione e le stime come quelle di Drake sono errate, o la nostra osservazione/comprensione dei dati \u00e8 incompleta.\nOrigine del termine.\nMentre lavorava nei laboratori di Los Alamos nel 1950, alla mensa del laboratorio Enrico Fermi prese parte a una conversazione con alcuni colleghi, tra cui Edward Teller. La conversazione verteva su un recente avvistamento di UFO riportato dalla stampa, preso in giro da una vignetta satirica. La conversazione si protrasse su vari argomenti correlati, finch\u00e9 improvvisamente Fermi esclam\u00f2: \u00abDove sono tutti?\u00bb (\u00abWhere is everybody?\u00bb).\nPossibili soluzioni.\nI parametri che figurano nell'equazione di Drake sono tutt'altro che definiti e non risolvono il paradosso. Di seguito sono elencate diverse possibili soluzioni del paradosso di Fermi.\nSiamo soli.\nLa soluzione pi\u00f9 semplice \u00e8 che la probabilit\u00e0 che la vita si evolva spontaneamente nell'Universo fino a produrre una civilt\u00e0 evoluta sia estremamente bassa.\nMolti sono gli elementi contemporaneamente necessari perch\u00e9 la vita come la intendiamo, basata sul carbonio, possa evolversi su un pianeta. Fattori astronomici, come la posizione all'interno della galassia, l'orbita percorsa dal pianeta intorno alla sua stella centrale e la tipologia di quest'ultima, la sua ellitticit\u00e0 e l'inclinazione dell'orbita, nonch\u00e9 la presenza di satelliti naturali dalle caratteristiche della Luna, sono i fattori determinanti alla predisposizione alla vita. Soprattutto, anche in presenza di condizioni ambientali favorevoli, i componenti genetici della vita, a partire dalle molecole complesse di DNA con capacit\u00e0 di autoreplicazione, sono entit\u00e0 chimiche di elevatissima complessit\u00e0, per lo sviluppo delle quali non si hanno allo stato attuale modelli provati e verificabili. Inoltre, la nascita della vita nella forma conosciuta, lo sviluppo di forme di vita intelligente e quindi di civilt\u00e0 richiede che si verifichino molte altre coincidenze. Gli studi sul nostro Sistema solare sembrano confermare l'eccezionalit\u00e0 della vita sulla Terra (ipotesi della rarit\u00e0 della Terra).\nQuesta tesi pu\u00f2 essere contestata sostenendo che la vita non debba necessariamente essere come la si osserva sulla Terra, ma possa evolversi in condizioni differenti, e che non debba necessariamente basarsi sul carbonio. Tuttavia si tratta di una argomentazione completamente speculativa perch\u00e9 di fatto al momento l'unico tipo di vita osservata e sperimentabile \u00e8 quella presente sulla Terra e basata sulla chimica del carbonio. Inoltre molta dell'incertezza deriva dal fatto che i meccanismi che portano alla nascita della vita sono ignoti e quindi \u00e8 molto difficile, o impossibile, stimarne la probabilit\u00e0. Tuttavia l'occorrenza della vita \u00e8 ritenuta un evento poco probabile anche da parte di alcuni sostenitori dell'esistenza di civilt\u00e0 aliene. Per scavalcare il problema hanno formulato l'ipotesi della panspermia, cio\u00e8 la vita pu\u00f2 diffondersi facilmente attraverso l'Universo o addirittura, nella forma sostenuta da Francis Crick, pu\u00f2 essere deliberatamente diffusa da civilt\u00e0 evolute. Quest'ipotesi non risolve il problema ma lo sposta su qualche altro mondo, per il quale si pu\u00f2 fare la stessa obiezione di estrema improbabilit\u00e0.\nLe civilt\u00e0 evolute hanno breve durata.\nUn parametro dell'equazione di Drake \u00e8 la durata media delle civilt\u00e0 tecnologicamente evolute. Drake ne stim\u00f2 la durata in 10.000 anni (da quando iniziano a poter comunicare con onde radio). Le cause della scomparsa di una civilt\u00e0 possono essere sia naturali che culturali. Se una civilt\u00e0 tende naturalmente ad annientarsi, \u00e8 solo questione di tempo perch\u00e9 inventi i mezzi necessari. L'unico dato osservativo disponibile \u00e8 che la nostra civilt\u00e0 dispone da decenni dei mezzi necessari, ma per ora \u00e8 sopravvissuta. Anche in questo caso \u00e8 difficile dire quanto la competizione gerarchica, l'aggressivit\u00e0 e l'autoritarismo, elementi del militarismo, siano prerogative della specie umana o siano costanti universali, legate all'evoluzione o all'organizzazione politica degli individui intelligenti. Si consideri che non \u00e8 necessaria una distruzione totale della specie, ma \u00e8 sufficiente una involuzione a livelli primitivi dei sopravvissuti per sottrarre la civilt\u00e0 alla lista di quelle in grado di comunicare.\nAnche eventi catastrofici naturali possono considerarsi gravi pericoli per un pianeta vivo: l'impatto di una cometa o di un asteroide, l'eruzione di un supervulcano o l'alterazione delle condizioni climatiche sono minacce alla vita sulla Terra, pi\u00f9 volte bersaglio di eventi catastrofici, che hanno causato diverse estinzioni di massa (la pi\u00f9 nota \u00e8 quella dei dinosauri). Eventi di questo tipo sarebbero anche prevedibili da una civilt\u00e0 pi\u00f9 avanzata della nostra, ma difficilmente rimediabili o prevenibili.\nIl problema con questa tesi \u00e8 che non esiste un campione statisticamente valido con cui poter stimare il parametro di durata media di una civilt\u00e0 evoluta; anzi il campione \u00e8 allo stato attuale composto da un solo caso: noi. N\u00e9 siamo in grado di affermare che ne esistano o ne siano esistite altre. Infatti estrapolare tale valore dalle informazioni relative alla nostra esistenza, oltre a non essere statisticamente sensato, vizia il risultato con un effetto di selezione.\nEsistono, ma sono troppo lontane nello spazio e nel tempo.\nL'Universo \u00e8 vasto. Prendendo come riferimento la velocit\u00e0 della luce, essa impiega oltre 2 milioni di anni solo per arrivare alla galassia pi\u00f9 vicina.\n\u00c8 dunque possibile che esistano diverse civilt\u00e0 evolute e desiderose di comunicare, ma isolate dalle enormi distanze intergalattiche.\nQuesta soluzione per\u00f2 implica che probabilmente siamo soli nella nostra galassia, in contrasto con le stime meno pessimistiche dell'equazione di Drake, che ipotizza l'esistenza di 600 civilt\u00e0 evolute.\nUna forma corretta di questa tesi afferma che le civilt\u00e0 aliene siano attualmente troppo lontane, oppure che esistono civilt\u00e0 relativamente vicine ma che non hanno ancora intrapreso, o intrapreso da poco, esplorazioni/comunicazioni spaziali.\nAnche questa ipotesi non \u00e8 soddisfacente: se il principio di mediocrit\u00e0 deve essere applicato per postulare l'esistenza di altre specie aliene, deve essere applicato anche\nper scartare posizioni temporali speciali nella storia della galassia, come sarebbe quella dell'inizio della colonizzazione galattica.\nInfine va considerato che due ipotetiche civilt\u00e0 vicine nello spazio, ma separate da un lasso temporale anche breve nell'evoluzione tecnologica, sarebbero totalmente ignare l'una dell'altra. Inoltre un'obiezione fondamentale a quest'ipotesi \u00e8 che la limitazione pu\u00f2 riguardare solo i viaggi interstellari, non le comunicazioni via onde elettromagnetiche alla velocit\u00e0 della luce. \u00c8 proprio la motivazione dietro agli esperimenti del SETI che da decenni cerca di captare nelle onde radio, segni di una comunicazione diretta (cio\u00e8 inviata volontariamente) o indiretta (cio\u00e8 fasci di onde radio usate per comunicazioni locali). L'assenza completa di queste trasmissioni non pu\u00f2 essere imputata all'enorme distanza.\nSecondo il fisico Roger Penrose, ideatore della cosmologia ciclica conforme secondo cui l'universo ha un'et\u00e0 infinita, alcuni segnali nella radiazione cosmica di fondo potrebbero anche indicare fonti di energia provenienti da civilt\u00e0 aliene precedenti al Big Bang dell'attuale periodo dell'universo, civilt\u00e0 che sarebbero quindi molto lontane da noi nel tempo.\nEsistono, ma non comunicano o non vogliono comunicare.\nAncora pi\u00f9 complesso \u00e8 ipotizzare quale sia la probabilit\u00e0 che una forma di vita possa evolversi fino a creare una specie autocosciente e desiderosa di comunicare. \u00c8 possibile che nell'Universo esistano molti corpi celesti ospitanti una forma di vita, ma su pochissimi questa si sia evoluta in una civilt\u00e0 tecnologica.\nInoltre anche se una civilt\u00e0 sviluppa i mezzi adatti, non \u00e8 detto che abbia l'idea o il desiderio di comunicare con altri mondi, o perch\u00e9 non ci considerano degni (potrebbero considerare la nostra una civilt\u00e0 troppo arretrata) o hanno paura di noi o perch\u00e9 pensano che un contatto diretto possa nuocere a noi/loro, o semplicemente non hanno mai sviluppato l'idea dell'esistenza di altre civilt\u00e0 con cui comunicare.\nTuttavia concepire una specie aliena come un'unica entit\u00e0 non \u00e8 soddisfacente: se pure la civilt\u00e0 aliena nel suo complesso fosse disinteressata, timorosa o non desiderosa di comunicare con altre civilt\u00e0, ci\u00f2 non preclude che al suo interno possano esistere individui o gruppi interessati a comunicare. Inoltre, ed \u00e8 un'obiezione determinante, indipendentemente dalla non volont\u00e0 di comunicare, una civilt\u00e0 tecnologica evoluta e arrivata almeno alla scoperta ed utilizzo delle onde elettromagnetiche produrrebbe comunque messaggi inconsapevoli attraverso la propagazione nello spazio delle comunicazioni locali.\nTeoria della \"Foresta Oscura\".\nPresentata da Liu Cixin in La materia del cosmo&lt;br&gt;.\nPrimo assioma: la sopravvivenza \u00e8 il primario bisogno di una civilt\u00e0, di conseguenza le civilt\u00e0 fanno tutto ci\u00f2 che serve per garantirsi la sopravvivenza&lt;br&gt;.\nIl secondo assioma \u00e8 che le civilt\u00e0 crescono e si espandono, ma la quantit\u00e0 della materia e delle risorse dell'universo \u00e8 finita.&lt;br&gt;\nConseguenza: l'universo \u00e8 una foresta oscura dove tutti si nascondono, perch\u00e9 non appena sei notato sei catalogato come possibile concorrente alla sopravvivenza, ti distruggono e ti depredano della tua materia prima che lo faccia tu. A questa teoria si possono per\u00f2 portare le obiezioni gi\u00e0 viste nel punto precedente. Una civilt\u00e0 tecnologica necessariamente produce una grande quantit\u00e0 di messaggi inconsapevoli, almeno fino a che non subentra la sindrome della foresta oscura, ammesso che questo sia l'evoluzione necessaria di ogni civilt\u00e0. Inoltre anche a questa teoria si pu\u00f2 portare una delle obiezioni principali dei punti precedenti: l'unica civilt\u00e0 tecnologica di cui abbiamo esperienza \u00e8 la nostra e noi ci stiamo comportando in modo completamente opposto.\nNon siamo in grado di ricevere comunicazioni.\nI tentativi di inviare/ricevere comunicazioni si sono basati sull'utilizzo di onde elettromagnetiche. Cos\u00ec come prima di Guglielmo Marconi non avremmo neppure immaginato di usare questo mezzo, cos\u00ec potremmo non essere neppure in grado di immaginare le tecniche usate da civilt\u00e0 radicalmente diverse dalla nostra. Alcune tecnologie teorizzate potrebbero essere basate sui neutrini, le onde gravitazionali o la correlazione quantistica. Vi \u00e8 da aggiungere che tali tecnologie di comunicazioni teorizzate sono assai opinabili sulla base delle conoscenze scientifiche attuali, in particolare utilizzare la correlazione quantistica per trasmettere informazioni contrasta con un ben assodato teorema della meccanica quantistica. La trasmissione mediante onde gravitazionali o neutrini non pone obiezioni di carattere teorico, ma richiederebbe civilt\u00e0 con una quantit\u00e0 di energia paragonabile a quella contenuta in larga parte dell'Universo. Attualmente vi sono in funzione in alcuni laboratori rivelatori di neutrini e di onde gravitazionali in grado di misurare tali ipotetici segnali se particolarmente intensi. Si pu\u00f2 comunque ipotizzare che una civilt\u00e0 attraversi diverse fasi di evoluzione tecnologica, passando anche per le relativamente facili onde elettromagnetiche. \u00c8 ragionevole ritenere che scienziati di questa civilt\u00e0 siano in grado comunque di ricevere e decodificare segnali radio, anche se per loro ormai obsoleti.\nRimanendo nel campo delle onde radio dobbiamo tenere in considerazione il problema della velocit\u00e0 della luce. Le microonde da noi emesse da quando si \u00e8 sviluppata la televisione si stanno ancora allontanando da noi alla velocit\u00e0 della luce in tutte le direzioni. Il raggio in anni luce della sfera entro la quale queste informazioni sono ricevibili coincide numericamente con il periodo in anni dal quale le trasmissioni sono iniziate. Nel caso della Terra questo valore \u00e8 quindi di circa 50 anni luce. La tendenza ad ottimizzare le trasmissioni per ragioni economiche, come nel caso della televisione digitale o dei telefoni cellulari, focalizzandole in fasci di microonde e sopprimendo la portante, fa s\u00ec che i segnali trasmessi siano meno distinguibili dallo spazio.\nI critici di questa soluzione fanno notare che se una civilt\u00e0 aliena volesse comunicare, utilizzerebbe dei segnali facilmente riconoscibili come tali, come ad esempio una modulazione con portante. Se tale civilt\u00e0 intendesse usare segnali di difficile ricezione per evitare di comunicare con altre civilt\u00e0 pi\u00f9 arretrate o diverse, si ricadrebbe nel caso precedente. Inoltre alcuni dei mezzi di comunicazione proposti, alternativi alle onde elettromagnetiche, o sono speculazioni teoriche o sono gi\u00e0 rilevabili con la tecnologia terrestre.\nIl SETI.\nDagli anni 1960 \u00e8 in corso un progetto che cerca sistematicamente di individuare possibili trasmissioni intelligenti provenienti dal cosmo: il progetto SETI. I segnali radio vengono ricevuti dal radiotelescopio di Arecibo, a Porto Rico, e analizzati da una rete di migliaia di personal computer, il SETI@home, di partecipanti volontari. Fino ad ora (giugno 2019) nessun segnale \u00e8 stato rilevato da questo progetto e da tutti i precedenti tentativi (con la possibile eccezione del \"Segnale Wow!\", captato il 15 agosto 1977 da Jerry R. Ehman con il radiotelescopio Big Ear).\nRecentemente \u00e8 per\u00f2 stato fatto notare che modulazioni pi\u00f9 evolute, come quelle digitali, sono pi\u00f9 difficili da riconoscere come portatrici di informazione, quasi indistinguibili dal rumore di fondo. In sostanza i segnali potrebbero essere arrivati ma non essere stati riconosciuti."}
{"id": "101157", "revid": "124321370", "url": "https://it.wikipedia.org/wiki?curid=101157", "title": "Bandiera del Senegal", "text": "Le origini della bandiera del Senegal risalgono alla Federazione del Mali, la cui bandiera era identica, ma aveva una figura umana stilizzata nera al posto della stella verde. La bandiera \u00e8 un tricolore a bande verticali di uguali dimensioni, con i tradizionali colori panafricani: verde (lato del pennone), giallo e rosso, che simboleggiano rispettivamente:il verde e la natura, oro e il sangue versato nelle innumerevoli insurrezioni. La bandiera nella sua forma odierna venne adottata ufficialmente il 20 agosto 1960."}
{"id": "101162", "revid": "339392", "url": "https://it.wikipedia.org/wiki?curid=101162", "title": "Top-secret", "text": ""}
{"id": "101163", "revid": "339392", "url": "https://it.wikipedia.org/wiki?curid=101163", "title": "Top Secret", "text": ""}
{"id": "101164", "revid": "125956976", "url": "https://it.wikipedia.org/wiki?curid=101164", "title": "Federazione del Mali", "text": "La Federazione del Mali ( arabo : \u0627\u062a\u062d\u0627\u062f \u0645\u0627\u0644\u064a ) \u00e8 stata una federazione dell'Africa occidentale che ha collegato le colonie francesi del Senegal e la Repubblica sudanese (o Sudan francese) per due mesi nel 1960. \u00a0\u00c8 stata fondata il 4 aprile 1959 come territorio con autogoverno all'interno della Comunit\u00e0 francese e divenne indipendente dopo i negoziati con la Francia il 20 giugno 1960. Due mesi dopo, il 19 agosto 1960, i leader della Repubblica sudanese nella Federazione del Mali mobilitarono l'esercito e i leader del Senegal nella federazione si vendicarono mobilitando il gendarmeria(polizia nazionale); ci\u00f2 ha provocato un teso stallo e ha portato al ritiro dalla federazione da parte del Senegal. Il giorno successivo i funzionari della Repubblica sudanese resistettero a questo scioglimento, interruppero le relazioni diplomatiche con il Senegal e cambiarono con aria di sfida il nome del loro paese in Mali . Per la breve esistenza della Federazione del Mali, il premier fu Modibo Ke\u00efta , che sarebbe poi diventato il primo presidente del Mali , e il suo governo aveva sede a Dakar , l'eventuale capitale del Senegal.\nGeografia.\nEra composta da un'unione tra Senegal e Mali (conosciuto all'epoca come Sudan francese) e ne fecero parte per alcune settimane anche Dahomey ed Alto Volta (gli odierni Benin e Burkina Faso).\nFormazione.\nAlla fine di novembre 1958, il Sudan francese, il Senegal, l'Alto Volta e il Dahomey dichiararono tutti l'intenzione di unirsi alla Comunit\u00e0 francese e formare una federazione che collegasse insieme le quattro colonie. Il Sudan francese e il Senegal, nonostante le divisioni di lunga data tra i loro principali partiti politici, \u00a0erano i sostenitori pi\u00f9 entusiasti della federazione, ma il Dahomey e l'Alto Volta erano pi\u00f9 esitanti nel loro desiderio di unirsi alla federazione. \u00a0Il Sudan francese ha invitato i rappresentanti di ciascuno dei quattro paesi (e la Mauritania come osservatore) a Bamako dal 28 al 30 dicembre per discutere la formazione della federazione. \u00a0Il Sudan francese e il Senegal sono stati i leader del congresso con Modibo Ke\u00efta nominato presidente dell'incontro e L\u00e9opold S\u00e9dar Senghor del Senegal come leader chiave su molte questioni, incluso lo sviluppo del nome \"Mali Federation\" per l'unione proposta. \nSebbene l'Alto Volta e il Dahomey abbiano dichiarato un sostegno formale alla federazione e l'Alto Volta abbia persino approvato la Costituzione della Federazione del Mali il 28 gennaio 1959, le pressioni politiche della Francia e della Costa d'Avorio, entrambe contrarie alla federazione sebbene per ragioni molto diverse, non hanno portato a nessuna delle due ratificando una costituzione che li includa all'interno della federazione. \u00a0Il risultato \u00e8 che solo le colonie del Sudan francese (ora denominata Repubblica sudanese) e del Senegal erano impegnate nelle discussioni sulla formazione della federazione entro il 1959. \nLe elezioni del marzo 1959 sia nel Sudan francese che in Senegal hanno cementato il potere dei principali partiti che spingevano per la formazione di una federazione. L' Union Soudanaise-Rassemblement D\u00e9mocratique Africain (US-RDA) di Ke\u00efta ha ottenuto il 76% dei voti nel Sudan francese e tutti i seggi nell'assemblea territoriale. L' Union Progressiste S\u00e9n\u00e9galaise (UPS) di Senghor ha ottenuto l'81% dei voti e tutti i seggi nell'assemblea territoriale del Senegal. \u00a0Sebbene Senghor abbia vinto le elezioni con un ampio margine, alcuni marabutti islamisti conservatoriha sostenuto la candidatura di Cheikh Tidjane Sy. Quella sfida al partito di Senghor ha mostrato parte della debolezza nella base politica interna di Senghor e ha richiesto un complesso sistema di alleanze con vari collegi elettorali nazionali, che sarebbero entrambi diventati importanti con il progredire della federazione. Sy \u00e8 stato arrestato il giorno delle elezioni a causa di alcuni disordini, che sono stati attribuiti al suo partito. \nDopo le elezioni, le assemblee del Senegal e del Sudan francese hanno approvato la federazione e hanno avviato il processo di costruzione di un sistema politico per unire le due colonie. Ci\u00f2 ha comportato tre diversi progetti politici con il principio di \"parit\u00e0\" (anche rappresentanza di entrambe le colonie) sancito in ciascuno un governo federale, movimenti sociali uniti (un movimento operaio e giovanile) e un partito politico condiviso per entrambi i paesi. Il governo federale avrebbe un'assemblea federale composta da 20 membri di ciascuna delle colonie (40 in totale), un presidente (che sar\u00e0 eletto nell'agosto 1960) e sei ministri federali (con 3 per ciascuna colonia). Fino all'elezione di un presidente, il premier della Federazione del Mali doveva essere Ke\u00efta e il vicepremier (e responsabile delle forze armate) doveva essere Mamadou Dia dal Senegal. \u00a0Inoltre, nell'ambito del principio di parit\u00e0, qualsiasi iniziativa legislativa richiedeva la firma sia del premier (poi presidente) che del ministro competente in materia. Le colonie avrebbero dovuto dividere tra loro le tasse di importazione ed esportazione sollevate nel porto di Dakar a vantaggio del Sudan francese, che aveva quasi un terzo del suo bilancio del 1959 fornito da quel reddito fiscale. \nAllo stesso tempo, la federazione del Mali ha cercato di creare organizzazioni sociali unificate per facilitare l'unione tra i paesi. Ci\u00f2 ha comportato la creazione di movimenti sindacali e giovanili per operare sia a livello federale che nazionale e un partito politico unificato. \u00a0Il partito politico \u00e8 stato il progetto principale in quanto i partiti al potere in entrambe le colonie si sono uniti per formare il \"Parti de la F\u00e9d\u00e9ration Africaine\" (PFA). \u00c8 stato organizzato separatamente dal governo federale ma con molti degli stessi membri e leader. Senghor era il presidente del partito e Ke\u00efta era il segretario generale. Inoltre, per avere un'influenza regionale, Djibo Bakary del Niger ed Emile Zinsou del Dahomey sono stati nominati vicepresidenti del partito. Come articolato al primo congresso della PFA nel luglio 1959 da Senghor, sarebbe l'unico partito politico del paese e mirerebbe a unire i diversi gruppi etnici del territorio. \nNel dicembre 1959, la Francia e la Federazione del Mali avviarono i negoziati sull'indipendenza e la sovranit\u00e0 della federazione. I negoziati furono formalmente avviati quando il presidente francese Charles de Gaulle visit\u00f2 Bamako il 13 dicembre 1959 e durarono fino al marzo 1960. Sebbene i francesi avessero resistito alla Federazione del Mali, ma dopo che i due paesi hanno mostrato la volont\u00e0 di rimanere all'interno della Comunit\u00e0 francese e della zona del franco e per mantenere le basi militari francesi nel suo territorio, i francesi appoggiarono la formazione della federazione. I negoziati concordati il \u200b\u200b20 giugno 1960 per il giorno formale dell'indipendenza della Federazione del Mali"}
{"id": "101166", "revid": "4175", "url": "https://it.wikipedia.org/wiki?curid=101166", "title": "Alto Volta", "text": ""}
{"id": "101167", "revid": "124746703", "url": "https://it.wikipedia.org/wiki?curid=101167", "title": "Aglio", "text": ""}
{"id": "101169", "revid": "70935", "url": "https://it.wikipedia.org/wiki?curid=101169", "title": "Volta", "text": ""}
{"id": "101172", "revid": "37401", "url": "https://it.wikipedia.org/wiki?curid=101172", "title": "Heitor Villa-Lobos", "text": "Biografia.\nGiovinezza.\nCominci\u00f2 a suonare il violoncello e il clarinetto, per poi dedicarsi al sassofono e al pianoforte. Fu per\u00f2 un altro strumento a dargli il successo come compositore e innovatore: la chitarra. I suoi studi (quasi totalmente autodidattici) si basarono sul \"Clavicembalo ben temperato\" di Johann Sebastian Bach e sul trattato di composizione di Vincent d'Indy; per quanto riguarda invece la chitarra, studi\u00f2 sui vari metodi scritti nell'Ottocento da Ferdinando Carulli, Dionisio Aguado, Fernando Sor e Matteo Carcassi.\nLa sua carriera di concertista di violoncello lo port\u00f2 ad esibirsi in tutto il Brasile; la svolta della musica cosiddetta moderna in Brasile si fa risalire alla \"Settimana dell'arte moderna\" del 1922, con grandi artisti capitanati da Villa-Lobos.\nFece diversi viaggi, mirati a ricerche sulla cultura brasiliana e sul patrimonio etnico: gi\u00e0 dal 1905 affront\u00f2 viaggi nel nord-est del Paese e in Amazzonia.\nNel 1915 vinse una borsa di studio governativa per studiare a Parigi (1923-1930); anche il pianista Arthur Rubinstein lo segnal\u00f2 per le sue capacit\u00e0.\nNel 1922, al Theatro Municipal di Rio de Janeiro, avvenne la prima esecuzione assoluta della sua composizione \"Fantaisie de mouvements mixtes\" per violino e orchestra.\nParigi.\nArriv\u00f2 a Parigi nel 1923, dopo aver scritto la \"Suite popolare brasiliana\" (composizione dove su un ritmo di danze europee costruiva il tipico linguaggio della musica carioca) per incontrare Andr\u00e9s Segovia, che gli aveva chiesto uno studio per chitarra: Villa-Lobos si present\u00f2 con ben dodici studi, che entreranno nella storia della chitarra grazie al loro moderno approccio allo strumento. Per tutto l'Ottocento la composizione per chitarra si basava sui modelli pianistici, Villa-Lobos invece fu capace di sfruttare le sequenze pi\u00f9 ardite tenendo conto delle posizioni delle dita sulla tastiera.\nSegovia suon\u00f2 soltanto tre dei dodici studi a lui dedicati.\nIn questo frangente di tempo ebbe modo di conoscere i connazionali Ismael ed Adalgisa Nery.\nNel 1929 avviene la prima esecuzione assoluta nel Teatro L\u00edrico di Rio de Janeiro di \"Cirandas\", raccolta di 16 composizioni per pianoforte.\nIl rientro in Brasile.\nMolto amato in patria, dove \u00e8 considerato \"eroe nazionale\", venne paragonato come importanza a due compositori del secolo precedente: Fernando Sor e Mauro Giuliani. Il suo modo di comporre per la chitarra permise allo strumento una liricit\u00e0 e drammaticit\u00e0 ancora sconosciute a quei tempi, sfruttando le melodie e armonie tipiche della musica brasiliana a lui molto cara. Fece rientro in Brasile e continu\u00f2 a scrivere musica influenzando diversi compositori della generazione seguente, fra i quali Radames Gnattali, Stephen Dodgson, Mozart Camargo Guarnieri e Abel Carlevaro. Per i suoi meriti, venne designato \"Sovrintendente all'istituzione musicale\" non appena rientrato in Brasile.\nNel Theatro Municipal di Rio de Janeiro dirige delle sue composizioni: nel 1939 le prime esecuzioni assolute di \"Bachianas brasileiras\" n. 4 per pianoforte e dei nn. 1 e 3 di \"Ciclo brasileiro\", quattro composizioni per pianoforte e nel 1942 le prime esecuzioni assolute di \"Suite III\", di \"Choros \"n. 6 per orchestra, di \"Choros\" n. 9 per orchestra e di \"Choros \"n. 11 per pianoforte e orchestra, la ripresa di \"Bachianas brasileiras\" n. 4 per orchestra e la prima esecuzione di \"Rudepoema \"per orchestra.\nNel 1942 fond\u00f2 il conservatorio di musica \"Canto orfeonico\", e nel 1946 fond\u00f2 l'accademia di musica dove fu direttore fino alla sua morte.\nNel 1953 dirige due concerti (Bachianas Brasileiras n. 8, O papagaio do moleque e Choros n. 9) al Teatro alla Scala di Milano.\nNel 1956 avviene la prima esecuzione assoluta nella Symphony Hall di Boston della Sinfonia n. 11 di sua composizione diretta da Charles M\u00fcnch."}
{"id": "101174", "revid": "124401688", "url": "https://it.wikipedia.org/wiki?curid=101174", "title": "Comitato nazionale per l'energia nucleare", "text": "Il Comitato Nazionale per l'Energia Nucleare (CNEN) \u00e8 stato un ente per la promozione dello sviluppo dell'energia nucleare per usi civili in Italia.\nNasce nel 1960 in seguito alla ristrutturazione del preesistente Comitato nazionale per le ricerche nucleari (CNRN), a sua volta istituito nel 1952.\nOccorre dire che il comitato non aveva una istituzione formale ed essendo privo di potere giuridico non era in grado di gestire risorse economiche. Nonostante si trovasse a svolgere i propri compiti in condizioni assolutamente non indipendenti, riusc\u00ec a portare l'Italia ad un ottimo livello di competenza nucleare su scala mondiale. Fu in questo clima che nel 1963 Felice Ippolito fu accusato di avere commesso illeciti nella gestione e condannato penalmente. La vicenda fu ed \u00e8 ancora molto controversa, ma comunque segn\u00f2 un duro colpo per il comitato e lo sviluppo energetico italiano.\nNel 1982, in seguito alla crisi del nucleare, il comitato si \u00e8 trasformato nell'attuale ENEA.\nStoria del CNEN.\nNel 1960 il Parlamento italiano trasforma il CNRN in Comitato Nazionale per l'Energia Nucleare (CNEN), distaccandolo definitivamente dal CNR. Il presidente \u00e8 il ministro dell'Industria (che nel 1960 era Emilio Colombo) mentre Felice Ippolito continua a ricoprire il ruolo di Segretario Generale. Nello stesso anno il Governo italiano cede (a condizioni abbastanza svantaggiose) all'Euratom il Centro Ricerche di Ispra e il reattore CP5 dopo soli pochi mesi dal suo completamento. La trattativa viene condotta in maniera poco trasparente e l'esito causa grandi proteste sui giornali e le dimissioni del direttore del centro di Ispra, il Prof. Salvetti.\nGran parte della ricerca tecnologica sviluppata ad Ispra viene trasferita nel Centro della Casaccia, che assume un ruolo ancora pi\u00f9 rilevante. La Casaccia diventa il centro pi\u00f9 importante per la ricerca nucleare applicata in Italia: i primi laboratori ad entrare in funzione sono il laboratorio di genetica (fondato da Adriano Buzzati Traverso insieme a Gian Tommaso Scarascia Mugnozza) e il laboratorio di elettronica.\nAll'inizio degli anni 60 viene sviluppata e costruita a Frascati una nuova macchina acceleratrice di particelle elementari denominata ADA (Anello Di Accumulazione da 250 MeV) che sar\u00e0 la capostipite di tutti gli altri anelli di accumulazione che verranno costruiti nel mondo. Sempre negli anni 60 il CNEN realizza a Frascati, in collaborazione con EURATOM, il laboratorio Gas Ionizzati che \u00e8 il primo nucleo di ricerca italiano ad occuparsi dei problemi della fusione termonucleare ed apre un centro a Bologna che orienta i suoi obiettivi all'informatica configurandosi come uno dei maggiori Centri nazionali di calcolo scientifico.\nContemporaneamente il CNEN si propone anche come struttura di sviluppo tecnologico in stretto collegamento con l'industria, per la progettazione e realizzazione di impianti nucleari e impianti per il ciclo del combustibile.\nIn questo settore il primo progetto avviato dal CNEN (sempre sotto la guida del segretario generale Ippolito) \u00e8 denominato PRO e sorprendentemente riguarda la realizzazione di un reattore di un tipo ancora diverso dalle tre centrali in costruzione. PRO sta infatti per Progetto Reattore Organico, una tecnologia basata su uranio arricchito raffreddato con un fluido organico. Era una tecnologia su cui si lavorava solo negli USA e di cui si sapeva ancora poco ma si decide comunque di partire non con degli studi di base ma direttamente con la progettazione del reattore. Questa tecnologia fu abbandonata negli USA nel 1962 e fall\u00ec anche ad Ispra determinando una crisi irreversibile di quei laboratori.\nIl secondo progetto varato dal CNEN \u00e8 il PCUT e cio\u00e8 il \u201cProgetto Ciclo Uranio Torio\u201d che all'epoca era una tecnologia assolutamente marginale. Si decide comunque di realizzare un impianto per il riprocessamento del torio irraggiato. Non essendo in costruzione in Italia alcun reattore autofertilizzante a ciclo uranio-torio, l'impianto (che finir\u00e0 per costare una trentina di milioni di dollari) doveva servire a riprocessare del combustibile irraggiato in una piccola centrale statunitense (quella di Elk River) che poi andava riconsegnato agli statunitensi a fronte di un corrispettivo di un solo milione di dollari. L'impianto, denominato impianto ITREC, venne costruito nel centro ricerche della Trisaia a Rotondella in Basilicata.\nIl terzo progetto \u00e8 quello riguardante la costruzione di un impianto di riprocessamento degli elementi di combustibile nucleare esauriti provenienti non solo dai reattori di ricerca italiani ma anche da quelli del resto d'Europa. Il progetto, chiamato EUREX, viene avviato con la costruzione nel 1963 dell'impianto a Saluggia ma in seguito fallisce visto che le richieste di ritrattamento dal resto d'Europa risultano minime (l'impianto verr\u00e0 chiuso definitivamente nel 1983).\nNel novembre del 1962 vengono nazionalizzate le aziende operanti nella produzione, commercializzazione, distribuzione e trasporto di energia elettrica e viene istituita l'ENEL. Ippolito entra a far parte del consiglio di amministrazione dell'ENEL e per legge si deve dimettere dall'incarico di Segretario Generale del CNEN. Lo fa ma si fa subito riassumere come consulente con gli stessi compiti.\nNel 1962 entra in funzione la centrale di Latina, nel 1963 quella di Sessa Aurunca e nel 1964 quella di Trino. Le tre centrali furono pagate molto care e produssero energia nettamente pi\u00f9 costosa di quella prodotta da impianti convenzionali (a quel tempo il petrolio costava solo 2 dollari al barile) ma furono utili per ottenere una conoscenza approfondita dei problemi connessi all'esercizio di impianti di questo tipo.\nNell'agosto del 1963 il segretario del partito socialdemocratico Saragat sferra, tramite i giornali, un attacco alla validit\u00e0 economica della costruzione delle tre centrali nucleari e pochi giorni dopo un suo collega di partito, il deputato Preti, bolla il piano quinquennale del CNEN come un insieme di \"iniziative azzardate\". L'irregolarit\u00e0 della posizione di Ippolito (e cio\u00e8 l'incompatibilit\u00e0 ENEL-CNEN) viene usata per sospenderlo dall'incarico nel CNEN. Subito dopo viene istituita una commissione di indagine ministeriale. L'accertamento di irregolarit\u00e0 amministrative nella gestione del CNEN e di assunzioni di personale \u201csegnalato\u201d da politici che poi, in due casi, non si presenta neanche al lavoro porta all'apertura di un processo penale nei confronti di Ippolito. \u00c8 bene notare che, legalmente, il primo responsabile delle irregolarit\u00e0 amministrative \u00e8 il presidente Emilio Colombo che per\u00f2, \u201cstranamente\u201d, non viene rinviato a giudizio. Ippolito viene sostituito, nominando vicepresidente, nel febbraio 1964, il professor Carlo Salvetti.\nIl 29 ottobre 1964 Felice Ippolito viene condannato a 11 anni e 4 mesi di prigione senza le attenuanti generiche, il che sembra a molti osservatori una pena sproporzionatamente alta. In appello la pena verr\u00e0 ridotta a cinque anni e tre mesi e, dopo due anni e venti giorni trascorsi nel carcere di Rebibbia, Ippolito viene liberato. Infine, nel 1968, ricever\u00e0 la grazia dal presidente della Repubblica Giuseppe Saragat, lo stesso che aveva avviato la campagna contro di lui. Bisogna notare che all'incirca nello stesso periodo avvengono sia l'attentato (il 27 ottobre 1962) al presidente dell'ENI Enrico Mattei che l'arresto (l'8 aprile 1964) per \"peculato\" di Domenico Marotta, direttore dell'Istituto Superiore di Sanit\u00e0 (ISS), nato da un finanziamento della Rockefeller Foundation e che aveva avuto ottimi risultati di ricerca e una gestione efficiente. Questi eventi sono stati spesso interpretati come azioni ispirate dagli Stati Uniti d'America e appoggiate dal Governo italiano per limitare lo sviluppo e l'autonomia scientifica e tecnologica dell'Italia e per difendere gli interessi degli USA a venderci tecnologie nucleari e a sostenere le loro compagnie petrolifere. Non va dimenticato inoltre che Mattei e Ippolito avevano anche avuto un ruolo determinante rispettivamente nell'\"accordo tripartito\" e nell'avvio del progetto del sottomarino \"Guglielmo Marconi\".\nDopo la sostituzione di Ippolito vengono istituite delle commissioni per effettuare una revisione dei programmi che nel 1964 producono i seguenti risultati:\nIn questi anni il mondo \u00e8 preso da un grande entusiasmo per le prospettive dell'energia nucleare e l'Italia non fa eccezione. Si creano per\u00f2 due schieramenti tecnologici-produttivi. Il primo costituito da FIAT-Tosi-Marelli basato sulla licenza PWR-Westinghouse, e l'altro (basato sulla licenza BWR General Electric) formato dall'IRI-Ansaldo e dall'ENI per il combustibile nucleare.\nIl 4 agosto 1967, Ansaldo Meccanico Nucleare (dell'allora gruppo IRI-Ansaldo) e General Electric costituiscono, tramite \"joint venture\", una societ\u00e0 (Fabbricazioni Nucleari S.p.A.) per la fabbricazione di elementi di combustibile in un nuovo stabilimento ubicato a Bosco Marengo in provincia di Alessandria.\nNel 1967 il presidente dell'ENEL annuncia in modo ufficiale che il suo Ente avrebbe ordinato almeno una centrale elettronucleare all'anno.\nLa lotta tra le Partecipazioni Statali (appoggiate dalla lobby genovese e dal PCI) e la FIAT \u00e8 per\u00f2 molto accanita e ritarda le decisioni: continuer\u00e0 fino alla sconfitta definitiva della FIAT che lascer\u00e0 il campo nel 1980. Solo nel 1970 l'ENEL inizia la costruzione della centrale elettronucleare di Caorso (850 MW con la tecnologia BWR):il suo completamento richieder\u00e0 pi\u00f9 di otto anni. \u00c8 da notare che nel periodo 1967-71 furono costruite 30 centrali in Francia e 15 in Germania).\nA rallentare ulteriormente le iniziative italiane concorre in quegli anni una lotta tra l'IRI e l'ENI che tenta di fare tutto da sola accordandosi con una societ\u00e0 tedesca per costruire anche i reattori. La ripartizione dei compiti (IRI per le centrali ed ENI per il combustibile) viene formalizzata dal CIPE nel 1971.\nNel 1971 l'INFN viene separato dal CNEN divenendo un ente pubblico con una sua personalit\u00e0 giuridica e nell'anno successivo i laboratori di Frascati vennero divisi, non senza problemi, tra CNEN ed INFN.\nNel 1972 nasce la Nucleare Italiana Reattori Avanzati (50% Ansaldo e 50% Agip Nucleare) per lo studio e la sperimentazione dei reattori veloci.\nNel 1973, in occasione della guerra del Kippur, i paesi arabi impongono un embargo petrolifero e causano la prima crisi petrolifera con il raddoppio del prezzo del gasolio. Di fronte all'evidenza del problema della sicurezza degli approvvigionamenti di idrocarburi il Governo italiano rilancia il programma nucleare. Il piano (chiaramente velleitario vista la situazione industriale italiana) verr\u00e0 definito un paio di anni dopo sotto l'allora ministro dell'industria Donat Cattin e prevede la realizzazione di 20 centrali nucleari da 1000 MW al ritmo di due ogni anno.\nNegli stessi anni, a Frascati, il CNEN avvia il progetto e la realizzazione della grande macchina per la fusione termonucleare a confinamento magnetico, a geometria toroidale, FT (Frascati Tokamak) che entrer\u00e0 in funzione nel 1977.\nNel 1974 un gruppo di ricercatori del CNEN, insieme al professor Scarascia, decide di irraggiare le sementi della variet\u00e0 di frumento usata per produrre il grano duro (frumento Cappelli) con neutroni in modo da ottenere una mutazione che avesse caratteristiche pi\u00f9 favorevoli. L'esperimento ebbe successo, furono ottenute sementi adatte allo scopo e successivamente ibridizzate con variet\u00e0 messicane fino ad ottenere una nuova variet\u00e0 denominata \u201cCreso\u201d dalle caratteristiche eccezionali. Il Creso si imporr\u00e0 sul mercato ed \u00e8 ora usato per circa il 90% della produzione nazionale di grano duro.\nIl 2 agosto 1975 il CIPE decide di avviare la realizzazione della quinta centrale italiana (con una potenza di mille megawatt) localizzata a Montalto di Castro.\nComincia per\u00f2 a crescere rapidamente un movimento di opposizione al nucleare trainato da partiti, sindacati, associazioni ed enti locali. Le contestazioni impongono una battuta d'arresto alla progettazione della centrale, che ottiene il nulla osta soltanto nel febbraio 1979, seguito poi dall'avvio effettivo dei lavori nella seconda met\u00e0 del 1981.\nIn questo periodo, con la gestione Clementel, il CNEN avvia molte collaborazioni con l'industria pubblica del gruppo IRI finendo per\u00f2 per ridursi al ruolo di semplice finanziatore: in particolare il progetto del reattore nucleare CIRENE viene affidato per la realizzazione industriale al gruppo Ansaldo mentre il progetto PEC per la realizzazione di elementi di combustibile per reattori veloci viene affidato alla NIRA.\nNel frattempo l'industria nazionale (ANSALDO, FIAT, BREDA e una miriade di sub-fornitori) viene coinvolta nella realizzazione (che dur\u00f2 dal 1974 al 1981) della centrale veloce europea \"Superphoenix\" presso Lione da parte del consorzio NERSA di cui la EDF deteneva il 51% ed ENEL il 33%.\nIn Italia per\u00f2 il nucleare non riesce a svilupparsi. Le cause sono molteplici. Ci sono indecisioni strategiche sul tipo di reattori da realizzare (BWR, PWR, ad uranio naturale o addirittura autofertilizzanti) e sulla scelta tra acquisto delle licenze all'estero (da General Electric e da Westinghouse) o lo sviluppo pi\u00f9 lento di una soluzione italiana. Ci sono contrasti su come spartire gli appalti. C'\u00e8 anche, nel 1976, la decisione del Presidente degli USA, G.R. Ford, di privatizzare il nucleare statunitense con la conseguente perdita della garanzia governativa USA sui finanziamenti internazionali che avrebbero dovuto sostenere il Piano Nucleare Italiano. Ma soprattutto c'\u00e8 la opposizione degli enti locali ad accogliere sul proprio territori i nuovi impianti.\nIl Programma viene ridotto prima a 12 centrali da 1000 MW e in seguito a sole 6 centrali.\nIl ridimensionamento del Programma Nucleare nazionale mette in crisi le attivit\u00e0 del CNEN e nel 1978 la stessa definizione istitutiva del Comitato viene posta in discussione pubblicamente con la presentazione di diverse iniziative di legge per cambiare l'assetto istituzionale del CNEN ed in parallelo con iniziative di legge per la creazione di nuovi organismi governativi per lo sviluppo delle fonti rinnovabili ed in particolare dell'energia solare.\nIl 20 ottobre 1978 il ministro dell'Industria, Carlo Donat Cattin, presenta al Consiglio dei ministri un Ddl di iniziativa governativa che prevede l'allargamento delle attivit\u00e0 del CNEN al settore delle fonti di energia rinnovabile, ed in particolare all'energia solare con la costruzione di un apposito Centro di Ricerca nel mezzogiorno.\nA met\u00e0 del 1978 viene chiamato a presiedere il CNEN il Prof. Umberto Colombo, gi\u00e0 Direttore dell'Istituto Donegani e delle ricerche della Montedison, membro del Gruppo di Roma sui Limiti dello Sviluppo di Aurelio Peccei.\nNel 1979, in seguito al blocco della produzione petrolifera dell'Iran per lo scoppio della rivoluzione e la successiva guerra con l'Iraq, esplode la seconda crisi petrolifera che ripropone la discussione sulla situazione energetica italiana, sulla dipendenza dal petrolio e sulle possibili opzioni alternative.\nInoltre nel 1979 avviene l'incidente di Three Mile Island che fornisce nuova spinta alle contestazioni ambientalistiche al nucleare.\nIl 15 novembre 1979 c'\u00e8 un'audizione del prof. Colombo alla Commissione Industria del Senato sulle prospettive delle energie alternative in Italia. Il prof. Colombo, in accordo con le tesi precedentemente avallate da Donat Cattin, sostiene la necessit\u00e0 nazionale dello sviluppo delle energie alternative e del risparmio energetico e l'opportunit\u00e0 di assegnare al CNEN tale compito vista l'esistenza nell'Ente di competenze e strutture, vista la funzione di cerniera esercitata dall'Ente tra il mondo della ricerca e quello dell'industria, e vista la possibilit\u00e0 di riconvertire alcune strutture tecnico-amministrative dell'Ente per abbreviare i tempi.\nIl CIPE accetta queste tesi sulle fonti rinnovabili al CNEN nel 1980 e stanzia i relativi finanziamenti. La mancata creazione di una nuova istituzione indipendente, come in altri paesi, e l'assegnazione al CNEN della competenza sul solare \u201cnon mancher\u00e0 di avere ripercussioni sulla reale possibilit\u00e0 operativa delle strutture preposte dall'Ente ad operare sull'energia solare \u201ca fianco\u201d, ma in realt\u00e0 in una sorta di \u201cconflitto d'interesse\u201d di carattere soprattutto culturale, con le attivit\u00e0 ben pi\u00f9 consistenti che operavano gi\u00e0 da molti anni sul nucleare\u201d.\nIl Piano Energetico Nazionale, approvato dal CIPE e dal Parlamento nel dicembre 1981, oltre ad indicare il programma di realizzazione delle nuove Centrali Nucleari per gli anni '90, introduce il concetto di impianto standard o unificato.\nUno degli obiettivi definiti dal Piano \u00e8 infatti quello di sviluppare un Progetto Unificato Nucleare, basato sul sistema PWR, identico per tutto il pacchetto delle prossime 7 o 8 unit\u00e0, salvo quegli adattamenti che potranno essere richiesti in relazione ai singoli siti. La prima centrale del Programma Nucleare Unificato dell'ENEL sarebbe dovuta sorgere al posto della vecchia centrale di Trino e si avviano anche i primi lavori preparativi per il cantiere."}
{"id": "101177", "revid": "2373", "url": "https://it.wikipedia.org/wiki?curid=101177", "title": "Chiavi analitiche dei funghi", "text": ""}
{"id": "101183", "revid": "1507870", "url": "https://it.wikipedia.org/wiki?curid=101183", "title": "Angelo Manzocchi", "text": "Biografia.\nTitolare della segheria Manzocchi che sorgeva a Morbegno in via Rivolta, \u00e8 stato uno dei protagonisti della vita civile e politica della provincia di Sondrio nella prima met\u00e0 del Novecento.\nFu non solo imprenditore nel campo del legno e dello sfruttamento forestale, ma anche iniziatore di attivit\u00e0 in ambito turistico (edificazione dell'Albergo \"Morbegno\" nell'omonima cittadina), promotore di interventi sulla viabilit\u00e0 (collegamento Morbegno-Valmasino, accesso alla Val Gerola, ecc.), filantropo (ideatore e fondatore dell'associazione Pro-Morbegno) e instancabile organizzatore del movimento socialista in provincia di Sondrio. Fu finanziatore e redattore di pubblicazioni come \"Il Libero Alpigiano\", \"Il lavoratore Valtellinese\" e \"L'Adda\".\nDopo il parziale fallimento dell'operazione turistica legata all'albergo \"Morbegno\", nel 1911 si trasfer\u00ec in Calabria dove, a Francavilla Marittima del Pollino, avvi\u00f2 un'imponente attivit\u00e0 di sfruttamento del legname locale costruendo una teleferica di venti chilometri e facendo temporaneamente trasferire in Calabria circa trecento lavoranti valtellinesi (molti provenienti dalla Val Tartano), tutti abili segatori, addetti alle corde e al montaggio di impalcature per teleferiche.\nSfollato da Milano a Morbegno con la famiglia durante la II Guerra Mondiale, fu dirigente del locale movimento partigiano col nome di battaglia \"Calabresi\", arrestato e imprigionato dal dicembre 1944 alla Liberazione. Fu il primo sindaco di Morbegno dopo la Liberazione. Fu membro della Giunta provinciale di Sondrio dal 22 maggio 1945 al 22 marzo 1947.\nBibliografia.\nF. Monteforte, \"Trasformazione sociale, giornalismo e vita culturale in Valtellina nell'et\u00e0 giolittiana (1900-1914)\", in F. Monteforte, B. Leoni, G. Spini, \"Editoria cultura e societ\u00e0. Quattro secoli di stampa in Valtellina (1550-1980)\", vol. 2, Sondrio, 1985, p. 25.\nP. Zenoni, \"La scodella in frantumi. Gli albori del movimento dei lavoratori in Valtellina e Valchiavenna (Dall'Unit\u00e0 d'Italia al Fascismo)\", Sondrio, 2006."}
{"id": "101184", "revid": "729019", "url": "https://it.wikipedia.org/wiki?curid=101184", "title": "Fujitsu", "text": ", azienda giapponese con sede a Tokyo e Kawasaki, \u00e8 uno dei maggiori fornitori mondiali di prodotti e servizi per l'information technology, dai personal computer, midrange, grandi server e sistemi di storage, fino ai software. Sviluppa e produce anche semiconduttori e altri apparati elettronici quali monitor al plasma, LCD, proiettori, condizionatori d'aria, sia residenziali che industriali.\nDal 2006 nei suoi laptop utilizza anche dischi rigidi a stato solido. Nel febbraio del 2009 la societ\u00e0 ha venduto la divisione Hard disk a Toshiba per un miliardo di dollari e nello stesso anno ha acquisito la quota di Siemens della controllata Fujitsu Siemens Computers che \u00e8 stata rinominata Fujitsu Technology Solutions.\nGruppo Fujitsu in Europa.\nIn Europa, Fujitsu controlla le seguenti societ\u00e0:"}
{"id": "101185", "revid": "6923", "url": "https://it.wikipedia.org/wiki?curid=101185", "title": "Sinchisi", "text": "La sinchisi (dal greco synkh\u00eain \"mescolare\"), o mixtura verborum, \u00e8 una figura retorica consistente in una modificazione dell'ordine sintattico normale di una frase, costituita dalla combinazione di parallelismo e di iperbato."}
{"id": "101186", "revid": "4507", "url": "https://it.wikipedia.org/wiki?curid=101186", "title": "Mixtura verborum", "text": ""}
{"id": "101188", "revid": "587728", "url": "https://it.wikipedia.org/wiki?curid=101188", "title": "Bandiera della Serbia e Montenegro", "text": ""}
{"id": "101189", "revid": "1538224", "url": "https://it.wikipedia.org/wiki?curid=101189", "title": "Festival di Sanremo 1964", "text": "Il 14\u00ba Festival della canzone italiana si svolse al Salone delle feste del Casin\u00f2 di Sanremo dal 30 gennaio al 1\u00ba febbraio 1964 e fu condotto per il secondo anno consecutivo da Mike Bongiorno, affiancato da Giuliana Lojodice. In diretta dalle 22,30 le prime due serate alla Radio e alle 21,30 la serata finale in contemporanea Radio e Tv. In questa occasione, per la prima e unica volta, la manifestazione assunse ufficialmente la denominazione di \"Festival \"internazionale\" della canzone italiana\".\nTale edizione, la prima in cui i concorrenti italiani si esibirono in coppia con un interprete straniero, \u00e8 rimasta nella storia per varie ragioni: \"in primis\" per aver visto la vittoria di una sedicenne Gigliola Cinquetti che, in coppia con la cantante italo-belga Patricia Carli, present\u00f2 la canzone \"Non ho l'et\u00e0\", e a seguire l'esclusione dalla finale di Bobby Solo (che, per l'occasione, si presentava in coppia con lo statunitense Frankie Laine) a causa di un'improvvisa raucedine che gli imped\u00ec di esibirsi dal vivo; gli fu concesso di presentare fuori concorso la sua canzone, \"Una lacrima sul viso\" in \"playback\" nell'ultima serata e, a seguito di quell'esclusione, fu coniata per lui l'espressione di \u00abvincitore morale\u00bb, poi utilizzata per altri cantanti e anche in altri contesti. La Cinquetti era stata ammessa di diritto in quanto vincitrice del concorso \"Voci Nuove\" di Castrocaro, e fu questa l'unica occasione in cui un artista vinse entrambe le manifestazioni nello stesso anno. L'annuncio della vittoria della Cinquetti provoc\u00f2 una furiosa reazione da parte di Domenico Modugno, che la defin\u00ec \"una buffonata, una pazzesca buffonata\" e abbandon\u00f2 la sala stampa in segno di protesta rifiutandosi di concedere autografi: ma due anni dopo sarebbe stato lui a vincere, e proprio in coppia con la Cinquetti. Fu inoltre la prima volta in cui ogni cantante in gara pot\u00e9 scegliere il proprio direttore d'orchestra, spezzando cos\u00ec il \"monopolio\", poi divenuto \"duopolio\", che aveva sempre caratterizzato le edizioni precedenti.\nSi tratt\u00f2 di un'edizione molto fruttuosa dal punto di vista commerciale, perch\u00e9 sulla scia della manifestazione le canzoni in gara vendettero complessivamente sei milioni di copie, di cui un quarto solo grazie al brano di Bobby Solo; Gigliola Cinquetti, grazie alla vittoria sanremese, fu inviata dalla Rai all'Eurofestival 1964 a Copenaghen (Danimarca) e lo vinse prepotentemente, quasi doppiando il secondo arrivato, il britannico Matt Monro, e dando all'Italia la sua prima vittoria nella manifestazione continentale, e la prima vittoria ad una canzone vincitrice del Festival di Sanremo, fatto che si sarebbe poi ripetuto solo nel 2021.\nLe canzoni tornarono ad essere 24, di cui solo 12 finaliste e anche l'esecutore cambi\u00f2 a ogni canzone, scelto dall'autore e dalla casa discografica. Fu inoltre deciso di proclamare una sola canzone vincitrice, dichiarando tutte le altre seconde a pari merito. La giuria in sala fu rimpiazzata da 20 giurie regionali costituite ciascuna da 15 persone, met\u00e0 delle quali superiori ai 25 anni di et\u00e0 e l'altra met\u00e0 inferiore.\nLa finale fu integralmente riproposta 33 anni pi\u00f9 tardi da Rai 1 che la ritrasmise il 19 febbraio 1997 e la replic\u00f2 integralmente dopo altri quindici anni, il 21 marzo 2012, in fascia notturna.\nOrchestra.\nOrchestra diretta dai maestri: Eduardo Alfieri, Raphael Bark, Pino Calvi, Franco Cassano, Enzo Ceragioli, Nello Ciangherotti, Gigi Cichellero, Luis Bacalov, Gianni Fallabrino, Gianfranco Intra, Gorni Kramer, Ezio Leoni, Enzo Leuzzi, Giulio Libano, Gianni Marchetti, Giordano Bruno Martelli, Gino Mescoli, Gianfranco Monaldi, Ennio Morricone, Iller Pattacini, Enrico Simonetti, Francesco Tomassini, Lorenz Wiffin.\nOrganizzazione.\nATA\nDirezione artistica.\nGianni Ravera"}
{"id": "101192", "revid": "648716", "url": "https://it.wikipedia.org/wiki?curid=101192", "title": "Variatio", "text": "La variatio (voce latina derivata da \"variare\", \u00abvariare\u00bb) \u00e8 un procedimento che consiste nel modificare a livello fonetico, grammaticale, sintattico-morfologico o semantico i meccanismi della ripetizione, soprattutto quando non sono retoricamente motivati. Pu\u00f2 anche essere definita opposta alla concinnitas della letteratura: alla simmetria e alla scorrevolezza di quest'ultima si contrappone un ritmo spezzato e mai banale.\nUno degli autori latini che fa pi\u00f9 uso di questo artificio \u00e8 sicuramente Sallustio, seguito da Tacito e da Seneca.\nForme di variatio sono la sinonimia, la paronomasia e il poliptoto.\nUn esempio pu\u00f2 essere:"}
{"id": "101194", "revid": "1413001", "url": "https://it.wikipedia.org/wiki?curid=101194", "title": "Festival di Sanremo 1963", "text": "Il tredicesimo Festival di Sanremo si svolse al Salone delle feste del Casin\u00f2 di Sanremo dal 7 al 9 febbraio 1963 e fu condotto da Mike Bongiorno \u2014 alla prima di cinque conduzioni sanremesi consecutive e di undici in assoluto fino al 1997 \u2014 affiancato da Edy Campagnoli, Maria Giovannini (entrambe in passato gi\u00e0 al fianco di Bongiorno come vallette nel quiz \"Lascia o raddoppia?\"), Rossana Armani (sorella del futuro celebre stilista Giorgio) e Giuliana Copreni. Le prime due serate vennero trasmesse in diretta dalle 22,15 sul Secondo Programma Radio e in cronaca registrata sul Secondo Programma Tv alle 22,35; la serata finale venne trasmessa in contemporanea Radio e Tv dalle ore 21,35. Da notare che le canzoni furono tutte eseguite in anteprima al pianoforte (senza parte cantata) il giorno prima della gara a beneficio dei pochi presenti al night del Casin\u00f2 di Sanremo, rendendole tecnicamente \"non inedite\" all'inizio della manifestazione. Questo avvenne per aggirare l'articolo 61 del regolamento SIAE che escludeva dai diritti d'autore \"i brani inediti che partecipano ad una gara con classifica\". A suonare il pianoforte fu un giovanissimo Fred Bongusto.&lt;br&gt;\nA presiedere la commissione esaminatrice fu chiamato il noto attore e regista Vittorio De Sica, che querel\u00f2 lo scrittore Giuseppe Marotta (autore di una canzone scartata dalla commissione) il quale lo aveva definito \"\"un ignorante che non saprebbe distinguere un endecasillabo da un manico di ombrello\".\"\nFu la prima edizione ad essere abbinata al Festival di Castrocaro riservato alle cosiddette \"voci nuove\": da regolamento, i primi due classificati (in questo caso Eugenia Foligatti e Gianni La Commare) avrebbero di diritto partecipato al Festival di Sanremo. L'abbinamento dur\u00f2 fino all'edizione del 1966.\nA vincere fu la coppia Tony Renis \u2014 Emilio Pericoli con \"Uno per tutte\", scritta dallo stesso Renis insieme ad Alberto Testa. La canzone fu al centro di un'accusa di plagio: accusa dalla quale lo stesso Renis, assieme a Testa, si difese raccogliendo in un disco una dozzina di canzoni di epoche diverse, e dimostrando che ciascuna era uguale a quella precedente e che tutte ricordavano la sua.\nI dischi del tredicesimo festival vendettero generalmente poco, a parte \"exploit\" commerciali come \"Giovane giovane\" interpretato da Pino Donaggio e Cocky Mazzetti.\nOrchestra.\nOrchestra diretta dai maestri Pino Calvi e Gigi Cichellero.\nOrganizzazione.\nATA\nDirezione artistica.\nGianni Ravera"}
{"id": "101196", "revid": "580197", "url": "https://it.wikipedia.org/wiki?curid=101196", "title": "Ripetizione", "text": "La ripetizione (dal latino \"repet\u01d0t\u01d0o, -\u014dnis\", da \"repet\u011bre\", composto di \"re--\" con valore iterativo e di \"pet\u011bre\", \u00abchiedere\u00bb) o reiterazione \u00e8 una figura retorica che produce una successione di membri uguali o solo leggermente variati nella forma, nella funzione sintattica o nel senso. \u00c8 una forma di enumerazione.\nSul meccanismo della ripetizione si fondano numerose figure di parola, come l'anafora, l'anadiplosi, l'epanalessi, l'epifora, la climax, ma \u00e8 anche un procedimento linguistico comune nell'uso sia dotto sia quotidiano di lingue come il tedesco e l'inglese, o di linguaggi letterari come quello biblico. Inoltre la ripetizione \u00e8 una costante del discorso poetico, alla quale spingono le rime, assonanze, cadenze ritmiche, allitterazioni e tutte le altre forme di parallelismo caratteristiche della composizione lirica."}
{"id": "101197", "revid": "4507", "url": "https://it.wikipedia.org/wiki?curid=101197", "title": "Ripetitio", "text": ""}
{"id": "101199", "revid": "1498232", "url": "https://it.wikipedia.org/wiki?curid=101199", "title": "Festival di Sanremo 1962", "text": "Il dodicesimo Festival di Sanremo si svolse al Salone delle feste del Casin\u00f2 di Sanremo dall'8 al 18 febbraio 1962 e fu presentato da Renato Tagliani affiancato da Laura Efrikian e Vicky Ludovisi. Le prime due serate vennero trasmesse dalla Radio alle ore 22, la serata finale venne trasmessa in contemporanea Radio e Tv dalle ore 21,30.\nCome quella precedente, fu un'edizione di Festival che non si tenne in un fine settimana, ma in due consecutivi, con le prime tre serate nel primo fine settimana dall'8 al 10 febbraio e la finale otto giorni pi\u00f9 tardi, il 18 febbraio, in cui si esibirono le canzoni finaliste e dei vincitori al termine del cosiddetto \"Votofestival\" legato alle schedine dell'Enalotto.\nGianni Ravera fu organizzatore del festival e, per la terza volta in cinque edizioni, il vincitore fu Domenico Modugno che, in coppia con Claudio Villa, present\u00f2 la canzone \"Addio\u2026 Addio\u2026\"; grandissimo successo internazionale, tuttavia, pur non vincendo, ebbe il brano di Tony Renis \"Quando quando quando\", eseguito dall'autore stesso in coppia con Emilio Pericoli. Sergio Bruni si aggiudic\u00f2 il secondo e il terzo posto: fu questa l'ultima volta nella storia del Festival in cui uno stesso interprete piazz\u00f2 due canzoni nel podio della stessa edizione. Tra i grandi esclusi Adriano Celentano, rivelazione dell'anno precedente, la cui \"Vedrai che passa\" fu bocciata dalla commissione esaminatrice, e il duo Raimondo Vianello-Ugo Tognazzi, che avrebbero dovuto esibirsi assieme in veste di comici: una delle loro scenette, che tirava in ballo Amintore Fanfani fu censurata dalla Rai; Vianello dovette accontentarsi di assistere come spettatore in platea, mentre Tognazzi partecip\u00f2 ma come co-autore, assieme a Gianni Meccia, del brano \"Cose inutili\", cantato da Fausto Cigliano e Jenny Luna. L'unico comico ad esibirsi a Sanremo (il primo nella storia) fu quindi Gino Bramieri, che si present\u00f2 al teatro del Casin\u00f2 in sella ad un cavallo.\nFu l'ultima edizione alla quale partecip\u00f2 il maestro Cinico Angelini.\nOrganizzazione.\nATA\nDirezione artistica.\nGianni Ravera"}
{"id": "101200", "revid": "599013", "url": "https://it.wikipedia.org/wiki?curid=101200", "title": "Trudy", "text": ""}
{"id": "101208", "revid": "1745361", "url": "https://it.wikipedia.org/wiki?curid=101208", "title": "Sergio Bruni", "text": "Biografia.\nA nove anni s'iscrisse a una scuola serale di musica e a undici divent\u00f2 suonatore di clarinetto nella banda del paese, realizzando cos\u00ec la sua prima esperienza da musicista. Nel 1938, a diciassette anni, si trasfer\u00ec con la famiglia a Napoli nel quartiere Chiaiano e cominci\u00f2 a lavorare come operaio. Nel settembre del 1943, mentre si trovava a casa in licenza di convalescenza, proveniente dal novantunesimo reggimento fanteria di stanza a Torino dove cant\u00f2 per la prima volta davanti ad un pubblico di militari, ebbe notizia che a Napoli la gente stava insorgendo contro le truppe tedesche e form\u00f2 con una decina di giovani della sua et\u00e0 un gruppo di volontari.\nSi procurarono delle armi e il 29 settembre, con l'aiuto di un capitano d'artiglieria, riuscirono a sminare il ponte di Chiaiano, minato dai tedeschi. Sulla via del ritorno s'imbatterono in una pattuglia tedesca e, in uno scontro a fuoco, rimase gravemente ferito alla gamba destra e segnato per sempre da una menomazione nel camminare. Trasportato avventurosamente in ospedale su di un carretto, si salv\u00f2 per miracolo. Dimesso dall'ospedale, spinto e aiutato dai suoi amici di Chiaiano, cominci\u00f2 a frequentare la scuola di canto tenuta dal maestro Gaetano Lama e dal cantante Vittorio Parisi, diventandone subito il vanto.\nDopo pochi mesi, il 14 maggio 1944, presentato proprio da Vittorio Parisi, esord\u00ec ufficialmente davanti al pubblico del Teatro Reale di Napoli. Ottenne un grande successo, ma il giorno dopo l'impresario rifiut\u00f2 di farlo cantare per non disturbare i suoi \"artisti scritturati\". Il cantante, che non aveva altri lavori, visse momenti difficili e cominci\u00f2 a frequentare la Galleria in cerca di qualche piccola scrittura che non arriv\u00f2 quasi mai.\nMa l'anno dopo entr\u00f2 nel mondo della canzone dalla porta principale, vincendo un concorso per voci nuove bandito dalla RAI. La fase finale si svolse il 21 ottobre al Teatro delle Palme di Napoli e Bruni ottenne un vero trionfo, classificandosi primo con 298 voti contro i 43 del secondo classificato. La vittoria gli frutt\u00f2 un premio di 3000 lire e un contratto con Radio Napoli. Cominci\u00f2 cos\u00ec lunghe prove di dizione e di canto sotto la guida del maestro Gino Campese, che dirigeva allora l'orchestra stabile di Radio Napoli, cantando poi in seguitissime trasmissioni radiofoniche. Lo stesso maestro Campese gli sugger\u00ec il nome d'arte Sergio Bruni per evitare confusione con un altro cantante radiofonico che si chiamava Vittorio Chianese.\nIl 1948 fu per Sergio Bruni un anno cruciale per la sua vita e la sua carriera di cantante. Il 14 febbraio si spos\u00f2 con Maria Cerulli, con la quale mise al mondo quattro figlie. Nello stesso anno incise per La Voce del Padrone, che rest\u00f2 la sua casa discografica per un ventennio, il suo primo disco. Nel 1949 interpret\u00f2 la canzone \"Damme 'sta rosa\", con parole di Giuseppe Casillo e musica del maestro Luigi Vinci, edita a Napoli dalla casa di musica Gennarelli. Sempre nel 1949, scritturato dalla Casa Editrice La Canzonetta, partecip\u00f2 alla sua prima Piedigrotta, ottenendo un clamoroso successo con \"Vocca 'e rose\" e presentandovi in seguito altri numerosi motivi, come \"Surriento d'e nnammurate\" (1950), \"Chiesetta nella valle\" (1951), \"A rossa\" (1952), \"O rammariello\" (1952), \"A Luciana\" (1953), \"Chitarrella chitarr\u00e8\" (1953), \"Vienetenne a Positano\" (1955) e \"Piscaturella\" (1956).\nIn questi anni Sergio Bruni incominci\u00f2 ad imporre il suo stile interpretativo sempre pi\u00f9 personale e inconfondibile che gli procur\u00f2 un grande consenso popolare che lo accompagn\u00f2 per tutta la sua carriera. Dal 1952 partecip\u00f2 a dodici Festival della canzone napoletana, portando al successo canzoni amate e cantate ancora oggi, come \"Sciummo\" (1952), \"O ritratto 'e Nanninella\" (1955), \"Suonno a Marechiaro\" (1958) e \"Vieneme 'nzuonno\" (1959). Poi, con \"Serenata 'e piscatore\" (di Nello Franzese e Rino Solimando) cantata anche da Giorgio Consolini, vince il 3\u00ba premio alla Piedigrotta-RaiTv del 1958. Si classific\u00f2 primo nel 1962 con \"Marechiaro marechiaro\" e nel 1966 con \"Bella\" e avrebbe vinto anche il festival del 1960 con \"Serenata a Margellina\", ma si ritir\u00f2 clamorosamente all'ultimo momento, rifiutandosi di partecipare alla serata finale per una diatriba con Claudio Villa e gli organizzatori.\nNel 1960, al culmine della sua carriera, debutt\u00f2 al Festival di Sanremo con \"Il mare\" ed \"\u00c8 mezzanotte\". Nello stesso anno incise con l'editore Acampora \"Sfaticatella\", canzone d'amore musicata da Raffaele Vincenti, con testo di Giuseppe Casillo.\nNel 1961 prese parte al Giugno della Canzone Napoletana, posizionandosi al terzo posto.\nIn seguito si ritir\u00f2 nella sua villa di Napoli e stipendi\u00f2 per anni il suo pianista di allora, Gianni Aterrano, per concentrarsi quasi esclusivamente sul repertorio classico della canzone napoletana.\nDiminu\u00ec drasticamente le esibizioni e abbandon\u00f2 gradualmente tanti suoi successi. Tra le numerose canzoni antiche che interpret\u00f2, si ricordano \"Fenesta vascia\", \"La serenata di Pulcinella\", attribuita a Cimarosa, e \"La rumba degli scugnizzi\" di Raffaele Viviani.\nSergio Bruni scrisse anche la musica di canzoni di grande successo, come \"Palcoscenico\" (1956) e \"Na bruna\" (1971). Decisiva fu la collaborazione con il poeta Salvatore Palomba: un sodalizio da cui nacquero, tra l'altro, \"Carmela\" (1976), divenuto un classico della canzone napoletana, e l'album \"Levate 'a maschera Pulecenella\" (1975), diventato nell'ottobre del 1976 anche uno spettacolo televisivo e teatrale.\nNel 1980 nacque \"Amaro \u00e8 'o bene\", altro grande successo del duo Palomba\u00a0- Bruni, incluso nel disco \"Una voce una citt\u00e0\", contenente, tra l'altro, il testo di Eduardo De Filippo \"\u00c8 asciuto pazzo 'o patrone\", musicato da Bruni. Tra il 1980 ed il 1990 Bruni realizz\u00f2 un'antologia della canzone napoletana con le canzoni da lui pi\u00f9 amate, nate dal 1500 in poi, ed alcune di sua composizione. Il lavoro venne pubblicato nel 1984 in un'edizione in cofanetto con quattro dischi a 33 giri, contenenti quaranta canzoni, e un libro curato da Roberto De Simone e autoprodotto da Bruni. Nel 1991 la Casa Editrice Ferdinando Bideri ripubblic\u00f2 in formato CD e MC il primo cofanetto e vi aggiunse un secondo cofanetto con oltre quaranta canzoni. Nello stesso anno Bruni realizz\u00f2 uno spettacolo televisivo basato su questo lavoro discografico.\nIl 5 agosto 1998 \u00e8 ospite d'onore del Festival di Napoli tenutosi su Rete 4. Per l'occasione si esibisce con il brano \"Carmela\".\nNel marzo del 2000, per motivi di salute e opportunit\u00e0, lasci\u00f2 la sua villa di Napoli e si trasfer\u00ec a Roma, citt\u00e0 d'abitazione di due delle sue quattro figlie. Il 15 settembre del 2001, in onore del suo ottantesimo compleanno, Villaricca organizz\u00f2 un \"Bruni Day\" dedicato al suo cittadino, al quale partecip\u00f2 anche Nino D'Angelo, che nel dicembre 2008 pubblicher\u00e0 un CD in suo onore intitolato \"D'Angelo canta Bruni\". Nello stesso anno Bruni, in coppia con il cantautore Lino Blandizzi, incide il suo ultimo brano intitolato \"Ma dov'\u00e8\", pubblicato nell'album \"Blandizzi incontra Sergio Bruni\". \nSergio Bruni si spense per una crisi respiratoria all'ospedale Santo Spirito di Roma il 22 giugno 2003.\nIn memoria di Sergio Bruni.\nDopo la scomparsa di Sergio Bruni, nel 2003, per mantenerne intatta la memoria, il Comune e la Pro Loco di Villaricca istituiscono il \"Premio Villaricca-Sergio Bruni\", rivolto ai ragazzi delle scuole medie di Napoli e provincia, con l'obbiettivo di stimolare l'interesse per la lingua, la poesia e la canzone napoletana. il 4 novembre 2009 viene presentato lo spettacolo \"Omaggio a Sergio Bruni\", manifestazione legata al Premio, ove partecipano vari artisti per commemorare la figura di Bruni. Tra i partecipanti vi sono Mario Trevi, Mirna Doris, Raiz, Mimmo Angrisano ed Adriana Bruni.\nIl 15 settembre 2011, in occasione del 90\u00ba anniversario della nascita dell'artista, nel foyer del Teatro San Carlo si \u00e8 svolta la manifestazione \"Sergio Bruni a 90 anni dalla nascita\", dove \u00e8 stato presentato il libro \"Mio padre Sergio Bruni, la voce di Napoli\", scritto dalla figlia Bruna Chianese. Il 21 ottobre 2013, a dieci anni dalla sua morte, Nino D'Angelo dedica a Bruni lo spettacolo \"Memento / Momento\" al Teatro di San Carlo di Napoli."}
{"id": "101209", "revid": "1543377", "url": "https://it.wikipedia.org/wiki?curid=101209", "title": "Permittivit\u00e0 elettrica", "text": "In elettromagnetismo e nella fisica dello stato solido, la permittivit\u00e0 elettrica \u00e8 una grandezza fisica che quantifica la tendenza del materiale a contrastare l'intensit\u00e0 del campo elettrico presente al suo interno.\nDescrive quindi il comportamento di un materiale in presenza di un campo elettrico. Viene anche comunemente chiamata costante dielettrica.\nDescrizione.\nLa permittivit\u00e0 elettrica \u00e8 fortemente legata alla suscettivit\u00e0 elettrica, ovvero alla predisposizione del materiale a polarizzarsi quando viene applicato un campo elettrico. \nLa polarizzazione di atomi e molecole produce un campo elettrico aggiuntivo nel materiale, descritto attraverso il vettore induzione elettrica, e la permittivit\u00e0 elettrica ne quantifica l'entit\u00e0 per unit\u00e0 di carica elettrica.\nNormalmente la permittivit\u00e0 elettrica \u00e8 indicata col simbolo formula_1 (epsilon), e il suo valore viene solitamente scritto come prodotto formula_2 della permittivit\u00e0 relativa formula_3 e della costante dielettrica del vuoto formula_4,\nPoich\u00e9 la permittivit\u00e0 elettrica varia a seconda della direzione del campo elettrico rispetto al mezzo, essa \u00e8 rappresentata attraverso un tensore, che \u00e8 una descrizione locale funzione delle coordinate del punto e indipendente dalla scelta del sistema di riferimento. Solo in particolari condizioni - ovvero nel caso si consideri un materiale lineare, omogeneo e isotropo - tutte le componenti del tensore hanno lo stesso valore e la permittivit\u00e0 pu\u00f2 essere trattata come uno scalare, chiamato impropriamente \"costante dielettrica\".\nLa permittivit\u00e0 di un materiale varia anche a seconda della frequenza del campo elettrico. Per descrivere tale dipendenza si utilizza una funzione complessa della frequenza, attraverso la quale \u00e8 possibile trattare la propagazione del campo elettromagnetico in mezzi dissipativi (cio\u00e8 a conducibilit\u00e0 finita) o dispersivi (cio\u00e8 le cui propriet\u00e0 elettromagnetiche variano al variare della frequenza dei campi incidenti). Il valore in una data direzione della permittivit\u00e0 \u00e8 quindi un numero complesso, che permette di descrivere la proporzionalit\u00e0 e lo sfasamento fra la polarizzazione nel dielettrico e il campo esterno forzante.\nQuando si analizza la permittivit\u00e0 dal punto di vista della frequenza del campo si nota che essa pu\u00f2 presentare un comportamento anomalo in corrispondenza di certe lunghezze d'onda. Infatti, la parte immaginaria della permittivit\u00e0 elettrica segue un andamento risonante in corrispondenza dei suoi poli, dove presenta uno o pi\u00f9 picchi. In corrispondenza di questi picchi l'assorbimento da parte del materiale dell'energia posseduta dal campo \u00e8 massimo.\nDefinizione.\nIl vettore induzione elettrica formula_5 descrive il modo in cui un campo elettrico formula_6 influenza la disposizione delle cariche elettriche in un mezzo, tenendo conto della polarizzazione elettrica del materiale.\nLa permittivit\u00e0 elettrica formula_1 \u00e8 la funzione complessa tale che:\nSi tratta di una grandezza che dipende in generale da diversi parametri, tra i quali la posizione nel mezzo, la frequenza del campo applicato, la temperatura o l'umidit\u00e0. In particolare, se il materiale \u00e8 omogeneo e anisotropo la costante dielettrica diventa una matrice; se non \u00e8 omogeneo i coefficienti della matrice sono una funzione della posizione, e se non \u00e8 lineare la costante dielettrica dipende dal campo elettrico, ed in generale anche dal tempo. Se la permittivit\u00e0 elettrica dipende dalla frequenza il mezzo si dice dispersivo.\nNel caso in cui il mezzo sia lineare, omogeneo e isotropo, ponendo che la sua risposta all'applicazione del campo sia istantanea, la permittivit\u00e0 elettrica \u00e8 uno scalare. Se il materiale non \u00e8 isotropo la permittivit\u00e0 elettrica \u00e8 un tensore del secondo ordine.\nLa permittivit\u00e0 elettrica si misura in farad al metro nel SI:\nPermittivit\u00e0 elettrica relativa.\nLa maggior parte dei materiali isolanti pu\u00f2 essere trattata come un dielettrico lineare omogeneo ed isotropo; questo significa che tra il dipolo indotto nel materiale ed il campo elettrico esterno sussiste una relazione lineare. Si tratta di un'approssimazione di largo utilizzo, ed in tal caso i campi formula_6 e formula_5 sono equivalenti a meno di un fattore di scala:\nIl numero formula_4 \u00e8 una costante detta permittivit\u00e0 elettrica del vuoto che vale:\ndove formula_15 \u00e8 la velocit\u00e0 della luce nel vuoto e formula_16 \u00e8 la permeabilit\u00e0 magnetica nel vuoto.\nIl numero formula_3 (elemento di un tensore) \u00e8 la permittivit\u00e0 elettrica relativa, mentre formula_18 \u00e8 la suscettivit\u00e0 elettrica del mezzo, che \u00e8 definita come la costante di proporzionalit\u00e0 tra il campo formula_6 ed il conseguente vettore di polarizzazione formula_20.\nCome conseguenza si ha:\nLa suscettivit\u00e0 \u00e8 quindi legata alla permittivit\u00e0 relativa formula_3 mediante la relazione:\n(che nel vuoto diventa formula_24), ed \u00e8 legata alla polarizzabilit\u00e0 delle singole particelle attraverso l'equazione di Clausius-Mossotti.\nNel dominio delle frequenze, per un mezzo lineare e indipendente dal tempo sussiste la relazione:\ndove formula_26 \u00e8 la frequenza del campo. Il vettore di polarizzazione per un mezzo non lineare, n\u00e9 omogeneo, n\u00e9 isotropo, dipende a sua volta dal campo attraverso il tensore di polarizzazione.\nLa velocit\u00e0 di fase formula_27 del campo elettromagnetico che si propaga nel mezzo \u00e8 inoltre data da:\nNel caso dell'aria, la permittivit\u00e0 elettrica \u00e8 formula_29, approssimata ad 1 che \u00e8 il valore assegnato alla costante dielettrica relativa nel vuoto. L'aria \u00e8 l'unico mezzo fisico che di fatto viene assimilato allo spazio vuoto.\nModello per la permittivit\u00e0 elettrica.\nIn un dielettrico perfetto per descrivere la formazione di un dipolo elettrico si assume che le cariche formula_30, costituite da elettroni o ioni di massa formula_31, siano legate agli atomi attraverso una forza formula_32 di tipo armonico:\ndove formula_34 la frequenza di oscillazione attorno al punto di equilibrio ed formula_35 il campo applicato. Il momento di dipolo elettrico indotto \u00e8 dato pertanto dalla relazione:\nSi consideri ora un dielettrico non ideale ed un campo elettrico formula_37 oscillante, cio\u00e8 dipendente dal tempo per mezzo di un fattore formula_38. L'equazione del moto per le cariche deve essere modificata in modo da tenere conto degli effetti di smorzamento, che sono in genere proporzionali alla velocit\u00e0 per mezzo di una costante di smorzamento formula_39. Si ha pertanto:\ne l'equazione del moto assume pertanto la forma:\nGrazie alla dipendenza formula_38 del campo si pu\u00f2 porre formula_43. Inserendo le derivate di formula_44 nell'equazione del moto si ottiene:\nQuindi il momento di dipolo per il singolo elettrone \u00e8 dato da:\nSi supponga vi siano formula_47 molecole per unit\u00e0 di volume con formula_48 elettroni ciascuna, e che per ogni molecola vi siano formula_49 elettroni legati da una forza armonica con frequenza formula_50 e costante di smorzamento formula_51. Dal momento che:\ndove formula_18 \u00e8 la suscettivit\u00e0 elettrica e formula_54 la polarizzazione elettrica, l'espressione della permittivit\u00e0 elettrica \u00e8 la seguente:\ncon:\nSi nota che nei materiali conduttori la frequenza formula_57 \u00e8 risonante. Il valore di formula_58 \u00e8 solitamente reale, eccetto nel range prossimo alle frequenze di risonanza, in cui la parte reale del denominatore si avvicina a zero.\nIl modello sviluppato permette di distinguere due tipologie di dispersione:\nSi verifica talvolta che formula_65: in tal caso il materiale cede energia al campo, e tale fenomeno \u00e8 sfruttato ad esempio nella realizzazione del laser.\nLa dipendenza della permittivit\u00e0 elettrica dalla frequenza del campo \u00e8 rilevante quando la relativa lunghezza d'onda ha lo stesso ordine di grandezza dell'ampiezza dell'oscillazione delle cariche. Nei materiali dielettrici, pertanto, la polarizzazione avviene solitamente a partire da lunghezze d'onda confrontabili con la dimensione atomica o molecolare, che corrispondono alla regione dello spettro al di sotto del visibile. Nei conduttori, invece, le oscillazioni compiute dagli elettroni liberi sono di ampiezza maggiore poich\u00e9 non vengono smorzate dalla vicinanza dei nuclei, e la modellizzazione della permittivit\u00e0 elettrica diventa pi\u00f9 elaborata.\nDispersione e causalit\u00e0.\nLa polarizzazione di un materiale in risposta ad un campo elettrico non \u00e8 in generale istantanea. Il fatto che la permittivit\u00e0 elettrica dipenda dalla frequenza implica che la relazione tra i campi formula_35 e formula_67, data da:\n\u00e8 temporalmente non-locale. Considerando la rappresentazione per mezzo della trasformata di Fourier:\ned inserendola nella precedente relazione, si ottiene:\nInserendo in tale espressione l'analoga rappresentazione di Fourier per formula_35, si ha:\nPonendo che si possa invertire l'ordine di integrazione:\ndove formula_74 \u00e8 la trasformata di Fourier di formula_75:\nI campi formula_67 ed formula_35 sono dunque funzione di formula_79 in due tempi diversi, in quanto il campo che si manifesta nel materiale al tempo formula_79 in seguito alla polarizzazione atomica e molecolare dipende dal campo esterno formula_35 ad un diverso istante temporale.\nSuscettivit\u00e0 elettrica.\nSi consideri un modello per la permittivit\u00e0 elettrica in cui vi sia una sola frequenza di risonanza. In accordo con la descrizione di formula_82 mostrata in precedenza, si ha:\nLa trasformata della suscettivit\u00e0 elettrica assume in tal caso la forma:\ndove formula_85 \u00e8 la funzione gradino e:\nLa funzione formula_87 oscilla con uno smorzamento dato dal termine esponenziale, in cui compare la costante di smorzamento della forza armonica che agisce sulle cariche. La presenza della funzione gradino garantisce il rispetto del principio di causalit\u00e0, poich\u00e9 annulla formula_87 per tempi negativi.\nSi giunge in questo modo all'espressione pi\u00f9 generale che lega i campi formula_67 ed formula_35 in un mezzo uniforme ed isotropo:\ndove l'integrazione avviene a partire da formula_92. Si tratta di una relazione causale, spazialmente locale e lineare.\nPermittivit\u00e0 complessa.\nLa permittivit\u00e0 elettrica \u00e8 espressa attraverso la relazione:\ndalla quale si evince che se la suscettivit\u00e0 \u00e8 finita ad ogni tempo e si annulla ad un tempo infinito, allora la permittivit\u00e0 elettrica \u00e8 una funzione analitica nel semipiano superiore del piano complesso.\nIl fatto che in seguito all'applicazione di un campo elettrico la polarizzazione elettrica non sia istantanea, e che pertanto la risposta del mezzo dipenda dalla frequenza del campo, viene espresso attraverso una differenza di fase tra il campo e la risposta del materiale. La dipendenza dalla frequenza motiva pertanto il fatto che la permittivit\u00e0 sia descritta da una funzione complessa formula_94 della frequenza angolare, poich\u00e9 in questo modo \u00e8 possibile specificarne ampiezza e sfasamento. La definizione pu\u00f2 essere scritta nella forma:\ndove formula_96 ed formula_97 sono le ampiezze dei campi formula_5 ed formula_6. La risposta del mezzo ad un campo elettrico statico \u00e8 descritta dal limite alle basse frequenze, nel quale la permittivit\u00e0 viene detta \"permittivit\u00e0 statica\" e viene denotata con formula_100. In tale limite si ha:\nMentre la permittivit\u00e0 statica consente una buona approssimazione per basse frequenze del campo, al crescere della frequenza lo sfasamento formula_102 tra formula_5 ed formula_6 diventa significativo. Il range di frequenze nel quale inizia a manifestarsi tale differenza di fase dipende dalla temperatura e dalle caratteristiche del materiale. Per formula_96 ed formula_97 relativamente piccoli i campi rimangono proporzionali, e si ha:\nLa funzione formula_94, essendo analitica nel semipiano superiore ed avendo poli soltanto per frequenze con parte immaginaria positiva, soddisfa le relazioni di Kramers-Kronig:\ndove formula_110 denota il valore principale di Cauchy. La parte reale caratterizza l'energia immagazzinata nel mezzo, mentre la parte immaginaria descrive la dissipazione di energia nel mezzo. In particolare, se la parte immaginaria di \u00e8 positiva il campo cede energia al materiale, mentre se \u00e8 negativa \u00e8 il mezzo a fornire energia al campo.\nNei solidi, la \"funzione dielettrica ottica\" \u00e8 data da:\ndove formula_112 rappresenta il prodotto della probabilit\u00e0 di transizione, mediata nella zona di Brillouin e relativa all'energia formula_113, con la densit\u00e0 di stati. La funzione formula_114 determina inoltre lo sparpagliamento dei livelli energetici in seguito allo scattering, e solitamente \u00e8 una via intermedia tra una lorentziana ed una gaussiana. La parte immaginaria di formula_82 \u00e8 cos\u00ec direttamente collegata con la probabilit\u00e0 di assorbimento di fotoni da parte del mezzo. Nel limite alle alte frequenze la permittivit\u00e0 complessa \u00e8 talvolta denotata con formula_116, ed oltre la frequenza di plasma i dielettrici si comportano come metalli ideali.\nPolarizzazione.\nIl vettore di polarizzazione risulta essere una funzione dipendente dal tempo:\nTale definizione \u00e8 generale, in quanto tiene conto della non-localit\u00e0 della relazione tra formula_20 ed formula_6: la polarizzazione \u00e8 la convoluzione del campo elettrico a tempi precedenti con la suscettivit\u00e0 dipendente dal tempo formula_120. Il limite superiore di tale integrale pu\u00f2 essere esteso all'infinito definendo:\nUna risposta istantanea corrisponde matematicamente alla delta di Dirac:\nIn un sistema lineare \u00e8 conveniente considerare la trasformata di Fourier e scrivere la precedente relazione nel dominio della frequenza, nel quale per il teorema di convoluzione il prodotto di convoluzione di due funzioni viene espresso con il prodotto semplice delle rispettive trasformate:\nLa dipendenza dalla frequenza della suscettivit\u00e0 determina la dipendenza dalla frequenza della permittivit\u00e0, e l'andamento della suscettivit\u00e0 rispetto alla frequenza caratterizza le propriet\u00e0 dispersive del materiale.\nImportanza in chimica.\nIn chimica, particolarmente importante risulta la valutazione della permittivit\u00e0 elettrica che caratterizza un dato solvente, in quanto questa grandezza permette di stabilire quale solvente sia pi\u00f9 opportuno per portare in soluzione un dato soluto. Ad esempio, l'acqua \u00e8 uno dei solventi polari che possiede permittivit\u00e0 elettrica relativa molto elevata (78.5) ed \u00e8 perci\u00f2 in grado di solubilizzare i composti ionici o fortemente polari. Solo alcuni acidi acquosi molto forti possiedono una permittivit\u00e0 elettrica superiore all'acqua es: acido nitrico, acido perclorico, acido tricloro- o trifluoroacetico. Di contro il benzene, con valore della costante dielettrica relativa 2.30, risulta un solvente molto utile per ottenere soluzioni di composti organici poco polari (o apolari) e non idrosolubili. L'etanolo \u00e8 un solvente con caratteristiche intermedie, possedendo formula_3 eguale a 28. In conclusione pi\u00f9 \u00e8 elevata la permittivit\u00e0 elettrica di un solvente, maggiore \u00e8 la sua solubilit\u00e0 nei confronti di elettroliti.\nLa costante dielettrica di un solvente non \u00e8 utile solamente nello studio della solubilit\u00e0, ma risulta anche un importante parametro nella trattazione di processi elettrochimici, quale ad esempio l'elettroforesi, o nella trattazione termodinamica dei colloidi."}
{"id": "101210", "revid": "125480210", "url": "https://it.wikipedia.org/wiki?curid=101210", "title": "Pino Donaggio", "text": "Come cantautore, il suo brano pi\u00f9 noto, \"Io che non vivo (senza te)\" ha venduto - nelle varie versioni e cover - oltre 80 milioni di copie in tutto il mondo. Come compositore di colonne sonore ha collaborato, tra gli altri, con registi come Brian De Palma (nel cui lungo sodalizio ha musicato ben sette film, tra i quali \"Omicidio a Luci Rosse\" e \"Vestito per uccidere\"), Dario Argento e Pupi Avati.\nBiografia.\nGli esordi come cantautore (1959-1976).\nCresce in una famiglia di musicisti (il padre Italo aveva collaborato anche con Sergio Endrigo agli albori della sua carriera) e a dieci anni comincia a studiare il violino, prima al Conservatorio Benedetto Marcello di Venezia e poi al Giuseppe Verdi di Milano, dove collabora anche con il maestro Claudio Abbado, che lo vuole nell'orchestra \"I Solisti di Milano\". \u00c8 presente fra i primi violini al primo concerto de \"I Solisti Veneti\" diretti da Claudio Scimone all'Olimpico di Vicenza nel 1959 e ha collaborato con \"I Solisti\" fino al debutto a Sanremo. Nella seconda met\u00e0 degli anni cinquanta scrive brani per altri cantanti, ma nel 1959 scopre il \"rock and roll\" e incide i primi dischi. Debutta al Festival di Sanremo 1961 con \"Come sinfonia\", un brano classicheggiante che rivela i suoi trascorsi di conservatorio, arrangiato e diretto da Angelo Giacomazzi e rieseguito da Teddy Reno. \"Come sinfonia\" ottiene un notevole successo discografico, arrivando primo in classifica per tre settimane ed \u00e8 poi inciso anche da Mina; non mancano tuttavia nel suo primo repertorio motivi pi\u00f9 semplici, come \"Pera matura\" e \"Il cane di stoffa\".\nTorna a Sanremo nel 1963 e ottiene il terzo posto con \"Giovane giovane\", un twist eseguito in coppia con Cocky Mazzetti che arriva in prima posizione per due settimane. Questa canzone d\u00e0 anche il nome al gruppo che lo accompagna dal vivo e su disco, appunto i Giovani Giovani, composti da Sandro Orlandini alla batteria, Armando De Cillis al basso, Alberto Bandel al pianoforte (poi sostituito da Gianni De Sabbata) e Nico Lo Muto alla chitarra. Ancora un pezzo intimista nel Festival di Sanremo 1964 (\"Motivo d'amore\"), per arrivare all'edizione successiva con quello che sar\u00e0 il suo maggiore successo, \"Io che non vivo (senza te)\" che arriva prima in classifica per tre settimane.\nLa canzone viene presentata in seconda esecuzione da Jody Miller, ma un'altra cantante presente alla stessa edizione del Festival, Dusty Springfield, decide di farla sua e di inciderla una volta tornata a Londra. Nella sua versione in lingua inglese, intitolata \"You Don't Have to Say You Love Me\", il brano fa il giro del mondo entrando nelle classifiche di vendita di moltissimi paesi. Numerosi artisti di fama internazionale, tra cui Elvis Presley, vorranno includerla nel loro repertorio, tanto che \"You Don't Have to Say You Love Me\" \u00e8 divenuta con gli anni un classico di tutti i tempi. Dopo altre partecipazioni a Sanremo (\"Una casa in cima al mondo\", \"Io per amore\", \"Le solite cose\"), a \"Un disco per l'estate\" (\"Quando \u00e8 sera\" nel 1964, \"Pensa solo a me\" nel 1965, \"Svegliati amore\" nel 1966, \"Un brivido di freddo\" nel 1967 e \"Il sole della notte\" nel 1968), al Festival delle Rose (\"Gianni\") e a \"Canzonissima\", il suo successo commerciale come cantante comincia a declinare.\nScaduto il contratto con la Columbia, casa discografica con cui aveva esordito, firma con la Carosello che tenta il rilancio attraverso nuove partecipazioni a Sanremo (\"Che effetto mi fa\", 1970, \"L'ultimo romantico\", 1971, \"Ci sono giorni\", 1972). Nel 1976 si avvicina alla canzone \"impegnata\", pubblicando per la Produttori Associati l'album \"Certe volte...\", che vede all'armonica la collaborazione del giovane cantautore veronese Massimo Bubola, che firma anche il testo di \"Naturale\", e alla batteria Tullio De Piscopo. Una canzone di questo disco, \"Mario\", diventer\u00e0 molto nota tre anni dopo nell'interpretazione di Enzo Jannacci.\nLa seconda carriera come autore di colonne sonore (1973-presente).\nNel 1973 esordisce come musicista di colonne sonore con il thriller \"A Venezia... un dicembre rosso shocking (Don't Look Now)\" di Nicolas Roeg. Il film \u00e8 un successo clamoroso e gli vale il premio della stampa inglese, conferito dalla\nprestigiosa rivista \"Films and Filming\", per la migliore colonna sonora dell'anno. Il regista Marcello Aliprandi lo chiama per musicare \"Corruzione al palazzo di giustizia\" con Franco Nero e \"Un sussurro nel buio\", un altro thriller in cornice veneziana. Proprio mentre sta musicando quest'ultimo, Donaggio viene contattato da Brian De Palma che, avendo apprezzato il suo lavoro con Roeg, gli chiede di realizzare una colonna sonora nello stile di Bernard Herrmann, appena scomparso; il risultato \u00e8 eccezionale. Nonostante il film successivo di De Palma, \"Fury\", venga musicato da John Williams, il regista statunitense richiama Donaggio per \"Home Movies\", ammettendo che la sua musica \u00e8 pi\u00f9 funzionale al suo cinema.\nComincia uno dei sodalizi pi\u00f9 celebri nella storia del cinema, che confeziona capolavori del rapporto immagine-musica come \"Vestito per uccidere\", \"Blow Out\", \"Omicidio a luci rosse\". Nel 1993, De Palma richiama Donaggio per \"Doppia personalit\u00e0\". Nel frattempo Donaggio, diventato richiestissimo, si specializza in colonne sonore per horror raffinati come \"Un'ombra nel buio\" con Lauren Bacall, \"D\u00e9j\u00e0 vu\", \"Trauma\" di Dario Argento, ma \u00e8 anche uno dei compositori preferiti da giovani cineasti destinati a diventare famosi come Joe Dante (\"Pira\u00f1a\" e \"L'ululato\"). Donaggio non disdegna nemmeno la commedia di \"Non ci resta che piangere\" della coppia Benigni - Troisi, 7 chili in 7 giorni con Verdone e Pozzetto, \"Il mio West\" con Pieraccioni e Bowie, drammi sociali come \"Il caso Moro\" e \"Giovanni Falcone\" entrambi di Giuseppe Ferrara e l'erotismo sofisticato di Liliana Cavani per \"Interno berlinese\".\nProprio per la Cavani, Donaggio realizza una delle sue migliori colonne sonore, quella per il drammatico \"Dove siete? Io sono qui\" con Chiara Caselli.\nNel 1995 viene chiamato dal giovane regista Claudio Fragasso per \"Palermo Milano solo andata\" con Giancarlo Giannini e Stefania Sandrelli con il quale vince il primo globo d'oro, come migliore colonna sonora. Inizia cos\u00ec un rapporto di simbiosi professionale e d'amicizia consolidato nel tempo che lo porter\u00e0 a firmare tutte le colonne sonore dei film del regista Claudio Fragasso, fino all'ultimo del 2016, \"La grande rabbia\". Nel 2008 ottiene una nomination ai David di Donatello per la miglior canzone, sempre con un film di Claudio Fragasso con \"Milano Palermo - Il ritorno\" oltre a firmare anche le due miniserie per Mediaset \"Operazione Odissea\" (1999), \"Blindati\" (2000), e il film TV, per Mediaset \"La banda\" (2001).\nSempre molto attivo per la televisione, Donaggio \u00e8 tornato all'horror statunitense con il brillante \"Il figlio di Chucky\", in cui cita con ironia gli stilemi musicali resi celebri in \"Carrie\" e \"Horror Puppet\". Tra i suoi lavori pi\u00f9 recenti, quelli per i film di Sergio Rubini e soprattutto \"La terra\" e \"Colpo d'occhio\". Negli ultimi anni c'\u00e8 stata una grande collaborazione tra Pino Donaggio e Rai Fiction; Donaggio \u00e8 quindi l'autore delle musiche di molte fiction italiane, tra cui quelle della serie \"Don Matteo\". Nel 2013 compone la colonna sonora del film \"\" diretto da Mark Hartley, remake del film \"Patrick\" del 1978. L'11 febbraio 2015 \u00e8 ospite durante la seconda serata del 65\u00ba Festival di Sanremo condotto da Carlo Conti ricevendo il \"Premio alla Carriera Festival di Sanremo\". Nel febbraio 2018 viene scelto come presidente della giuria di esperti per il 68\u00ba Festival di Sanremo dal direttore artistico Claudio Baglioni.. Da giugno 2018 \u00e8 al lavoro come autore del nuovo album di Massimo Ranieri che uscir\u00e0 nella primavera del 2019, con la produzione di Mauro Pagani.\nNel 2019 gli viene assegnato il Premio Tenco alla carriera.\nDopo un po' di tempo lontano dalle scene, nel 9 novembre 2021 \u00e8 ospite di Serena Bortone a Oggi \u00e8 un altro giorno, facendosi intervistare tra carriera e vita privata. Inoltre dopo tantissimi anni dall'ultima volta, torna a cantare Io che non vivo, grande celebre successo che lo fece arrivare all'apice della popolarit\u00e0."}
{"id": "101212", "revid": "1543377", "url": "https://it.wikipedia.org/wiki?curid=101212", "title": "Angel Sanctuary", "text": " \u00e8 un manga scritto e disegnato da Kaori Yuki dal 1994 al 2000, da cui nel 2000 \u00e8 stato tratto anche un OAV di tre episodi diretto da Kiyoko Sayama.\nTrama.\nTokyo, luglio 1999. Setsuna Mudo \u00e8 un adolescente dotato di strani poteri. Il ragazzo \u00e8 anche segretamente innamorato della sorella minore, Sara, che vede solo ogni tanto a causa della separazione dei genitori, ma tiene nascosti i propri sentimenti, non volendo far soffrire Sara. Tutto questo \u00e8 comunque causa di grande sofferenza per Setsuna, che \u00e8 molto solitario e sembra avere soltanto un amico, il suo \"senpai\" Sakuya Kira, un ragazzo estremamente ambiguo.\nUn giorno, Setsuna viene avvicinato da due bizzarri personaggi, Cry e Arakune, rispettivamente un'impulsiva ragazzina maschiaccio e un transessuale travestito. I due sostengono di essere demoni venuti dall'Inferno e che Setsuna sia in realt\u00e0 la reincarnazione di un angelo donna di nome Alexiel. Quest'ultima, ribellatasi a Dio senza alcun apparente motivo millenni prima, \u00e8 stata condannata ad un ciclo di reincarnazioni sulla Terra. Ogni incarnazione di Alexiel segue la linea di un tragico destino: un amore impossibile e una tragica e prematura morte. Setsuna, ovviamente, non crede ad una sola parola, ma una serie di strani eventi gli far\u00e0 ben presto cambiare idea.\nNel frattempo, un cherubino di nome Catan si aggira a Tokyo distribuendo ad alcune persone con poteri di sensitivi un misterioso dischetto, \"Angel Sanctuary\". Tra questi c'\u00e8 anche Ruri Saiki, un'amica di Sara. \"Angel Sanctuary\" serve in realt\u00e0 a raccogliere l'energia di queste persone; l'energia cos\u00ec accumulata viene usata da Catan per liberare l'angelo Rosiel, gemello di Alexiel, imprigionato da quest'ultima. Rosiel, prima della sua caduta, era l'angelo pi\u00f9 potente del Paradiso e comandava le schiere celesti per mandato divino; con la sua scomparsa, tuttavia, i cieli sono caduti nel caos e nell'anarchia e Catan ha liberato Rosiel perch\u00e9 ristabilisca l'ordine.\nRosiel, che ha incontrato per caso Setsuna, riconosce nel ragazzo la gemella Alexiel, da cui pare ossessionato, e ordina a Catan di risvegliarne la coscienza. Catan obbedisce, ma i suoi tentativi hanno come unico risultato quello di provocare morte e distruzione. Rosiel, che si rivela folle e pericoloso, non esita ad uccidere molte persone pur di ottenere quello che vuole: tra le sue vittime, Ruri, l'amica di Sara, e Yue Kato, compagno di scuola tossicodipendente di Setsuna.\nSetsuna, nel frattempo, trova il coraggio di dichiararsi a Sara e si scopre ricambiato; Sara, tuttavia, viene ben presto uccisa da un angelo al servizio di Rosiel. Setsuna, furioso, risveglia i poteri di Alexiel e rade al suolo buona parte di Tokyo; viene per\u00f2 fermato da Adam Kadamon, un misterioso angelo con sei ali che gli propone un patto: lui aiuter\u00e0 Setsuna a recuperare l'anima di Sara e Setsuna, in cambio, andr\u00e0 in Paradiso per salvare Adam Kadamon, misteriosamente imprigionato da una forza superiore. L'angelo svela anche a Setsuna che il \"senpai\" Kira \u00e8 in realt\u00e0 uno spirito maligno che prima risiedeva nella spada di Alexiel, Nanatsusaya; questa spada \u00e8 racchiusa in un pendente donato a Setsuna dallo stesso Kira. Adam Kadamon avvisa Setsuna di eliminare Kira, ma il ragazzo rifiuta; accetta per\u00f2 la proposta di Adam Kadamon e parte per l'aldil\u00e0 alla ricerca di Sara.\nIl viaggio di Setsuna porter\u00e0 il ragazzo dapprima nell\"'Hades\", una sorta di limbo dove incontra anche l'angelo Uriel (autore della condanna di Alexiel) e l'anima di Yue Kato, con cui stringer\u00e0 una bizzarra amicizia. Qui scopre che l'anima di Sara \u00e8 stata portata in Paradiso da Zafkiel, il capo degli angeli della schiera dei Troni, gi\u00e0 incontrato da Setsuna sulla Terra sotto mentite spoglie. Setsuna, poi, visita l'Inferno, dove vivono Cry e Arakune; il ragazzo, nel frattempo, ha perduto il proprio vero corpo, ucciso per sbaglio da un demone, e ora si trova in quello di Alexiel. Cry, che nel frattempo si \u00e8 resa conto di amare Setsuna, fa un pericolosissimo patto con un potente demone di nome Belial (detto \"Cappellaio Matto\") per riavere il corpo del ragazzo; Setsuna, con l'aiuto di Arakune e di altri demoni, riesce a fermarla appena in tempo.\nSara, nel frattempo, si risveglia in Paradiso nei panni di un angelo di nome Djibril (ossia l'arcangelo Gabriele), angelo elementale dell'Acqua e capo dei Cherubini. La ragazza fa anche la conoscenza degli angeli Raphael e Michael, rispettivamente gli angeli dell'Aria e del Fuoco. Grazie a loro e dopo molte peripezie, Sara recupera la propria vera identit\u00e0: lei \u00e8 davvero Djibril, ma era stata costretta in forma umana dal perfido Sevoftarta, un misterioso e subdolo angelo che ha approfittato del clima di anarchia in Paradiso per prendere il potere. Nella sua esistenza da angelo, infatti, Djibril aveva sempre osteggiato Sevoftarta ed era anche la principale consigliera del vero re degli angeli, Metatron, in verit\u00e0 un innocuo bambino che ora \u00e8 manipolato da Sevoftarta. Rosiel, ad ogni modo, ritorna in Paradiso e scalza sia Sevoftarta che Metatron.\nSetsuna, riottenuto il proprio corpo, prende contatto con Zafkiel e si reca in Paradiso, dove assume il comando della resistenza che Zafkiel ha creato per contrastare la tirannia di Sevoftarta. Ma Setsuna, che pensa soltanto a Sara, si comporta da irresponsabile e provoca involontariamente la cattura e l'uccisione di Zafkiel; proprio questo, tuttavia, servir\u00e0 a farlo maturare (lo stesso Zafkiel, in punto di morte, gli sveler\u00e0 che era proprio cos\u00ec che dovevano andare le cose). Il ragazzo, finalmente conscio dell'importanza che ha in quanto \u201cSalvatore\u201d (come lo chiamano gli angeli), inizia cos\u00ec una feroce guerra prima contro Sevoftarta, che ha scoperto essere il responsabile della prigionia di Sara, e poi contro Rosiel; nel corso della sua lotta trover\u00e0 numerosi alleati, fra cui Rasiel (un giovane angelo molto legato a Zafkiel), il demone Belial, Uriel, Raphael e Michael. Per bocca di quest'ultimo Setsuna scoprir\u00e0 che lo spirito maligno che abita il corpo di Kira \u00e8 in verit\u00e0 l'anima di Lucifero; Kira sar\u00e0 poi catturato da Rosiel e cadr\u00e0 apparentemente sotto il suo controllo, recuperando tutto il proprio potere e diventando il pi\u00f9 pericoloso nemico di Setsuna.\nIl protagonista dovr\u00e0 anche vedersela con Sandalphon, potentissimo e malvagio gemello incorporeo di Metatron. Sandalphon era stato creato molti anni addietro da Sevoftarta, all'epoca un angelo donna di nome Laila. Quest'ultima, profondamente segnata da una violenza, aveva deciso di servirsi del potere di Sandalphon per purificare e cambiare il mondo e aveva assunto cos\u00ec l'identit\u00e0 di Sevoftarta; Sandalphon, nel corpo di Metatron, tenta di ingravidarla per potersi incarnare nel bambino che ne nascer\u00e0, ma Sevoftarta, resa folle, preferisce togliersi la vita. Sandalphon tenta allora di usare Sara, ma fallisce a causa dell'interferenza di Metatron, il cui vero ruolo \u00e8 proprio di porre freno alla follia del crudele gemello; la mente di Sandalphon, comunque, riesce lo stesso a possedere Sara, ma alla fine la ragazza riuscir\u00e0 a liberarsene grazie alla propria forza di volont\u00e0.\nRosiel, nel frattempo, sta subendo una misteriosa regressione sia mentale che fisica e progetta di porvi rimedio impossessandosi del potere di Dio. Setsuna lo insegue fino al piano pi\u00f9 elevato del Paradiso, arrivando al cospetto di Dio e qui scopre un'agghiacciante verit\u00e0: Dio \u00e8 in verit\u00e0 un essere malvagio e senz'anima con le sembianze di un gigantesco computer. Egli, giudicata fallita la Creazione, aveva deciso di distruggerla per mezzo di Rosiel (spiegando la sua progressiva follia). Adam Kadamon e Alexiel avevano entrambi cercato di impedirlo ed erano stati tutti e due puniti per questo; anche Lucifero, che in verit\u00e0 aveva solo finto di essere controllato da Rosiel per arrivare a Dio, \u00e8 vittima consapevole del piano del Creatore e trama da sempre per eliminarlo. Rosiel impazzisce definitivamente dopo aver ucciso, su istigazione di Dio, il povero Catan; Setsuna riesce a farlo rinsavire, per poi ucciderlo per liberarlo dal controllo del Creatore. Prima di spirare, Rosiel dona il suo potere a Setsuna e grazie al sacrificio dell'odiato nemico, di Lucifero e di Adam Kadamon, Setsuna riesce a sconfiggere Dio e a sigillarne la coscienza (permettendo cos\u00ec il perdurare del Creato, che avrebbe cessato di esistere in caso di morte definitiva del Creatore).\nSetsuna e Sara, entrambi rimasti senza poteri e quindi umani a tutti gli effetti, ritornano sulla Terra, ripristinata dal potere di Adam Kadamon, dove finalmente potranno vivere liberi e felici.\nMedia.\nManga.\nIl manga, scritto e disegnato da Kaori Yuki, \u00e8 stato serializzato dal 5 luglio 1994 al 20 ottobre 2000 sulla rivista \"Hana to yume\" edita Hakusensha. I vari capitoli sono stati poi raccolti in venti volumi \"tank\u014dbon\" pubblicati dal 25 febbraio 1995 al febbraio 2001.\nL'edizione italiana \u00e8 stata pubblicata da Panini Comics sotto l'etichetta Planet Manga sulla testata \"Planet Top\" da febbraio 2001 a marzo 2003. La versione italiana presenta ventisei volumi, divenuti venti nella ristampa \"Gold\".\nIn altre nazioni \u00e8 stato pubblicato da: Carlsen Comics in Germania; Viz Communications in Nord America; Editions Tonkam in Francia; e Panini Comics in Brasile.\nDrama CD.\nDalla serie sono stati pubblicati un totale di quindici drama CD, divisi in sei archi narrativi. Il primo, \"Assiah\", \u00e8 stato pubblicato da Bandai Music Entertainment in quattro parti tra il 21 dicembre 1998 e il 21 marzo 1999. Presentavano la musica composta da Kuroyurishimai mentre una colonna sonora dedicata \u00e8 stata distribuita il 20 aprile 1999. Prhythm ha successivamente ripubblicato l'arco di \"Assiah\" dal 17 marzo al 21 aprile 2004, con la colonna sonora pubblicata nello stesso giorno all'interno dell'ultimo CD.\nI restanti drama CD sono stati distribuiti da Lantis. L'arco di \"Hades\", composto da tre parti, \u00e8 stato messo in vendita dal 3 agosto al 25 ottobre 2000, mentre i restanti quattro archi sono usciti in due parti: \"Geenna\" \u00e8 uscito il 21 dicembre 2000 e il 24 gennaio 2001, seguito da \"Yetzirah\" il 21 marzo e il 25 aprile 2001 e \"Beri'ah\" il 27 giugno e il 25 luglio 2001. L'arco finale, \"Atziluth\", \u00e8 stato reso disponibile il 29 agosto e il 29 settembre 2001.\nOAV.\nNel 2000 \u00e8 stata prodotta da Bandai Visual una serie OAV composta da 3 episodi della durata di 25 minuti l'uno diretti da Kiyoko Sayama. I produttori della serie sono: Satoshi Kubo, Yoshiyuki Itoh e Katsunori Haruta mentre il direttore artistico \u00e8 Junichiro Nishikawa. Shuichi Shimamura ha lavorato come supervisore e character designer. La colonna sonora \u00e8 stata composta da Hikaru Nanase mentre la direzione musicale \u00e8 stata affidata a Hideyuki Tanaka. La sigla iniziale \u00e8 \"MESSIAH\", mentre quella di chiusura \u00e8 \"Knife of Dreams\", entrambi i brani sono interpretati da Phi. Bandai ha pubblicato i tre episodi singolarmente tra il 25 maggio e il 25 agosto 2000.\nIn Italia \u00e8 stata pubblicata in DVD da Dynamic Italia il 20 giugno 2003 con il titolo \"Angel Sanctuary - Riserva di caccia agli angeli\". In seguito \u00e8 stata trasmessa anche in televisione su La 7 Cartapi\u00f9 nell'ottobre 2008.\nArtbook.\nHakusensha ha pubblicato due artbook di \"Angel Sanctuary\": il primo, \u00e8 stato pubblicato il 25 luglio 1997, mentre il secondo, , \u00e8 uscito il 27 settembre 2000.\nAccoglienza.\nLa serie manga \u00e8 stata ben accolta dai lettori di lingua inglese, con quindici volumi che appaiono nelle liste mensili di ICv2 delle 100 graphic novel pi\u00f9 vendute. Anche la traduzione francese divenne un best seller.\n\"Angel Sanctuary\" ha ricevuto recensioni generalmente favorevoli dalla critica. Un recensore di Manga News lo ha lodato come uno dei classici del manga \"sh\u014djo\" e il pi\u00f9 popolare dei lavori di Yuki. Jason Thompson lo ha descritto nell'enciclopedia \"\" come \"L'archetipo del manga gotico degli anni '90\". I disegni di Yuki hanno ricevuto elogi per essere molto dettagliati, venendo definiti: \"mozzafiato\", \"coinvolgenti\", e \"belli\", sebbene un recensore li abbia definiti \"sovraffollati\" e abbia avuto difficolt\u00e0 a distinguere i personaggi maschili da quelli femminili. Mentre scriveva che le illustrazioni potevano essere migliorate in alcuni casi, in particolare per quanto riguarda alcuni posizionamenti degli occhi dei personaggi, dove avrebbe potuto utilizzare un posizionamento migliore, Rika Takahashi della rivista \"Ex\" ha osservato che la qualit\u00e0 complessiva si \u00e8 classificata tra le migliori del genere horror o occulto. I critici generalmente hanno apprezzato la trama reputandola: \"densa\", intrigante, con della suspense, complessa e veloce. Liann Cooper di Anime News Network ha commentato che la storia di \"Angel Sanctuary\" \u00e8 stata scritta bene, nonostante l'inclusione di alcune scene scioccanti, con un numero sufficiente di colpi di scena per attirare l'attenzione del lettore rimanendo concentrato sulla narrazione principale. Thompson ha scritto che la trama era difficile da seguire a causa dell'impaginazione delle pagine, dell'ampio cast di personaggi androgini e della densa costruzione del mondo. Un altro recensore ha trovato la trama \"confusa\" a volte e ha pensato che la serie presentasse dei temi sulle questioni di genere e l'incesto che potevano scoraggiare alcuni lettori ad iniziare l'opera. L'artbook tie-in ha ricevuto recensioni altrettanto positive per i disegni di Yuki.\nL'OAV, al contrario, ha generalmente ricevuto recensioni pi\u00f9 contrastanti. Ad alcuni \u00e8 piaciuto come prologo o introduzione agli eventi del manga, mentre altri sono stati scoraggiati dall'incesto del fratello. I critici hanno generalmente apprezzato le animazioni, sebbene un recensore non fosse d'accordo, scrivendo che l'anime ignorava i disegni dei personaggi \"delicati\" del manga a favore di opere d'arte che non erano \"niente di speciale\". Il doppiaggio inglese, invece ha avuto delle recensioni negative, tanto che un recensore ha notato alcuni problemi tecnici con la sincronizzazione dell'audio."}
{"id": "101213", "revid": "466539", "url": "https://it.wikipedia.org/wiki?curid=101213", "title": "Paul Anka", "text": "Considerato uno dei cantanti e compositori di maggior successo del XX secolo ed una leggenda della musica, ha scritto alcune delle canzoni pi\u00f9 celebri e rappresentative degli anni '50 e '60 come ad esempio \"Diana\", \"Lonely Boy,\" \"Put your Head on My Shoulder,\" \"Puppy Love, You Are My Destiny, Crazy Love\", \"My Home Town\" continuando una carriera di successo anche nei decenni successivi grazie alla composizione ed interpretazione di \"hit\" quali \"(You're) Having My Baby, I Don't Like to Sleep Alone, Times of Your Life,\" la versione inglese di \"My Way\" composta per Frank Sinatra, \"She's a Lady\" interpretata soprattutto da Tom Jones e \"This Is It\" scritta insieme a Michael Jackson. Tra gli altri artisti che hanno interpretato le canzoni di Anka figurano Elvis Presley, Barbra Streisand, Connie Francis, Mitch Miller, Buddy Holly, The Doobie Brothers, Linda Ronstadt, The Sex Pistols, Nina Simone, Gypsy Kings e Robbie Williams. Persino il celebre compositore italiano Giorgio Moroder, tre volte Premio Oscar, ha dichiarato di essersi convinto a fare il musicista dopo aver ascoltato il \"tormentone\" del 1957 \"Diana\"\".\"\nNel corso della sua lunghissima carriera, che dura ormai da sessant'anni, Paul Anka ha venduto oltre 10 milioni di album e 60 milioni di copie in tutto il mondo (di cui 20 milioni soltanto col singolo \"Diana\"), ha scritto circa 900 canzoni che sono state interpretate pi\u00f9 di 150 milioni di volte; tutto questo lo rende uno degli artisti canadesi pi\u00f9 famosi e celebrati di sempre.\nCarriera.\nNato da Andy e Camelia Tannis, coppia di origine libanese della comunit\u00e0 cattolica maronita, fu accolto nel coro della Chiesa ortodossa di Sant'Elia Antiochiano di Ottawa dove studi\u00f2 teoria musicale; in seguito studi\u00f2 alla \"Fisher Park High School\" di Ottawa ed entr\u00f2 a far parte del trio doo-wop studentesco \"Bobby Soxers\". Dopo aver registrato il suo primo singolo, \"I Confess\", all'et\u00e0 di 14 anni, divenne famoso a soli sedici anni nel 1957 con \"Diana\", canzone scritta per un amore non ricambiato (la baby sitter di famiglia, di qualche anno pi\u00f9 grande di lui). \nLa canzone divenne immediatamente un successo mondiale. \nA \"Diana\" seguirono altri successi come \"You Are My Destiny\", \" Lonely boy\" che raggiunse la prima posizione nella Billboard Hot 100 per quattro settimane, la seconda in Olanda, l'ottava in Germania e la nona in Norvegia, \"Put Your Head On My Shoulder\" e \"Puppy Love\".\nParte rilevante nella carriera di Paul fu il profondo rapporto di stima e amicizia che lo legava al compositore e direttore d'orchestra Don Costa (padre della cantante Nikka Costa), il quale arrangi\u00f2 in modo magistrale diverse composizioni di Paul Anka. In Italia, oltre ad avere successo con le versioni italiane dei suoi brani pi\u00f9 conosciuti, ebbe anche l'opportunit\u00e0 d'interpretare brani inediti di autori italiani, con i quali entr\u00f2 pi\u00f9 volte in classifica: il pi\u00f9 celebre di questi fu \"Ogni volta\", presentato al Festival di Sanremo 1964. Nel 1962 partecip\u00f2 al film di guerra \"Il giorno pi\u00f9 lungo\".\nPoi, al Festival di Sanremo 1968 cant\u00f2 \"La farfalla impazzita (in coppia con Johnny Dorelli)\", canzone composta da Lucio Battisti. Dopo qualche anno, Anka interruppe la produzione di brani in italiano, ma la sua carriera all'estero prosegu\u00ec senza sosta, anche come produttore e autore. Da questo punto di vista il suo successo pi\u00f9 significativo fu l'adattamento in lingua inglese della canzone \"Comme d'habitude\", gi\u00e0 nota in Francia nell'interpretazione di Claude Fran\u00e7ois, che in inglese divenne \"My Way\". La sua versione venne incisa nel 1968 da Frank Sinatra e fu un successo planetario. L'anno successivo anche Paul Anka incise la canzone e negli anni il brano \u00e8 stato rivisitato da numerosi artisti, quali Mireille Mathieu, Nina Simone, Elvis Presley, Sid Vicious, Nina Hagen e dai Gipsy Kings.\nNel 1974 il singolo \"(You're) Having My Baby\" con Odia Coates rimase al primo posto nella Billboard Hot 100 per tre settimane. Nel 1983 scrisse, assieme a Michael Jackson, la canzone \"Love Never Felt So Good\" in cui suonava il piano: tale canzone verr\u00e0 poi pubblicata solo il 13 maggio 2014 all'interno del secondo album postumo di Michael Jackson \"Xscape (deluxe edition)\". Nel 2005 incise \"Rock Swings\", nel quale interpret\u00f2 grandi successi della tradizione rock riarrangiati in chiave swing. Fra i brani \"Jump\" dei Van Halen, \"Smells Like Teen Spirit\" dei Nirvana e Black Hole Sun dei Soundgarden. Nell'agosto del 2007 pubblica, in occasione dei suoi 50 anni di carriera, il Compact disc intitolato \"Classic song - My Way\".\nFilmografia parziale.\nAttore.\nEpisodio della serie Perry Mason (omicidio sull'asfalto). Trasmesso da Rete4 il 19/06/2016 alle ore 12."}
{"id": "101217", "revid": "37401", "url": "https://it.wikipedia.org/wiki?curid=101217", "title": "Sinonimia", "text": "In semantica, la sinonimia (dal greco \"syn\u014dnym\u00eda\", \"comunanza di nome\") indica la relazione che intercorre fra due lessemi, detti \"sinonimi\", che hanno lo stesso significato (ossia che sono scomponibili negli stessi semi). \u00c8 dunque la relazione opposta all'antonimia.\nGeneralit\u00e0.\nIl riconoscimento di sinonimi pu\u00f2 essere guidato dal criterio della sostituibilit\u00e0, ma la sostituibilit\u00e0 assoluta di due parole raramente \u00e8 realizzabile. Da un punto di vista denotativo il referente pu\u00f2 anche essere lo stesso, ma dal punto di vista connotativo c'\u00e8 quasi sempre una variazione di significato, come nel caso dei termini italiani \"babbo\", \"pap\u00e0\", \"padre\", che appartengono a diversi registri e in certi contesti non sono intercambiabili (\"Santo Padre\", \"a babbo morto\").\nAlcuni sinonimi (come gli stessi \"babbo\" e \"pap\u00e0\", ma anche \"acquaio\" e \"lavandino\") sono geosinonimi, cio\u00e8 sinonimi riferibili a diverse variet\u00e0 regionali di lingua.\nLa sinonimia pu\u00f2 dipendere dal cotesto (come nel caso dell'utilizzo delle preposizioni \"tra\" o \"fra\" per evitare sintagmi come \"tra tre ore\" o \"fra fratelli\"), ma pi\u00f9 spesso dipende da cotesto e contesto insieme (come nel caso di \"la Vecchia Signora\", che \u00e8 sinonimo di \"Juventus\" solo in certi testi, particolarmente di giornalismo sportivo, per metonimia).\nTanto in lessicografia quanto in genere nella didattica si fa uso di parafrasi sinonimiche.\nLa sinonimia come figura retorica.\nLa sinonimia \u00e8 anche una figura retorica di ripetizione che consiste nell'esprimere una stessa idea con pi\u00f9 parole di senso affine, che possono essere sinonimi veri e propri oppure tropi."}
{"id": "101218", "revid": "2224456", "url": "https://it.wikipedia.org/wiki?curid=101218", "title": "Batticuore notturno - Ransie la strega", "text": " \u00e8 un manga di Koi Ikeno, edito dalla Sh\u016beisha in Giappone dal 1982 al 1994 e raccolto in 30 \"tank\u014dbon\", seguiti poi nel 2000 dallo speciale che conclude la serie. Nel 1982 il Group TAC ne ha tratto anche un anime televisivo in 34 episodi, diretto da Hiroshi Sasagawa con lo stesso omonimo titolo.\nIn Italia l'anime \u00e8 stato trasmesso negli anni ottanta con il titolo Ransie la strega, mentre il manga \u00e8 stato pubblicato da Star Comics solo a partire dall'ottobre 2002, con il titolo riadattato in \"Batticuore notturno - Ransie la strega\", unendo titolo originale e italiano, con cadenza mensile e rispettando la suddivisione in 30 volumi scelta per l'edizione originale.\nEsiste anche un remake del manga, fatto dalla stessa autrice nel 2002 e pubblicato pure questo in Italia, con il titolo \"Batticuore a mezzanotte - Ransie la strega\".\nTrama.\nI primi 16 volumi del manga, la cui trama corrisponde a quella dell'anime, hanno come protagonista Ransie Lupescu (Ranze Et\u014d), una studentessa delle medie, apparentemente normale, che in realt\u00e0 nasconde un grande segreto: \u00e8 la figlia di un vampiro di nome Boris (Mori), scrittore di dubbio successo, e di una lupa mannara, l'aggressiva Shiira. Tutta la famiglia di Ransie proviene infatti da un universo sconosciuto ai terrestri, chiamato \"Mondo Magico\" (noto in Italia come \"Regno Supremo\" o \"Inferno\"), nel quale vivono appunto mostri e figure fiabesco mitologiche di ogni genere dotate di poteri soprannaturali.\nRansie ha come peculiarit\u00e0 fra le sue doti soprannaturali quella di assumere le sembianze delle vittime di un suo morso, lasciando lo sfortunato in stato incosciente, il tutto fino a quando Ransie non starnutisce riassumendo cos\u00ec il suo aspetto originario e facendo riprendere conoscenza al malcapitato di turno che tende a non ricordarsi di nulla.\nNonostante questo Ransie viene comunque educata come una umana e frequentando come tutti la scuola arriva ad invaghirsi di un compagno di classe, Paul Cavor (Shun Makabe), destando in un primo momento l'ira dei suoi genitori che preferirebbero naturalmente un genero proveniente dal \"Regno Supremo\" e dotato di poteri soprannaturali ed inoltre c'\u00e8 una legge del Regno Supremo che impedisce alle creature magiche (meglio note come creature infernali) di imparentarsi con i comuni mortali, onde mantenere pura la specie. Il suo amore all'inizio non sar\u00e0 ricambiato, poich\u00e9 Paul sembra pi\u00f9 concentrato sul pugilato e gli allenamenti e, come se non bastasse, a metterle i bastoni fra le ruote ci sar\u00e0 pure la \"simpatica\" rivale Lisa (Yoko), innamorata anch'ella del ragazzo, orfana di madre e figlia di un boss della yakuza, omaccione grande e grosso innamorato della madre di Paul.\u00c8 invece innamorato di Ransie, non ricambiato, il compagno di scuola Donald, il primo della classe.\nLa trama del manga e dell'anime a grandi linee ruota intorno a questo amore arricchendosi via via di nuovi spunti e particolari pi\u00f9 o meno comici, nonch\u00e9 frequenti colpi di scena, tra cui, il pi\u00f9 sconcertante sar\u00e0 la rivelazione che Paul altri non \u00e8 che il fratello di Aron, principe ed erede del \"Mondo Magico\", allontanato alla nascita insieme alla madre e ignaro delle sue origini.\nSeconda parte.\nDal numero 17 fino al 22 inizia la seconda parte della storia, inesistente nella versione animata, in cui viene approfondito il personaggio di Narumi Ichihashi -amica d'infanzia di Ronnie Lupescu (Rinze Et\u014d), il fratellino di Ransie- che ottiene casualmente il potere di dar vita a qualsiasi cosa attraverso il bacio.\nNella terza ed ultima parte (dal numero 23 al 30), al centro della narrazione vi sono invece le vicende amorose di Aira Makabe, la secondogenita di Ransie, dotata anch'essa di poteri magici molto misteriosi. Sullo sfondo sar\u00e0 inoltre raccontato il tormentato rapporto d'amore tra Taku (fratello maggiore della protagonista) e la principessa Coco (figlia del nuovo re del \"Mondo Magico\", Aron, salito al trono dopo la morte del padre). A questi ultimi otto volumi segue il volume speciale conclusivo \"Hoshi no yukue\" (\"Nei pressi di una stella\").\nPersonaggi.\nPrima serie.\nIn parentesi i nomi dell'adattamento televisivo italiano.\nAnime.\n\u00c8 stato trasmesso dal circuito Euro TV e da diverse TV locali senza censura.\nLe uniche modifiche (che per\u00f2 non hanno snaturato l'anime) hanno riguardato solo gli adattamenti dei nomi propri dei personaggi e il fatto che la famiglia Eto non viene fatta provenire dal \"Mondo Magico\", bens\u00ec esplicitamente dall\"'Inferno\" (talvolta indicato come \"Regno Supremo\") trasformando cos\u00ec anche il \"Grande Re\" direttamente in \"Satana\", facendolo credere proprio il demonio. Un'altra differenza riguarda la professione di Thomas Thompson che nella versione originale \u00e8 un boss della yakuza mentre nella versione italiana \u00e8 un semplice commerciante.\nDoppiaggio.\nIn questa tabella vengono resi noti i doppiatori e i rispettivi personaggi nell'anime. Il doppiaggio italiano \u00e8 del 1983.\nColonna sonora.\nLa colonna sonora originale \u00e8 di Kazuo Otani, lo stesso autore delle musiche della serie \"Occhi di gatto\".\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Batticuore notturno\" si \u00e8 classificata al 66\u00ba posto."}
{"id": "101223", "revid": "33689", "url": "https://it.wikipedia.org/wiki?curid=101223", "title": "Tropo", "text": ""}
{"id": "101240", "revid": "10652", "url": "https://it.wikipedia.org/wiki?curid=101240", "title": "Amanita cesarea", "text": ""}
{"id": "101244", "revid": "729019", "url": "https://it.wikipedia.org/wiki?curid=101244", "title": "Ipercolesterolemia", "text": "Per ipercolesterolemia si intende un eccesso di colesterolo nel sangue (colesterolemia). Poich\u00e9 il colesterolo plasmatico \u00e8 presente in diverse classi di lipoproteine circolanti, di solito viene specificato se si tratta di un aumento del colesterolo plasmatico totale (CT) o del solo colesterolo trasportato dalle lipoproteine a bassa densit\u00e0 (LDL), comunemente definito \"colesterolo cattivo\". L'ipercolesterolemia, soprattutto quella da LDL, rappresenta uno dei maggiori fattori di rischio per le malattie cardiovascolari su base aterosclerotica (cardiopatia ischemica e ictus ischemico).\nColesterolemia.\nIl colesterolo, come tutti i lipidi, non \u00e8 solubile in acqua, per cui il suo trasporto nel sangue viene veicolato da proteine, chiamate apolipoproteine (APO). Il complesso formato dalle apolipoproteine, dal colesterolo, da trigliceridi e da fosfolipidi costituisce le lipoproteine, particelle relativamente voluminose che circolano nel sangue allo scopo di trasportare i grassi verso tutti i tessuti.\nIn condizioni di digiuno (cio\u00e8 quando si effettuano le analisi), il colesterolo presente nel sangue \u00e8 per la maggior parte (60-75%) quello trasportato dalle LDL, per cui il dosaggio del colesterolo plasmatico totale \u00e8 un indice, anche se molto approssimativo, del colesterolo LDL. Tuttavia, poich\u00e9 una buona percentuale di colesterolo \u00e8 trasportato anche da altre lipoproteine (VLDL e HDL), per una pi\u00f9 esatta valutazione della colesterolemia \u00e8 necessario dosare l livelli di colesterolo totale e HDL e calcolare quelli delle LDL. La formula di Friedewald \u00e8 usata per il calcolo del colesterolo LDL (C-LDL), a condizione che la concentrazione plasmatica dei trigliceridi (TG) sia &lt;400\u00a0mg/dl: C-LDL = CT - (TG/5 + C-HDL). Questa modalit\u00e0 permette di distinguere il colesterolo LDL (colesterolo \"cattivo\") da quello HDL (colesterolo \"buono\"). In caso di livelli di trigliceridi &gt;400\u00a0mg/dl \u00e8 preferibile misurare le LDL con metodi diretti.\nLe LDL sono un prodotto del metabolismo delle VLDL di sintesi epatica (entrambe contengono ApoB100) e trasportano il colesterolo dal fegato ai tessuti, dove esso viene utilizzato per una variet\u00e0 di processi; quando per\u00f2 le LDL sono presenti in concentrazioni eccessive, il loro accumulo nella parete arteriosa promuove lo sviluppo dell'aterosclerosi. Al contrario, le HDL sono responsabili del \"trasporto inverso\" del colesterolo, cio\u00e8 rimuovono il colesterolo in eccesso dai tessuti e lo trasportano al fegato. Di qui viene eliminato nel lume intestinale in parte come sali biliari e in parte come colesterolo libero. Le HDL svolgono quindi una funzione protettiva sullo sviluppo delle malattie cardiovascolari. Un eccesso di colesterolo HDL \u00e8 pertanto un fattore favorevole.\nLa misurazione della concentrazione plasmatica di ApoB100 fornisce l'indicazione del numero di particelle VLDL e LDL circolanti.\nIn fase post-prandiale, nel sangue prevale invece il colesterolo trasportato dalle lipoproteine di origine intestinale (chilomicroni), che contengono ApoB48. Il loro dosaggio viene effettuato soltanto in situazioni particolari.\nValori ottimali di colesterolemia.\nLa soglia per diagnosticare l'ipercolesterolemia \u00e8 posta a 240\u00a0mg/dl (6.21 mM) a digiuno da 12 ore. La \"Consensus Conference NIH\" (\"National Institutes of Health\") del 1984 aveva infatti definito come ipercolesterolemia una concentrazione plasmatica di colesterolo maggiore di 240\u00a0mg/dl nei soggetti con pi\u00f9 di 40 anni.\nLe evidenze successivamente raccolte hanno tuttavia chiarito che \u00e8 impossibile parlare di valori \"normali\" di colesterolo. Si preferisce invece parlare di valori \"ottimali\" di colesterolo in rapporto al \"rischio cardiovascolare globale\" del singolo soggetto, cio\u00e8 il rischio calcolato tenendo conto dell'insieme dei singoli fattori di rischio presenti.\nAttualmente si ricorre alle carte del rischio cardiovascolare (rischio CV), grazie alle quali \u00e8 possibile risalire ai valori ideali di colesterolemia in base alla percentuale di rischio di sviluppare un evento cardiovascolare in 10 anni. I principali algoritmi utilizzati per la valutazione del rischio CV sono Framingham Risk Score (USA), SCORE (Europa), QRISK (UK), ASSIGN (Scozia) e CUORE (Italia). La presenza di alti livelli di HDL (&gt;60\u00a0mg/dl) costituisce un fattore protettivo, per cui si parla di fattore di rischio negativo e si sottrae una unit\u00e0 al numero dei fattori di rischio del soggetto in esame. I soggetti che hanno un rischio del 20% o superiore sono considerati equivalenti ai soggetti con cardiopatia ischemica, per i quali \u00e8 consigliata una colesterolemia di 100\u00a0mg/dl di LDL o meno e preferibilmente di 70\u00a0mg/dl o meno.\nNell'ambito del \"Framingham Heart Study\" sono state elaborate tabelle di calcolo del rischio CV a lungo termine (30 anni).\nLe linee guida \"National Cholesterol Education Program\" (NCEP) \"Adult Treatment Panel III\" (ATP III) del 2001-2004 hanno indicato come \"target\" i seguenti valori di colesterolo LDL:\nNel 2013 un comitato di esperti dell\"'American College of Cardiology/ American Heart Association\" (ACC/AHA) ha redatto delle nuove linee guida che si discostano nettamente da quelle ATP, in quanto indicano 4 categorie di soggetti per i quali \u00e8 necessario iniziare il trattamento farmacologico senza per\u00f2 fissare i valori \"target\" di LDL della terapia: pregressa malattia CV, diabete, soggetti con LDL &gt;190 mg/dl, soggetti con rischio a 10 anni &gt;7,5%.\nNel 2014 sono state pubblicate le linee guida del \"National Institute for Health and Care Excellence\" (NICE) che utilizzano le tabelle di rischio QRISK2.\nNel 2019 sono state elaborate le linee guida europee \"European Society of Cardiology/European Atherosclerosis Society\" (ESC/EAS) che impiegano le tabelle di rischio \"Systemic Coronary Risk Estimation\" (SCORE).\nLe linee guida ESC/EAS 2019 stabiliscono i seguenti \"target\" per le LDL:\nEpidemiologia.\nL\u2019\"Osservatorio Epidemiologico Cardiovascolare\"/\"Health Examination Survey\" (OEC/HES) \u00e8 stata una vasta indagine epidemiologica condotta nel 2008-2012 in 23 comuni italiani di tutte le regioni. In totale sono stati esaminati oltre 9000 individui di et\u00e0 tra 25 e 79 anni. Nei soggetti tra i 34 e 75 anni la prevalenza di ipercolesterolemia (\u2265240\u00a0mg/dl) \u00e8 stata del 34% negli uomini e del 36% nelle donne. Nella fascia di et\u00e0 35-69 anni, sono risultati a rischio elevato (\u22655% SCORE, \u226520% CUORE) l\u20198.5% degli uomini e l\u20191.1% delle donne.\nDieta e colesterolo.\nI principali componenti della dieta che innalzano i livelli plasmatici delle LDL sono gli acidi grassi saturi, gli acidi grassi trans-monoinsaturi e, in minor misura, il colesterolo; i componenti che abbassano le LDL comprendono gli acidi grassi polinsaturi e, in minor grado, le fibre e le proteine della soia. Gli acidi grassi monoinsaturi, quale l'acido oleico, hanno un effetto neutro sulla colesterolemia.\nL'effetto dei grassi saturi sul metabolismo delle LDL sembra legato principalmente alla riduzione del numero dei recettori per le LDL.\nI grassi saturi sono particolarmente abbondanti nella carne, nel latte e derivati, nelle uova. Al contrario i grassi polinsaturi, ricchi di doppi legami, contenuti negli oli vegetali e nel pesce, svolgono un ruolo protettivo nei confronti dell'ipercolesterolemia; fa eccezione l'olio d'oliva, poich\u00e9 l'acido oleico contiene un solo doppio legame.\nGli acidi grassi polinsaturi omega-3, contenuti nell'olio di pesce, oltre a ridurre la colesterolemia abbassano il rischio cardiovascolare attraverso molteplici azioni.\nL'eccesso di carboidrati nella dieta, specialmente quelli ad alto indice glicemico, provoca l'aumento del colesterolo attraverso una serie complessa di meccanismi.\nNelle ricerche sui rapporti tra dieta e cardiopatia ischemica, \"l'ipotesi del colesterolo\" ha dominato per decenni: il colesterolo della dieta \u00e8 stato considerato il principale responsabile della colesterolemia. Negli anni cinquanta, tuttavia, gli studi sul metabolismo di Groen nei Paesi Bassi e di Kinsell, Ahrens e Keys in USA hanno chiarito che gli acidi grassi saturi della dieta erano molto pi\u00f9 importanti nell'innalzare la colesterolemia, specialmente quelli con 12-16 atomi di carbonio. Gli studi controllati sulla dieta, condotti tra il 1970 e il 1991, hanno confermato che il colesterolo totale \u00e8 aumentato in misura maggiore da specifici acidi grassi saturi, piuttosto che dal colesterolo o dai carboidrati e che gli acidi grassi insaturi tendono ad abbassarlo. Questi trials hanno mostrato, inoltre, che tutti gli acidi grassi aumentano le HDL pi\u00f9 dei carboidrati e che l'effetto diminuisce con il grado di insaturazione. Gli acidi grassi trans-monoinsaturi possono aumentare il colesterolo plasmatico e diminuire le HDL. Gli acidi grassi trans-monoinsaturi sono il prodotto della saturazione industriale degli acidi grassi polinsaturi nel processo di produzione della margarina.\nGli studi clinici, disegnati con lo scopo di valutare gli effetti del colesterolo della dieta sulla colesterolemia, hanno rilevato che esiste un rapporto positivo tra contenuto in colesterolo della dieta e aumento della colesterolemia. Una recente meta-analisi di questi trials (McNamara, 2000), comprendente 167 studi dal 1960 al 1999 per complessivi 3519 individui, ha stabilito che per ogni 100\u00a0mg di colesterolo dietetico giornaliero si verifica un aumento medio di 2,2\u00a0mg/dl di TC, di 1,9\u00a0mg/dl di LDL e di 0,4\u00a0mg/dl di HDL, ci\u00f2 implica un aumento del rapporto LDL/HDL di 0,01 unit\u00e0. Soltanto quando l'introito di colesterolo diviene particolarmente elevato (oltre 1200\u00a0mg giornalieri), l'incremento della colesterolemia rallenta progressivamente, probabilmente come conseguenza della progressiva saturazione dei meccanismi di assorbimento intestinale. Inoltre n\u00e9 il contenuto in grassi della dieta n\u00e9 il tipo di grassi assunti sembrano influenzare l'aumento della colesterolemia per ogni 100\u00a0mg di colesterolo della dieta. Risultati simili ha prodotto la meta-analisi di Weggemans (2001) nella quale il rapporto TC/HDL \u00e8 aumentato di 0,04 unit\u00e0 per ogni 100\u00a0mg di colesterolo della dieta.\n\u00c8 stato stimato che il 15-25 % della popolazione ha una risposta esaltata al colesterolo dietetico, mentre la restante parte mostra una risposta attenuata, con una differenza tra i due gruppi di circa il 300%. L'efficienza dei meccanismi di feedback, che regolano il metabolismo del colesterolo, \u00e8 probabilmente la responsabile delle variazioni individuali delle risposte al colesterolo dietetico.\nColesterolemia e rischio cardiovascolare.\nStudi epidemiologici.\nL'identificazione della colesterolemia quale fattore di rischio cardiovascolare (cio\u00e8 un fattore che aumenta la probabilit\u00e0 di sviluppare un evento cardiovascolare) \u00e8 il risultato di una lunga serie di studi epidemiologici che hanno messo in evidenza la correlazione, in soggetti esenti da malattie cardiovascolari al basale, tra colesterolemia ed eventi ischemici cardiovascolari, in primo luogo infarto del miocardio e mortalit\u00e0 cardiovascolare, della quale l'infarto miocardico e l'ictus cerebrale costituiscono le cause pi\u00f9 frequenti.\nDa questi studi \u00e8 anche emerso chiaramente che i vari fattori di rischio esaminati (ipertensione, fumo, diabete, obesit\u00e0, familiarit\u00e0 per cardiopatia ischemica e bassi livelli di HDL) si potenziano a vicenda, per cui tanto pi\u00f9 numerosi sono i fattori di rischio in un singolo individuo, tanto maggiore sar\u00e0 la probabilit\u00e0 di morte per cause cardiovascolari.\nNel 1990 Pekkanen, utilizzando i dati dello studio \"LRCPPS\" (\"Lipid Research Clinics Program Prevalence Study\"), ha definito una curva mortalit\u00e0 per cardiopatia ischemica/colesterolemia per i soggetti con pregressa cardiopatia ischemica. Questa curva presenta una crescita molto pi\u00f9 ripida della mortalit\u00e0 con l'aumentare della colesterolemia, proprio per la presenza, nei soggetti cardiopatici, di fattori di rischio molteplici, che interagiscono sinergicamente.\nIn conclusione, gli studi epidemiologici hanno dimostrato che la colesterolemia totale e, soprattutto, i valori delle LDL e il rapporto LDL/HDL sono importanti fattori di rischio per le malattie cardiovascolari a carattere ischemico; tuttavia gli studi a carattere epidemiologico di per s\u00e9 consentono soltanto di formulare delle ipotesi di probabilit\u00e0, ma non sono in grado di dimostrare un rapporto di causa-effetto, in questo caso tra la colesterolemia e le malattie cardiovascolari.\nA sostegno del ruolo causale della colesterolemia nella patologia cardiovascolare sopravvengono gli studi sperimentali (pur con i limiti del carattere sperimentale) e gli studi clinici. Gli studi sperimentali hanno accertato l'importanza delle LDL nella patogenesi dell'aterosclerosi, mentre gli studi clinici hanno dimostrato che la riduzione della colesterolemia si accompagna effettivamente ad una riduzione degli eventi cardiovascolari ischemici.\nStudi clinici.\nLo scopo degli studi clinici di intervento \u00e8 stato quello di ridurre con dieta o con farmaci la colesterolemia e di valutarne i risultati, confrontando l'incidenza degli eventi ischemici nei soggetti trattati rispetto ai soggetti di controllo trattati con placebo. Si parla di studi di prevenzione primaria quando i soggetti reclutati non presentano, in condizioni basali, segni di malattia (in questo caso cardiovascolare), mentre si definiscono studi di prevenzione secondaria quelli nei quali gli individui in esame sono gi\u00e0 affetti da patologia.\nSebbene la grande maggioranza degli studi abbia dimostrato che la riduzione della colesterolemia si accompagna alla diminuzione degli eventi ischemici cardiaci (fatali e non fatali), fra tutti gli studi condotti prima del 1994 (anno della pubblicazione dello studio \"4 S\", primo grande trial con statine), soltanto in due studi di prevenzione secondaria si era avuta una riduzione significativa della mortalit\u00e0 per cardiopatia ischemica (\"Newcastle Study\", con clofibrato, 1971; \"Stockholm Ischaemic Heart Disease Secondary Prevention Study\", studio in aperto con clofibrato pi\u00f9 acido nicotinico, 1988) e in uno solo si era ridotta in modo significativo la mortalit\u00e0 totale (\"Stockholm Ischaemic Heart Disease Secondary Prevention Study\", 1988). Per una corretta interpretazione dei risultati dei trials clinici, \u00e8 per\u00f2 opportuno considerare che:\nI risultati degli studi clinici condotti con le statine hanno definitivamente dimostrato che la riduzione farmacologica della colesterolemia determina una diminuzione degli eventi ischemici e (nel caso del \"4S\", del \"WOSCOP\" (p=0.051), del \"LIPID\" e dell\"HPS\") un aumento della sopravvivenza rispetto ai soggetti non trattati, confermando cos\u00ec l'importanza della colesterolemia quale fattore di rischio cardiovascolare.\nBasi fisiopatologiche dell'ipercolesterolemia.\nIl colesterolo alimentare (colesterolo esogeno) \u00e8 assorbito dall'intestino ed \u00e8 incorporato, insieme a trigliceridi, fosfolipidi e apolipoproteine (principalmente APOB 48) nei chilomicroni formati dalle cellule epiteliali della mucosa intestinale (enterociti). La quantit\u00e0 giornaliera massima di colesterolo assorbibile \u00e8 circa 500\u00a0mg/die. Dopo che i chilomicroni hanno rilasciato i loro trigliceridi al tessuto adiposo, per azione della lipoproteinlipasi endoteliale, le particelle rimanenti si staccano dalla superficie endoteliale e trasportano il colesterolo esogeno al fegato.\nNel fegato una parte del colesterolo esogeno \u00e8 eliminata nella bile, sia come acidi biliari che come colesterolo libero. La quantit\u00e0 di colesterolo convertita in sali biliari (normalmente circa 200\u2013400\u00a0mg/die) \u00e8 regolata dalla quantit\u00e0 di sali biliari che sono riassorbiti dall'intestino e ritornano al fegato (circolazione entero-epatica degli acidi biliari).\nUna parte maggiore del colesterolo esogeno \u00e8 invece incorporata, insieme al colesterolo sintetizzato nel fegato (colesterolo endogeno), nelle VLDL (\"very low density lipoproteins\" o lipoproteine a densit\u00e0 molto bassa). Le VLDL contengono anche trigliceridi, fosfolipidi e apolipoproteine (principalmente APOB 100).\nL'entit\u00e0 della biosintesi epatica di colesterolo endogeno \u00e8 controllata dalla concentrazione intracellulare di colesterolo, attraverso la regolazione dell'attivit\u00e0 dell'enzima idrossimetilglutaril-CoA reduttasi (HMGCoA-reduttasi), che converte l'idrossimetilglutaril-CoA in acido mevalonico, precursore del colesterolo. Una concentrazione intracellulare elevata di colesterolo (come si ha in caso di un apporto elevato di colesterolo esogeno) inibisce l'HMGCoA-reduttasi e di conseguenza inibisce anche la sintesi del colesterolo endogeno. In questo modo il fegato tenta di compensare una eccessiva introduzione di colesterolo con gli alimenti, con la riduzione della propria sintesi di colesterolo endogeno, cercando di mantenere costante la colesterolemia. Questa influenza inversa tra colesterolo esogeno e colesterolo endogeno prende il nome di regolazione a \"feedback\" negativo. L'altro meccanismo di compenso \u00e8 rappresentato dalla eliminazione dei sali biliari e del colesterolo nella bile, che aumenta con l'aumentare dell'introito di colesterolo esogeno (meccanismo a \"feedback\" positivo). Questi meccanismi di compenso non sono per\u00f2 totalmente efficienti, per cui ne risulta che la colesterolemia di solito si modifica entro i limiti del 15% in dipendenza dell'apporto dietetico, bench\u00e9 variazioni estreme di questo possano far variare la colesterolemia sino al 30% del valore iniziale.\nUna volta secrete dal fegato, le VLDL subiscono lo stesso catabolismo dei chilomicroni: i trigliceridi sono idrolizzati dalla lipoproteinlipasi endoteliale e vengono liberate le particelle rimanenti o lipoproteine a densit\u00e0 intermedia (IDL). Una parte delle IDL \u00e8 rimossa dagli epatociti per essere catabolizzata, mentre il 50-90% \u00e8 convertito in LDL, per azione della lipasi epatica.\nCome gi\u00e0 visto, le LDL sono le principali lipoproteine deputate al trasporto del colesterolo nel plasma e rappresentano un'importante fonte di colesterolo per i tessuti, in quanto la loro captazione permette alle cellule di utilizzare il colesterolo (dietetico ed epatico) per la sintesi delle membrane cellulari e, per quanto riguarda le ghiandole endocrine, per la sintesi degli ormoni steroidei.\nLa captazione delle LDL da parte delle cellule avviene ad opera di un recettore specifico, presente sulla superficie cellulare, che lega le LDL e le trasporta all'interno della cellula, con un processo chiamato endocitosi recettore-mediata. Il recettore per le LDL (LDL-R) lega le APOB 100. Il 70% delle LDL circolanti \u00e8 rimosso dal fegato, il restante dai tessuti periferici.\nL'innalzamento dei valori plasmatici delle LDL pu\u00f2 determinarsi attraverso due meccanismi fisiopatologici:\nEziologia.\nLe ipercolesterolemie possono essere distinte in primitive o secondarie.\nLe prime non risultano associate ad altre malattie che possono alterare il metabolismo lipidico, mentre le seconde sono causate da altre affezioni in grado di influenzare il metabolismo delle lipoproteine (cirrosi biliare primitiva, epatopatie con stasi biliare, diabete mellito, ipotiroidismo, sindrome nefrosica, uso prolungato di farmaci come i cortisonici e contraccettivi orali).\nLe ipercolesterolemie primitive comprendono: una forma di gran lunga la pi\u00f9 frequente (&gt; 85% delle ipercolesterolemie), la \"ipercolesterolemia poligenica\", e meno frequenti forme familiari, fra le quali la pi\u00f9 comune \u00e8 la \"ipercolesterolemia familiare\".\nIpercolesterolemia poligenica.\nL'ipercolesterolemia poligenica \u00e8 una malattia ad eziologia multifattoriale, causata da fattori ambientali (dieta ad alto contenuto di grassi saturi e inattivit\u00e0 fisica) che agiscono in presenza di fattori genetici predisponenti; i deficit genetici riguardano probabilmente i meccanismi di feedback, ai quali si \u00e8 accennato, compromettendo cos\u00ec la capacit\u00e0 dell'organismo di compensare adeguatamente l'eccesso lipidico della dieta. Quando un eccesso di colesterolo alimentare raggiunge il fegato (attraverso le particelle rimanenti dei chilomicroni), gli elevati livelli di colesterolo intracellulare sopprimono la sintesi dei recettori LDL epatici e la conseguente riduzione della captazione delle LDL circolanti causa l'aumento della colesterolemia.\nLa concentrazione di colesterolo totale \u00e8 di solito compresa tra 240 e 350\u00a0mg/dl.\nIpercolesterolemia familiare.\nL'ipercolesterolemia familiare, \u00e8 conosciuta anche con la denominazione di ipercolesterolemia autosomica dominante di tipo 1 (ADH 1). Si tratta di una malattia a trasmissione autosomico codominante, \u00e8 associata ad una mutazione del gene che codifica il recettore delle LDL, localizzato sul braccio corto del cromosoma 19.\nLa forma eterozigote ha una incidenza di 1 caso ogni 500 individui, mentre la forma omozigote \u00e8 molto pi\u00f9 rara (1 caso ogni milione di individui).\nI livelli plasmatici di colesterolo totale nel sangue sono circa 275\u2013500\u00a0mg/dL negli eterozigoti e &gt;500\u00a0mg/dL negli omozigoti; i livelli dei trigliceridi plasmatici sono normali.\nTerapia dell'ipercolesterolemia.\nDieta.\nLa terapia dell'ipercolesterolemia prevede come intervento iniziale e imprescindibile una dieta a basso contenuto di grassi saturi (&lt;7% delle calorie totali) e in particolare di colesterolo (&lt;200\u00a0mg giornalieri). Solo nel caso in cui la dieta risultasse inefficace ad ottenere una soddisfacente riduzione della colesterolemia (come molto spesso accade) \u00e8 prevista la contemporanea assunzione di farmaci, che debbono essere comunque affiancati alla dieta. Alla dieta deve essere affiancato uno stile di vita adeguato, che, secondo le linee guida dell\"'Adult Treatment Panel\", deve comprendere regolare attivit\u00e0 fisica, interruzione del fumo e riduzione di peso.\nLa dieta \"\"Step I\" prevede una percentuale di calorie derivate dagli acidi grassi totali &lt;30% dell'introito calorico totale, con 8-10% di calorie derivate dai grassi saturi, 10% o meno dai grassi polinsaturi e 15% da quelli monoinsaturi, mentre i carboidrati dovrebbero costituire almeno il 55% delle calorie totali, con preferenza per i carboidrati complessi, e le proteine il 15%. Il colesterolo non dovrebbe superare 300\u00a0mg al giorno. In caso di risultati insoddisfacenti, lo \"Step II\"\" prevede ulteriori restrizioni: colesterolo &lt;200\u00a0mg al giorno, grassi saturi &lt;7% delle calorie totali.\nAnche numerosi composti di derivazione naturale, alcuni classificati come integratori, hanno dimostrato di avere un effetto positivo sul controllo dell'ipercolesterolemia, specie se essa \u00e8 associata ad altre sindromi metaboliche. Tuttavia attualmente per nessuno di essi si sono raggiunti sufficienti evidenze per raccomandarli per il trattamento della patologia. Tra questi ci sono l'inositolo, estratti di riso rosso (fonte di Monacolina K), carciofo e tarassaco, spirulina, omega-3, glucomannano.\nL\"'Adult Treatment Panel\" (ATP) ha messo a punto uno schema di terapia preventiva per la cardiopatia ischemica, basato sui valori della colesterolemia LDL associati al rischio globale di sviluppare CHD. Le attuali linee guida ATP III (2001, aggiornate nel 2004) stabiliscono valori soglia per il colesterolo LDL, al di sopra dei quali \u00e8 opportuno iniziare un trattamento farmacologico, allo scopo di raggiungere i seguenti valori ottimali:\nFarmaci.\nI principali farmaci indicati per il trattamento dell'ipercolesterolemia comprendono: statine, fibrati, resine a scambio ionico, ezetimibe, probucolo, acido nicotinico(per gli altri farmaci vedi voce Colesterolo).\nStatine.\nLe statine sono sicuramente i farmaci pi\u00f9 efficaci nel ridurre i livelli plasmatici di colesterolo LDL, mentre risulta relativamente meno efficace la loro azione sulla riduzione dei trigliceridi e sull'incremento delle HDL. L'entit\u00e0 della riduzione della colesterolemia LDL che pu\u00f2 essere raggiunta con la terapia a base di statine \u00e8 strettamente dosaggio-dipendente e pu\u00f2 raggiungere il 55% di riduzione agli alti dosaggi di atorvastatina e rosuvastatina. Il meccanismo di azione di questi farmaci consiste nella inibizione competitiva dell'enzima regolatore della sintesi del colesterolo (HMGCoA-reduttasi), con azione di gran lunga prevalente a livello epatico (sede della sintesi endogena del colesterolo). L'inibizione dell'enzima causa una riduzione della concentrazione intracellulare di colesterolo; questa riduzione induce un aumento, sulla superficie cellulare, del numero dei recettori per le LDL. Il risultato \u00e8 una maggiore captazione di LDL plasmatiche da parte degli epatociti, che provoca la riduzione della colesterolemia.\nC'\u00e8 anche evidenza che le statine inibiscano in qualche misura la sintesi delle VLDL, riducendo in questo modo la trigliceridemia. Inoltre una gran mole di studi sperimentali suggerisce uno spettro nettamente pi\u00f9 ampio di azioni, che renderebbero ragione degli ottimi risultati ottenuti con questo tipo di terapia nella riduzione della mortalit\u00e0 e degli eventi ischemici, ictus compreso, anche nei soggetti ad alto rischio (come diabetici o ipertesi) con colesterolemia inferiore a 100\u00a0mg/dl. Queste azioni vengono definite come \"effetto pleiotropico delle statine\" e sembrano, almeno in parte, legate alla inibizione della sintesi degli isoprenoidi, anch'essi derivati dall'HMGCoA. Gli isoprenoidi sono utilizzati dalle cellule per la prenilazione delle proteine, che ne consente l'inserimento nella membrana plasmatica. Un'importante conseguenza \u00e8 l'inibizione della isoprenilazione delle \"\"small\" \"GTP-asi\"\" (o piccole proteine G) e della conseguente inibizione dell'enzima NADP-ossidasi, che comporta una minore produzione di ioni superossido (radicali liberi), probabilmente alla base della presunta azione antinfiammatoria delle statine.\nL'insieme di queste azioni avrebbe come effetto la stabilizzazione della placca (per riduzione della sua componente lipidica e infiammatoria) e il miglioramento della funzione endoteliale (per aumento, tra l'altro, della liberazione endoteliale di ossido di azoto). Sebbene studi nell'uomo abbiano attestato l'effetto favorevole delle statine sulla vasodilatazione endotelio-dipendente e sulla placca, si attendono studi che confermino l'importanza clinica di queste azioni.\nGli effetti collaterali pi\u00f9 importanti, anche se occorrenti in una bassa percentuale dei casi (&lt;4%), comprendono l'aumento delle transaminasi (indice di danno epatico), di solito transitorio e comunque reversibile con la sospensione della terapia, e soprattutto l'aumento delle creatinchinasi (CPK), indice di danno muscolare; danno che \u00e8 giunto in alcuni casi fino alla rabdomiolisi e al decesso dei pazienti, come nel caso tristemente famoso della cerivastatina, poi ritirata dal commercio. Per prevenire questi eventi sfavorevoli \u00e8 perci\u00f2 opportuno controllare periodicamente sia le transaminasi che, soprattutto, le CPK.\nDei numerosi studi clinici effettuati con le statine non pu\u00f2 non essere ricordato, per la mole di pazienti reclutati, lo studio \"HPS\" (\"Heart Protection Study\", 2001). In questo trial sono stati esaminati per 5 anni circa 20.000 soggetti ad alto rischio cardiovascolare (diabetici, ipertesi o vasculopatici oppure con pregressa CHD o ictus). La novit\u00e0 principale dello studio \u00e8 forse da identificare nel fatto che per la prima volta venivano reclutati pazienti con valori di LDL pari o inferiori a 115\u00a0mg/dl (circa il 30% dei pazienti), che erano considerati dalle linee guida del momento valori ottimali. Il trattamento con 40\u00a0mg di simvastatina ha permesso di ottenere la riduzione di mortalit\u00e0 totale (-12%), mortalit\u00e0 cardiovascolare (-17%), eventi vascolari maggiori (-24%) e ictus ischemico (-27%), in tutti i soggetti trattati, compresi quelli con colesterolemia \"normale\".\nFra gli studi angiografici si deve segnalare lo studio \"REGRESS\" (\"Regression Growth Evaluation Statin Study\", 1995), che ha attestato un rallentamento della progressione delle lesioni aterosclerotiche coronariche, valutate con angiografia, in 885 uomini con coronaropatia e con colesterolemia totale di 155\u2013310\u00a0mg/dl, trattati per due anni con 40\u00a0mg di pravastatina.\nFibrati.\nI fibrati rappresentano l'altra grande classe di farmaci ipolipidemizzanti, ma la loro efficacia \u00e8 rivolta principalmente sui trigliceridi e, in misura minore, sulle LDL e sulle HDL. L'azione dei fibrati \u00e8 anche rivolta, almeno in parte, alla modulazione dei geni che codificano le lipoproteine. Infatti, i fibrati attivano fattori di trascrizione (fattori che controllano l'attivit\u00e0 dei geni) appartenenti alla superfamiglia dei recettori nucleari degli ormoni, chiamati PPAR (Peroxisome Proliferator-Activated Receptors). I fibrati inibiscono la sintesi e stimolano il catabolismo delle VLDL, con il risultato di una notevole riduzione della trigliceridemia e di una minore diminuzione della colesterolemia. In particolare, attraverso PPAR viene inibita la sintesi dei trigliceridi endogeni, mentre viene stimolata la sintesi della lipoproteinlipasi (l'enzima che catabolizza le VLDL, trasformandole in IDL). L'attivazione di PPAR-alfa media l'azione dei fibrati sulle HDL, in quanto induce la sintesi delle principali apolipoproteine delle HDL (APOA-I e APOA-II). Per la loro azione prevalente sui trigliceridi, i fibrati sono indicati soprattutto per il trattamento delle ipertrigliceridemie isolate e per le forme combinate di ipertrigliceridemia e ipercolesterolemia. La riduzione dei trigliceridi \u00e8 di circa 20-50%, mentre la riduzione delle LDL di solito non va oltre il 25% e l'aumento delle HDL del 10-25%. In studi di prevenzione primaria e secondaria il gemfibrozil ha ridotto gli eventi coronarici.\nResine a scambio ionico.\nLe resine a scambio ionico sono usate meno frequentemente rispetto ai farmaci precedenti e di solito in associazione con questi. Le resine non vengono assorbite dall'intestino, cosicch\u00e9 la loro azione si esplica esclusivamente nel lume intestinale, dove legano i sali biliari e ne riducono drasticamente il riassorbimento. Ci\u00f2 compromette il normale ricircolo entero-epatico dei sali biliari e gli epatociti rispondono a questo deficit aumentando la quantit\u00e0 di colesterolo che viene convertito in acidi bilari; attraverso questo meccanismo si ottiene la riduzione della colesterolemia del 15-30% circa.\nEzetimibe.\nDi pi\u00f9 recente introduzione, l'ezetimibe, farmaco ipolipidemizzante, attivo per via orale, inibitore dell'assorbimento intestinale del colesterolo, primo di una nuova e interessante classe di farmaci. Il suo meccanismo di azione consiste nella inibizione della proteina Niemann-Pick C1-like, che trasporta il colesterolo dal lume intestinale nell'enterocita, modulando in tal modo l'assorbimento del colesterolo biliare e alimentare, nonch\u00e9 dei fitosteroli correlati. L'ezetimibe \u00e8 in commercio solo come associazione precostituita con la simvastatina, ma ha dimostrato benefici clinici anche quando impiegato da solo o in associazione ad altre statine."}
{"id": "101252", "revid": "768068", "url": "https://it.wikipedia.org/wiki?curid=101252", "title": "Melun", "text": "Melun \u00e8 un comune francese di 40.032 abitanti (1\u00ba gennaio 2017) capoluogo del dipartimento di Senna e Marna nella regione dell'\u00cele-de-France.\nGeografia fisica.\nLa citt\u00e0 \u00e8 situata su un'ansa della Senna, 40\u00a0km a sud di Parigi. La Senna divide la citt\u00e0 in tre parti: quella a sud, quella a nord e quella sull'isola fluviale di Saint'Etienne, che si trova proprio al centro dell'ansa e ne segue l'andamento curvo.\nStoria.\nLa citt\u00e0 \u00e8 gi\u00e0 citata nei \"Commentarii de bello Gallico\" di Giulio Cesare, con il nome di \"Melodunum\", come \"oppidum\" dei Galli Senoni costruito su un'isola della Senna.\nComunit\u00e0 ebraica.\nGi\u00e0 dal XII secolo, Melun fu sede di un'importante comunit\u00e0 ebraica. Gli studiosi della scuola talmudica cittadina presero parte alla grande assemblea (\"asefah\") tenuta a Troyes intorno al 1160 sotto la direzione di Rashbam e Rabeinu Tam (\"Kol Bo\", n. 117). Un ebreo di Melun, Vivant, fu incaricato nel 1202 di riscuotere le tasse dei suoi correligionari; un altro, Leo Crossius, ottenne il permesso nel 1204 di vivere allo Ch\u00e2telet di Parigi. Nel dicembre 1230, re Luigi IX, ad un incontro con i baroni tenuto a Melun, promulg\u00f2 i seguenti decreti: (1) d'ora in avanti agli ebrei non sarebbe stato pi\u00f9 permesso di stipulare contratti; (2) gli ebrei stessi sarebbero stati considerati propriet\u00e0 dei baroni nei cui territori essi vivevano; (3) in caso di emigrazione essi avrebbero potuto essere ricondotti con la forza alle loro precedenti abitazioni; (4) i debiti a loro dovuti sarebbero divenuti nulli se non riscossi entro i nove termini legali, e non sarebbero pi\u00f9 stati caricati d'interessi; (5) le ricevute per i loro crediti sarebbero divenute senza valore se non sottoposte ai baroni prima del giorno di Ognissanti.\nGli ebrei occupavano a Melun un quartiere particolare chiamato \"La Iviferie\", che \u00e8 menzionato nei documenti degli anni 1206, 1212 e 1218, conservati negli archivi di Notre Dame di Melun. In un documento datato 5 gennaio 1307 si fa riferimento alla vendita di una casa e un granaio, situati nella strada degli Ebrei, appartenuti all'ebreo Donin e ai suoi nipoti. Un altro documento, dell'anno 1311, riferisce la vendita di una casa situata nella tenuta del \"hopital S. Jean de Hierusalem, rue de la Iviferie, iouxte la maison qu'on appelle l'eschole aux Juifs\" (\"Ospedale di San Giovanni di Gerusalemme, via della Iviferie, accanto all'edificio chiamato scuola degli Ebrei\"). Nella biblioteca di Melun si trova un manoscritto del XIV secolo intitolato \"Breviarium Judaicum\", un \"mahzor\" (in parte inedito), secondo il rito francese, per le festivit\u00e0 di Rosh haShanah e Yom Kippur (descritto in dettaglio da M. Schwab in \"R. E. J.\" xiii. 296-299). Come gli ebrei di altre parti di Francia, quelli di Melun furono obbligati nel 1306 da Filippo il Bello a lasciare la citt\u00e0 senza fare pi\u00f9 ritorno.\nI pi\u00f9 importanti studiosi di Melun furono:"}
{"id": "101302", "revid": "767487", "url": "https://it.wikipedia.org/wiki?curid=101302", "title": "DLH Posse", "text": "I DLH Posse sono un gruppo hip hop italiano, che si esprime sia in lingua italiana che in lingua friulana.\nIl gruppo.\nLa band \u00e8 stata fondata da Passion, Gava e Dj Kappa, MC il primo, il secondo breaker di rinomata fama, campione italiano di Breakdance nel 2004 e apparso nel video di \"Sucker MC's\" dei Run DMC; il terzo deejay abile nel cutting e nello scratching: scelgono come nome Dlh, acronimo di Diffondere L'Hiphop. Oltre a loro si aggiunge presto C-Sal come beatmaker, e il quindicenne Tubet (in seguito noto come Dj Tubet) come Mc. Completano la formazione i breakers Mick e Lolly, il beatmaker NZA e Dj PL. Nel corso degli anni il gruppo si \u00e8 modificato con l'uscita di questi ultimi e di Dj Kappa, e con l'ingresso del beatboxer e breaker Skyl e del breaker Luan, in seguito anche lui uscito dal gruppo.\nStoria del gruppo.\nDa sempre legati alla lingua friulana, esordiscono nel Premi Fri\u00fbl 1996 con Lenghis di vipare, contenuta nella cassetta di esordio Cerce chist, diventando presto una delle pi\u00f9 fresche proposte regionali, e spingendosi in giro per lo stivale, tra il Gusto Dopa Al Sole in Puglia e il Green Age festival a Torino, dove arrivano secondi. A \"Cerce Chist\" seguono due EP, \"Made in friul (part 1 e 2), che accrescono la loro fama locale.\n\u00c8 del 1999 il loro album di esordio \"Hip hop instes\" (in friulano \"hip hop lo stesso\"); il disco assume una qualche rilevanza nazionale con passaggi in Rai e recensioni favorevoli su Rumore, Mucchio Selvaggio ed altri ancora. Nel 2003 esce \"Cronache\", il secondo album, che comprende una serie di remix del primo album e una serie di brani inediti, tra le quali spicca la collaborazione con il gruppo gemello, i bellunesi Atlantide 4et, e dimostrano nuovamente di fare \"hip hop lo stesso\", mescolando cantautorato (con Guido Carrara, gi\u00e0 nei Bande Tzingare), drum'n'bass, reggae (anticipando la futura carriera di Dj Tubet).\nNel 2004 producono un singolo distribuito Warner, \"Cerchio di stelle\", con il featuring di Al Castellana, in occasione della scomparsa degli amici Ciuciu, Alvin, Goran e Ilenia, di ritorno dalla vittoria del campionato italiano di Breakdance, in un incidente stradale. La canzone, mai inclusa in nessun album, resta, insieme a lenghis di vipare, probabilmente il loro pezzo pi\u00f9 popolare.\nIn seguito a problemi di salute dei membri e a progetti paralleli la produzione del terzo album, provvisoriamente intitolato Jeve si arena fino a produrre solamente un EP, Anime Rosse, che avrebbe dovuto dare seguito all'album, mai uscito, e susseguente tour.\nAllo stato attuale i Dlh Posse non sono ufficialmente sciolti, ma hanno di fatto praticamente interrotto la produzione, tra progetti paralleli di Dj Tubet (R.Esistence in Dub e molti altri) e di C-Sal (Madrac, e la costituzione dell'etichetta ReddArmy). Il 27 febbraio 2011, in occasione del cinquecentenario della Zobia Grassa, pubblicherano una antologia dei loro pezzi pi\u00f9 noti al pubblico, intitolata ironicamente \"Reste in p\u00ees\" (intraducibile assonanza tra \"Rest in peace\" e \"Resta in piedi\", in Lingua Friulana).\nIl 15 novembre 2014 Passion e Dj Tubet aprono il Suns Festival della Canzone in lingua minoritaria con una breve sigla al Teatro Palamostre di Udine accompagnati dal gruppo sardo Forefingers Up!. L'evento segna il ritorno su un palco dei due frontman dei DLH Posse dopo una decina di anni d'assenza.\nDiscografia e tematiche.\nNonostante la parabola discontinua, per oltre una decade i Dlh Posse sono stati uno dei gruppi hip hop friulani con maggiore visibilit\u00e0, precorrendo l'attuale uso dei new media e di internet, tra i primi gruppi regionali underground a passare su canali nazionali (Rai Due in TV, con Omar Pedrini, Radio due, featured band nel programma Demo) ed internazionali (specie tra le comunit\u00e0 italoamericane negli stati uniti) e ad avere calcato palchi di rilevanza nazionale, da soli o in apertura a artisti \"mainstream\".\nLegati a filo doppio alla cultura friulana, che hanno sempre vissuto da iconoclasti (insieme ai Madrac sono stati tra i primi gruppi a fare un uso non folkloristico di una lingua che fino ad allora, con poche possibili eccezioni come i Mitili Flk, era stata relegata alla musica tradizionale) e ad un certo tipo di \"political consciousness\" e di attivismo sociale, hanno rappresentato, dai primi ingenui esordi (\"Lenghis di vipare\" \u00e8 una canzone contro le pettegole di paese) fino alle ultime elaborate produzioni, una delle voci pi\u00f9 forti degli anni 90 legati alla nuova cultura friulana e all'entourage di Radio Onde Furlane.\nDiscografia.\nCome \"Amuru Baiardi\" (con gli Atlantide 4et)"}
{"id": "101304", "revid": "1537043", "url": "https://it.wikipedia.org/wiki?curid=101304", "title": "Questura", "text": "La questura, in Italia, \u00e8 un ufficio del dipartimento della pubblica sicurezza con competenza provinciale, alle dipendenze del Ministero dell'interno.\n\u00c8 retta da un questore.\nCompetenze e funzioni.\nIl suo compito primario \u00e8 assicurare il mantenimento dell'ordine pubblico e della sicurezza pubblica nell'ambito della provincia o citt\u00e0 metropolitana. Per il conseguimento di tale fine viene svolta una costante attivit\u00e0 di prevenzione e repressione dei reati.\nEsercita inoltre diverse funzioni amministrative; come ad esempio pratiche relative alla licenza di porto d'armi, rilascio del passaporto e a pratiche riguardanti gli immigrati extracomunitari, emissione di \"Daspo\".\nOrganizzazione.\nLa struttura delle Questure - definita col decreto ministeriale del 16 marzo 1989 - punta all'efficienza e all'operativit\u00e0 del servizio a tutela e difesa del cittadino e prevede due divisioni: la Polizia anticrimine e la Polizia amministrativa e sociale.\nIn ogni provincia d'Italia il vertice dell'amministrazione della pubblica sicurezza \u00e8 il questore al quale \u00e8 affidata la direzione, la responsabilit\u00e0 e il coordinamento tecnico-operativo dei servizi di ordine e sicurezza pubblica oltre che l'impiego delle forze di polizia a sua disposizione. Il Questore esercita anche tutte le attivit\u00e0 proprie della polizia di sicurezza e della polizia amministrativa, che si concretizzano in atti quali ordinanze, diffide, permessi, licenze, autorizzazioni.\nSul territorio, nei piccoli comuni e nei quartieri delle grandi citt\u00e0, i commissariati di pubblica sicurezza costituiscono vere e proprie appendici della Questura, concepiti quali presidi territoriali di polizia per realizzare l'attivit\u00e0 di prevenzione, investigazione e contrasto della criminalit\u00e0, adeguandola alle condizioni della sicurezza in specifiche aree del territorio, e soprattutto per determinare un controllo sempre pi\u00f9 pianificato, armonico ed organizzato."}
{"id": "101307", "revid": "1923", "url": "https://it.wikipedia.org/wiki?curid=101307", "title": "DLH posse", "text": ""}
{"id": "101309", "revid": "4", "url": "https://it.wikipedia.org/wiki?curid=101309", "title": "Sandro Filipepi", "text": ""}
{"id": "101310", "revid": "767487", "url": "https://it.wikipedia.org/wiki?curid=101310", "title": "Make Believe (Weezer)", "text": "Make Believe \u00e8 il quinto album dei Weezer, pubblicato negli Stati Uniti dopo un lungo periodo di lavorazione. L'album segna la rinascita della band dopo la lunga assenza e il momentaneo abbandono del frontman Rivers Cuomo, per continuare i suoi studi di letteratura ad Harvard.\nIl disco.\nL'uscita del singolo \"Beverly Hills\" ha lasciato perplessi gli ascoltatori poich\u00e9 la canzone si presenta come il classico singolo orecchiabile adatto ad un successo commerciale ma di bassa qualit\u00e0 artistica. Ricorda \"Dope Nose\", il singolo dell'album precedente, \"Maladroit\". L'uscita del CD rasserena gli estimatori: i veri Weezer sembrano tornati, le canzoni rispecchiano il loro stile, struggenti quanto basta, e raccontano grandi storie attraverso grandi melodie. La voce di Rivers sembra addirittura migliorata: ha acquistato grandi accenti. Ad eccezione di \"Beverly Hills\", e forse \"We are All on Drugs\", che sembrano quasi imposte dalla casa discografica Geffen per attirare le vendite, \"Make Believe\" raccoglie molti consensi. Stupenda \"Hold Me\", che sembra una delle loro migliori di sempre, \"Perfect Situation\", con dei cori ben studiati e un solo di chitarra mozzafiato, grande melodia e grande voce in \"Peace\", che si contende anche il titolo di miglior canzone di Make Believe, atmosfera da sogno in \"The Other Way\", malinconia in \"\"The Damage in your heart\", emozioni contrastanti in \"Haunt you Every Day\", degna canzone di chiusura.C'e'anche da ricordare, la splendida This Is Such a Pity una canzone ricca di melodia che richiama come stile compositivo ad una canzone dance anni 80,grazie all'utilizzo dei sintetizzatori\nNella versione dell'album pubblicato negli Stati Uniti, c'\u00e8 una frase nascosta nel libretto del CD: \"Nel mezzo del cammin di nostra vita\". In Italia \u00e8 noto che si tratta della prima riga dell'\"Inferno\" di Dante, ma questa, scritta in Italiano, ha suscitato la curiosit\u00e0 dei fan che hanno immediatamente cercato il significato. Rivers sembra essere un appassionato di opere letterarie Italiane. Nel \"Green Album\" si trova la scritta \"Torniamo all'antico e sar\u00e0 un progresso\", di Giuseppe Verdi (notare anche il collegamento Verdi/Green), e in \"Pinkerton\" si trova scritto \"Dovunque al mondo lo Yankee vagabondo si gode e traffica sprezzando i rischi. Affonda l'ancora alla ventura\", pezzo tratto dalla \"Madama Butterfly\" di Puccini, dalla quale inoltre \u00e8 stato preso il nome dell'album (Pinkerton \u00e8 il protagonista maschile della storia) e una linea della canzone \"Butterfly\"\".\n\"Haunt You Every Day\" sembra ispirata ad una novella (l'VIII) di Giovanni Boccaccio.\n\"My Best Friend\" inizialmente doveva far parte della colonna sonora di \"Shrek 2\", ma per disguidi hanno \"lasciato\" il posto ai Counting Crows.\nIn \"Freak me out\" Rivers parla ad un ragno."}
{"id": "101312", "revid": "121869300", "url": "https://it.wikipedia.org/wiki?curid=101312", "title": "Ante litteram", "text": "L'espressione latina \u00abante litteram\u00bb (letteralmente \u00abprima della lettera\u00bb, inteso per\u00f2 come \u00abprima della didascalia\u00bb per indicare la stampa di prova che veniva fatta prima di incidere la didascalia sulla matrice di rame) si usa per definire opere, personaggi, correnti di pensiero, fenomeni storici e movimenti culturali che precedono, e in qualche modo fanno da precursori, eventi pi\u00f9 diffusi e con caratteristiche del tutto simili."}
{"id": "101319", "revid": "7", "url": "https://it.wikipedia.org/wiki?curid=101319", "title": "Smau", "text": ""}
{"id": "101322", "revid": "111325", "url": "https://it.wikipedia.org/wiki?curid=101322", "title": "Batticuore Notturno", "text": ""}
{"id": "101323", "revid": "111325", "url": "https://it.wikipedia.org/wiki?curid=101323", "title": "Ransie la Strega", "text": ""}
{"id": "101325", "revid": "729019", "url": "https://it.wikipedia.org/wiki?curid=101325", "title": "Lockheed U-2", "text": "Il Lockheed U-2 (battezzato \"Dragon Lady\") \u00e8 un aereo statunitense da ricognizione ad alta quota equipaggiato con macchine video e fotocamere, fabbricato dalla Lockheed.\nEssendo un aereo monoposto, il pilota stesso deve verificare il soggetto inquadrato, prima di azionare la fotocamera. Ci\u00f2 avviene tramite uno schermo, che riproduce l'immagine captata dall'obiettivo, lo schermo \u00e8 posto nella parte alta della console di comando del velivolo. Ne esistono anche delle varianti per lo spionaggio elettronico.\nStoria del progetto.\nNei primi anni '50 gli Stati Uniti furono contagiati dalla paura di un'imminente guerra nucleare con l'Unione Sovietica ed i vertici delle forze armate non sapevano se i loro uomini ed i loro mezzi sarebbero stati sufficienti (per numero e per addestramento) a fermare i loro avversari sovietici perch\u00e9 di quello che accadeva al di l\u00e0 della Cortina di ferro non si sapeva nulla. Anche l'infiltrazione di alcune spie si rivel\u00f2 inutile, in quanto tutte le installazioni militari sovietiche erano rigorosamente \"off-limits\". Il generale Curtis LeMay, comandante in capo del SAC, continuava a richiedere nuovi bombardieri, nel timore che i sovietici ne disponessero in maggior numero e di pi\u00f9 moderni e premeva perch\u00e9 gli Stati Uniti attaccassero per primi. Era quindi necessario sbirciare al di l\u00e0 della Cortina di ferro per evitare di sopravvalutare l'avversario o, peggio ancora, di sottovalutarlo ed evitare una seconda Pearl Harbor a causa di una carenza di \"intelligence\".\nFu in questo clima che ebbe origine lo sviluppo del Lockheed U2, dopo che la USAF aveva bandito un concorso per la costruzione di un nuovo ricognitore ad alta quota. Tra i velivoli presi in considerazione ci furono l'X-16, sviluppato dalla Bell, l'M-195, sviluppato dalla Fairchild, ed il RB-57D, sviluppato dalla Martin. Solo successivamente anche la Lockheed present\u00f2 un proprio progetto elaborato da Kelly Johnson, che portava la sigla CL-282. Il progetto di Johnson si basava sul caccia intercettore F-104 opportunamente modificato, del quale fu inizialmente riutilizzato anche il turboreattore, successivamente sostituito da un Pratt &amp; Whitney J75.\nInizialmente ignorato, il progetto di Johnson fu in seguito al centro delle attenzioni della USAF, ma anche da parte di molti membri civili della commissione incaricati di scegliere il migliore tra i progetti presentati, perch\u00e9 era il pi\u00f9 economico e meno rischioso. L'idea di base era semplice: costruire un aereo lento, che quindi consumasse poco per avere il massimo dell'autonomia disponibile ma che volasse talmente alto da non poter essere intercettato in alcun modo. Primo tra tutti a prestare notevoli attenzioni al progetto di Johnson fu Edwin Herbert Land, che present\u00f2 il progetto al direttore della CIA Allen Dulles. Dopo aver ricevuto l'approvazione anche dal presidente Dwight Eisenhower la Lockheed ricevette l'incarico di fornire un primo lotto di 20 velivoli per il valore di 22,5 milioni di dollari (interamente pagati dalla CIA). Il progetto dell'U-2 fu ribattezzato \"Aquatone\" e un'\"\u00e9quipe\" di astronomi e di esperti di fotografia cominci\u00f2 ad ideare appositi apparecchi fotografici e relative pellicole (che erano lunghe qualche migliaio di metri) idonei per essere imbarcati. Gli apparecchi ricevettero in seguito la sigla U-2, che indicava in modo generico il loro ruolo (U-2 sta per \"Utility\" 2, vedi: Designazione degli aerei USA).\nIl progetto di Johnson, essendo classificato \"Top Secret\", richiedeva un luogo appropriato per lo sviluppo e le prime prove in volo. La base dell'USAF di Edwards, luogo abituale dei \"test\" della Lockheed, cominciava ad essere troppo conosciuta e Johnson si mise cos\u00ec alla ricerca di una zona appartata e lontana da eventuali sguardi indiscreti, accompagnato da Tony LeVier, il migliore pilota di \"test\" della Lockheed e \"tester\" designato dell'U2. Dopo aver vagato in auto per diversi stati del sud ovest, Johnson segu\u00ec il consiglio di un addetto della CIA, che gli sugger\u00ec una pista abbandonata dove questi aveva lavorato durante la seconda guerra mondiale. Questa pista si trovava nei pressi del Groom Lake, all'interno del poligono di tiro della Nellis Air Force Base e, durante la guerra, era stata usata per addestrare i piloti che avrebbero partecipato al secondo conflitto mondiale; a quei tempi faceva parte del NTS, Nevada Test Site, per i \"test\" nucleari. Ottenute le autorizzazioni, Johnson e Richard Bissell (il responsabile del progetto \"Aquatone\") cominciarono a costruire una nuova pista e le autorit\u00e0 del NTS giustificarono il tutto come un impianto di servizio per futuri \"test\" nucleari e, in seguito, come pista di decollo per aerei meteorologici denominata Watertown. Oggi questo luogo \u00e8 comunemente conosciuto come Area 51.\nIl primo volo avvenne il 4 agosto 1955. L'U-2 non \u00e8 un aereo facile da pilotare e non d\u00e0 molta sicurezza ai piloti. Le lunghe ali gli conferiscono una grande spinta verso l'alto, il che rende difficoltoso l'atterraggio, e richiede che ci siano delle vetture lungo la pista a seguire l'aereo e guidare il pilota via radio in questa fase. Anche il decollo non \u00e8 una procedura semplice in quanto la visuale del pilota lungo la pista \u00e8 molto ridotta. L'aereo ha solo due carrelli, uno anteriore ed uno posteriore, ambedue centrali. Per il solo decollo ci sono dei carrellini a molla sotto le ali che si staccano subito dopo che il mezzo si solleva dal suolo, ma una volta atterrato l'aereo non ha appoggio stabile a tre punti, ma solo nei due punti centrali; questo fa inclinare da un lato l'aereo e una delle due ali striscia al suolo con le estremit\u00e0 che hanno delle superfici apposite in titanio che sono sostituite ad ogni volo. Le ali sono molto lunghe e sottili; si devono evitare manovre brusche che potrebbero causare la rottura delle ali ed \u00e8 molto facile andare in stallo. Tutto ci\u00f2 provoc\u00f2 alcuni incidenti mortali durante le fasi di collaudo. Inoltre il fatto che l'U-2 sia interamente costruito a mano fa s\u00ec che ogni aereo costruito abbia un proprio \"carattere\".\nI primi voli spia dell'U-2 diedero subito ottimi risultati e contribuirono a tranquillizzare i vertici militari statunitensi sulla situazione militare in URSS e ad evitare che l'industria statunitense continuasse a fornire armi e veicoli in numero sempre crescente. Per esempio, in occasione di un \"air show\" a Mosca, furono presentati nuovi modelli di bombardieri sovietici; subito si pens\u00f2 che ne potessero essere stati gi\u00e0 costruiti numerosi esemplari da destinare alle varie basi sparse nell'Unione Sovietica e pronti ad attaccare gli Stati Uniti, ma i voli dell'U-2 poterono verificare che ne era stata costruita solo qualche decina e che i bombardieri erano tutti concentrati in un'unica base lontano dal territorio americano. Inoltre furono i principali responsabili della scoperta delle installazioni missilistiche sovietiche a Cuba nel 1962. Ma le missioni pi\u00f9 segrete furono quelle che gli U-2 compirono ai danni di britannici, francesi e israeliani in seguito alle quali i vertici militari statunitensi scoprirono che i francesi e gli israeliani avevano mentito riguardo al numero di Mirage ceduti all'aviazione israeliana.\nTuttavia, l'avanzare delle tecnologie rese l'U-2 individuabile dai radar sovietici, che seguivano la scia lasciata dal Granger (un dispositivo di disturbo dei radar), dopo pochi voli; questo fece s\u00ec che si potesse studiare un modo per intercettarlo tramite missili SAM, anche grazie alla sua velocit\u00e0 non elevata. Gli americani, grazie ad alcune foto scattate degli stessi U-2, cominciarono ad essere consapevoli di questa possibilit\u00e0 e le autorit\u00e0 decisero di ridurre drasticamente il numero di voli nei cieli sovietici. La conferma definitiva della vulnerabilit\u00e0 dell'U-2 la si ebbe quando il tenente Gary Powers fu abbattuto nei cieli dell'URSS nel corso dell'ultima missione di spionaggio sul territorio sovietico prevista per l'U-2. Nel 1962, subito dopo la crisi cubana, ne fu abbattuto un esemplare anche sui cieli di Cuba. Questi episodi fecero s\u00ec che l'U-2 venisse sostituito, a met\u00e0 anni '60, dall'SR-71 Blackbird.\nNonostante ci\u00f2 lo sviluppo dell'U-2 continu\u00f2 e una versione maggiorata dell'U-2 chiamata U-2R si alz\u00f2 in volo il 28 agosto 1967 e rappresenta il modello di produzione finale come risposta ai difetti riscontrati sui primi U-2, dotato di una cellula pi\u00f9 grande e riprogettata per alloggiare nuovi turboreattori. Nel 1980 fu poi sviluppata una versione migliorata, denominata TR-1A, della quale furono prodotti 27 esemplari fino al 1987. La qualit\u00e0 del progetto U-2 \u00e8 dimostrata dal fatto che questo aereo \u00e8 \"sopravvissuto\" a quasi sessant'anni di storia aeronautica. L'U-2 fu eccezionalmente venduto, oltre che all'USAF e alla NASA, anche all'Aeronautica Militare di Taiwan. Questa tra il 1961 e il 1974, utilizz\u00f2 19 U-2A/C/G per i voli di ricognizione sulla Cina..\nDismissione.\nAttualmente diversi esemplari di U-2 sono ancora operativi e svolgono compiti di ricognizione negli odierni teatri di guerra come Iraq e Afghanistan. Tuttavia, nel 2005, il segretario alla difesa Donald Rumsfeld e il Pentagono hanno approvato, in una politica di riduzione dei costi e di riorganizzazione dell'USAF, la radiazione degli ultimi U-2 operativi entro il 2012 insieme alla riduzione delle flotte di F-117 e B-52. Nonostante ci\u00f2, nel 2009, il Congresso non ha approvato la legge che conteneva la radiazione dell'U2 in quanto non ci sono mezzi adeguati a sostituirlo. Anche l'Aeronautica \u00e8 fortemente contraria a questa legge perch\u00e9 aprirebbe delle lacune nelle sue capacit\u00e0 di ricognizione aerea ad alta quota, almeno finch\u00e9 i droni RQ-4 Global Hawk e RQ-170 Sentinel non saranno completamente operativi.\nA settembre 2019 risultano in servizio 27 U-2S e 4 TU-2S.\nIncidenti internazionali.\nL'U-2 \u00e8 in servizio operativo da pi\u00f9 di 50 anni e la sua notoriet\u00e0 deriva anche dall'essere stato al centro di numerose crisi internazionali durante la guerra fredda. Come accennato fu grazie alle missioni di ricognizione dell'U-2 che venne scoperto il dispiegamento a Cuba dei missili balistici sovietici con testata nucleare, fatto che innesc\u00f2 la gravissima crisi dei missili di Cuba del 1962. Infatti durante un volo di \"routine\" vennero scattate delle foto che raffiguravano delle installazioni di SAM sovietici e diversi altri impianti sospetti in costruzione; un volo successivo stabil\u00ec che i SAM erano stati posti a protezione di quelli che sembravano chiaramente essere dei silos di missili balistici Sandal, di fabbricazione sovietica. Un'ulteriore ricognizione a bassa quota condotta da un F-101 Voodoo conferm\u00f2 gli esiti dei voli precedenti.\nDurante ulteriori ricognizioni sull'isola, il 27 ottobre 1962, un U-2 fu abbattuto nello spazio aereo cubano; il pilota R. Anderson mor\u00ec. L'abbattimento, avvenuto quando la crisi dei missili era ormai conclusa, fu attribuito ad un ufficiale dal grilletto facile.\nIn precedenza, il 1\u00ba maggio 1960 un altro aereo-spia U-2, pilotato da Gary Powers, un veterano dell'U-2, fu abbattuto durante una missione in prossimit\u00e0 della citt\u00e0 siberiana di Ekaterinburg, causando la cosiddetta Crisi degli U-2. I dettagli di questo episodio, che influenz\u00f2 a lungo in modo negativo le relazioni fra Stati Uniti ed Unione Sovietica, risultano ancora oggi poco chiari.\nUn ex pilota sovietico, Igor Mentyukov, intervistato dal giornale russo \"Trud\", dopo avere mantenuto il suo segreto per 36 anni, ha rivelato quella che sarebbe \"la vera storia\" di uno dei momenti pi\u00f9 drammatici e discussi della guerra fredda. Secondo quanto riportato nell'intervista, nell'occasione del volo di Gary Powers, i militari sovietici, che stavano gi\u00e0 da tempo mettendo a punto i propri SAM per abbattere gli aerei spia, furono molto risoluti nella loro azione: i problemi, per\u00f2, ci furono e furono coperti da una coltre di silenzio. Infatti il suo aereo, un caccia Sukhoi Su-9, quando gli fu ordinato di abbattere l'aereo spia, era disarmato. Mentyukov ha affermato che, nel momento in cui riusc\u00ec a sorpassare l'U-2, questo venne a trovarsi nella sua scia, una corrente d'aria che procedeva alla velocit\u00e0 di 180 metri al secondo. L'U-2, non progettato per resistere a sollecitazioni cos\u00ec brusche, and\u00f2 probabilmente in stallo e le ali cedettero. \"Tutto accadde per caso\", ha concluso Mentyukov. L'ex pilota sovietico ha riferito che i suoi superiori avrebbero mentito e costruito una versione di propaganda, desiderosi di rafforzare la convinzione di una perfetta efficienza del sistema difensivo missilistico sovietico nella mente del Segretario del Partito Comunista, il Primo ministro sovietico, Nikita Chru\u0161\u010d\u00ebv, che nel periodo immediatamente precedente a questo evento aveva avuto parole molto dure nei confronti dei comandanti della difesa antiaerea, accusandoli di essere incapaci di abbattere i fastidiosi aerei spia U-2, che regolarmente sorvolavano punti nevralgici del paese. Pur sapendo come erano andate le cose, i sovietici preferirono non rivelare i fatti reali, insistendo per oltre 30 anni a dire che l'U2 fu abbattuto da un missile sovietico. D'altronde da parte occidentale non si \u00e8 mai affermato che l'U-2 fu colpito direttamente, ma si \u00e8 semplicemente ipotizzato che sia stato danneggiato gravemente dallo spostamento d'aria provocato dall'esplosione ad alta quota, costringendo il pilota a lanciarsi.\nIn realt\u00e0, come ha specificato Mentyukov, mentre due coppie di MiG-21 erano pronte a decollare, le batterie missilistiche entrarono davvero in funzione, ben 16 missili S-75 (modello che la NATO chiama SA-2) furono lanciati da terra contro il bersaglio ma riuscirono ad abbattere solo un caccia MiG-19 che non aveva fatto in tempo ad allontanarsi dall'area, uccidendone il pilota Sergej Safronov, in seguito decorato con l'Ordine della Bandiera Rossa. D'altra parte, ha aggiunto, se fosse stato davvero un missile a colpire l'aereo spia americano, lo avrebbe letteralmente sbriciolato e Powers sarebbe sicuramente morto: invece riusc\u00ec a lanciarsi. Il pilota statunitense fu poi catturato, processato, condannato e liberato in uno scambio di spie. Il premier Chru\u0161\u010d\u00ebv si dimostr\u00f2 soddisfatto, avendo ottenuto la vittoria che aspettava da tanto tempo, e avendola per di pi\u00f9 ottenuta nel giorno delle celebrazioni del 1\u00ba maggio, la festa pi\u00f9 importante del calendario sovietico.\nAltro episodio avvenne nel 1962 quando un ricognitore U-2 statunitense in volo sopra il Polo Nord perse la rotta a causa dell'aurora boreale e fin\u00ec per violare lo spazio aereo sovietico. Immediatamente vennero inviati aerei da caccia sovietici per intercettarlo temendo che fosse un bombardiere nucleare; dall'altra parte si inviarono degli intercettori F-102 con missili aria-aria sia convenzionali che a testata nucleare AIM-26 Super Falcon per scortare l'U-2 a casa. Soltanto l'uscita dell'aereo spia dallo spazio aereo sovietico che nel frattempo aveva esaurito il carburante e stava veleggiando verso lo spazio internazionale, evit\u00f2 una battaglia forse nucleare nei cieli artici.\nFonti russe attestano altri cinque abbattimenti in territorio cinese di U-2 in forza a Taiwan.\nAltri incidenti.\nL'U-2 ha provveduto, in tempo di pace, a raccogliere informazioni per le agenzie di investigazione un po' in tutto il mondo e, anche se ormai quasi superato dalla ricognizione satellitare, \u00e8 stato ancora utile in varie occasioni, tra cui nell'operazione \"Desert Storm\".\nSi \u00e8 a conoscenza anche di incidenti avvenuti ad alcuni esemplari di questo aereo:"}
{"id": "101334", "revid": "729019", "url": "https://it.wikipedia.org/wiki?curid=101334", "title": "Aeroporto di Alghero-Fertilia", "text": "L'Aeroporto di Alghero-Fertilia \"Riviera del Corallo\" (IATA: AHO, ICAO: LIEA) \u00e8 un'infrastruttura della Sardegna situata nelle vicinanze di Fertilia, a nord di Alghero. L'aeroporto \u00e8 ubicato nella zona meridionale della Nurra, pianura della zona nord-occidentale dell'isola.\nSi tratta di una struttura aperta al traffico di linea nazionale e internazionale, con una capacit\u00e0 annua di circa 3.500.000 passeggeri, ed \u00e8 dotata di un osservatorio meteorologico. Nel 2015 \u00e8 stato il 21\u00ba aeroporto d'Italia per numero di passeggeri.\nIl 30 marzo 2009, inoltre, \u00e8 diventato la quarta base operativa italiana della compagnia irlandese Ryanair, che collega l'aeroporto con diverse destinazioni nazionali ed europee.\nStoria.\nLo scalo venne inaugurato nel marzo del 1938 come aeroporto militare, ma fu durante la seconda guerra mondiale che venne dotato della prima vera pista lunga 700 metri in terra battuta.\nIl 1\u00ba luglio 1939 vi rinasce l'8\u00ba Stormo che vi resta fino al 10 giugno 1940 per tornare dalla met\u00e0 di settembre dello stesso anno fino all'aprile 1941.\nAl 10 giugno 1940 vi operava il 19\u00ba Gruppo Autonomo Combattimento (XIX Gruppo) che volava sui Breda Ba.88 con la 100\u00aa Squadriglia, 101\u00aa Squadriglia e 102\u00aa Squadriglia per l'Aeronautica della Sardegna - ASAR.\nNegli anni successivi alla guerra, la pista venne allungata e migliorata cos\u00ec come le vie di rullaggio.\nDurante i primi anni sessanta le attivit\u00e0 civili si spostarono sul lato est ed un vecchio hangar S100 fu utilizzato come aerostazione passeggeri, ma risale al 1971 il primo vero terminal passeggeri. A met\u00e0 degli anni settanta la pista venne portata agli attuali 3000 metri.\nNel 1980 la compagnia Alitalia istitu\u00ec presso l'aeroporto la \"Scuola di volo di Alghero\", cresciuta nel corso degli anni fino al massimo del 1994 di 60 addetti e garantendo una formazione di 100 piloti l'anno, contestualmente alla diversificazione delle attivit\u00e0 in aerotaxi e manutenzioni. Dal 2001 Alitalia ha provveduto ad un ridimensionato del complesso a 25 dipendenti, ed il 20 marzo 2003 ha comunicato la chiusura della scuola.\nNell'agosto 1997 inizi\u00f2 ad operare la compagnia regionale ItalAir, che aveva il fulcro delle sue attivit\u00e0 proprio sullo scalo algherese. Gli ATR42-300 iniziarono a operare giornalmente tutto l'anno per Pisa, Genova e Bologna. Nel gennaio del 1998 l'ATR 42 EI-COC proveniente da Pisa fu sbalzato fuori pista a causa del forte vento. Non ci furono gravi conseguenze per gli occupanti, ma l'aereo fu considerato irrecuperabile. Nei primi mesi successivi la compagnia rivide l'operativo in attesa dell'arrivo di altri aeromobili, sino a riprendere e aggiungere frequenze. Ai consolidati voli per Pisa, Bologna e Genova si aggiunsero Roma Fiumicino, Verona e Venezia, oltre che un volo per Barcellona El Prat nella stagione invernale 1999-2000. I collegamenti cessarono del tutto nella stagione estiva 2000.\nNel 2007 si ipotizz\u00f2 la riapertura della scuola di volo da parte di una azienda (non citata) che avrebbe acquistato i simulatori di volo presenti in aeroporto e un aereo di tipo \"Piper Cheyenne\".\nAlla fine di febbraio 2006 si sono verificati dei contrasti fra il Comune di Sassari e quello di Alghero sulla denominazione dello scalo, ora chiamato \"Alghero-Riviera del Corallo\" o \"Alghero-Fertilia\". Secondo l'amministrazione sassarese infatti, la denominazione doveva essere \"Sassari-Alghero\", che fu la denominazione utilizzata da Alitalia per pubblicizzare i primi voli (in realt\u00e0 la denominazione di Alitalia era Alghero/Sassari). La questione risult\u00f2 essere una \"boutade\" politica, che si risolse con un nulla di fatto.\nLa pi\u00f9 diffusa la denominazione (riconosciuta dall'ENAV e dalle autorit\u00e0 aeree internazionali) \"Alghero-Fertilia\", e la societ\u00e0 di gestione dello scalo sostiene il nome commerciale Alghero-Riviera del Corallo.\nL'aerostazione \u00e8 stata recentemente rinnovata ed ampliata, moltiplicando la volumetria iniziale grazie ad un nuovo terminal, che ha permesso di dedicare provvisoriamente il precedente ai soli servizi ai viaggiatori, in attesa del radicale intervento di ristrutturazione che vedr\u00e0 la vecchia aerostazione trasformarsi in un centro commerciale.\nIl 23 novembre 2007 lo scalo \u00e8 stato affidato in gestione totale alla SO.GE.A.AL., per un periodo di 40 anni.\nIl 9 aprile 2008, sono state inaugurate, alla presenza delle autorit\u00e0 civili, militari e del vescovo della diocesi di Alghero-Bosa Giacomo Lanzetti le nuove sale partenze ed arrivi. Con questi lavori le aree usufruibili dell'aerostazione sono passate da 8000 m2 circa a 14000 m2, senza ulteriore costruzione di fabbricati.\nIl 30 marzo 2009, alla presenza del sindaco della citt\u00e0 Marco Tedde, del presidente e del direttore generale della SO.GE.A.AL. Gavino Sini e Umberto Borlotti, nonch\u00e9 degli assessori regionali ai Trasporti e al Turismo Liliana Lorettu e Sebastiano Sannittu, lo scalo algherese \u00e8 diventato hub Ryanair: nell'aerostazione sosteranno due aeromobili con rispettivi equipaggi.\nIn agosto 2009 Ryanair blocca la vendita da ottobre dello stesso anno gli storici collegamenti con Francoforte e Madrid, oltre ai numerosi stop dei voli stagionali, ma poi la questione si risolve e le due rotte non vengono chiuse. A gennaio 2010 Ryanair chiede un ingente somma di denaro agli enti locali per il mantenimento dei collegamenti esistenti. Dopo il rifiuto di questi, il mese dopo la compagnia annuncia il taglio di sette rotte da e per lo scalo catalano. Con un nuovo intervento dell'amministrazione locale i tagli si riducono con la riapertura di una rotta e l'entrata di due nuove, e si sottoscrivono accordi con nuove compagnie aeree quali Meridiana e Alitalia. Il monopolio che Ryanair aveva da anni su Alghero si conclude. Nonostante la presenza di nuove compagnie sul suolo algherese, l'aeroporto ha visto da aprile un continuo calo dei passeggeri in transito. Inoltre Alitalia, a meno di una settimana dall'avvio dei nuovi collegamenti per Barcellona, Parigi e Bruxelles, ha ridotto il numero di frequenze delle tratte, per via dei pessimi load-factor.\nA causa delle indecisioni sulla nuova Continuit\u00e0 Territoriale Sarda, Alitalia comunica ad ottobre 2012 che, con l'inizio della stagione invernale 2012-2013, verranno cancellati i collegamenti per Torino e Bologna. Inoltre, venne ridotto a sole 4 frequenze settimanali il collegamento per Milano-Linate. Meridiana, il 31 ottobre 2012, risponde alle chiusure di Alitalia attivando i collegamenti previsti dalla continuit\u00e0 territoriale per Milano-Linate, Torino e Bologna, assieme ad altri due nuovi collegamenti: Verona e Napoli, quest'ultimo cancellato dopo pochi mesi. Alla fine dell'estate 2013, Meridiana annuncia il suo disimpegno verso il Riviera del Corallo, cancellando definitivamente tutte le rotte. Parte di esse sono state nuovamente affidate ad Alitalia (Milano-Linate e Torino, quest'ultimo solo stagionale), mentre le altre rotte (Bologna e Verona) sono state momentaneamente sospese.\nDal 27 ottobre 2013, con l'entrata in vigore della nuova Continuit\u00e0 Territoriale Sarda, la compagnia aerea Livingston collega lo scalo algherese con l'Aeroporto di Roma-Fiumicino, rotta operata in passato da Alitalia. La compagnia, a seguito di una conferenza tenutasi nell'aeroporto di Alghero nei primi giorni di novembre, ha annunciato che il Riviera del Corallo \u00e8 diventato la sua quinta base operativa, dopo quelle di Milano-Malpensa, Roma-Fiumicino, Rimini e Verona. Ma il 29 aprile 2014 la Regione Autonoma della Sardegna ha deciso di revocare la tratta Alghero-Roma-Fiumicino alla New Livingston per \"gravi inadempienze\", riaffidandola ad Alitalia, seconda classificata nel bando di gara per la Continuit\u00e0 Territoriale Sarda. Dunque, a partire dal 4 maggio 2014, con il volo Roma-Fiumicino-Alghero delle 21:25, Alitalia ritorna cos\u00ec a operare la tratta in regime di continuit\u00e0 territoriale. Il 29 aprile 2014, Livingston, presentando un ricorso al TAR del Lazio, ottiene la sospensiva del provvedimento della Regione Autonoma della Sardegna. Il 15 maggio 2014, il TAR del Lazio si dichiara incompetente nella materia e manda gli atti al TAR della Sardegna che, il 29 maggio dello stesso anno, conferma la decadenza della New Livingston dal servizio di continuit\u00e0 territoriale sull'Alghero-Roma-Fiumicino. Anche il Consiglio di Stato rigetta il ricorso della compagnia milanese, permettendo cos\u00ec ad Alitalia di operare nuovamente sulla tratta.\nSuccessivamente, il 7 ottobre 2014, New Livingston comunica all'ENAC, l'Ente Nazionale per l'Aviazione Civile, la sospensione di tutti i voli, a causa del crollo del turismo, soprattutto del segmento vacanziero verso l'Egitto e il bacino del Mediterraneo, che ha subito un tracollo dopo la Primavera Araba e la conseguente instabilit\u00e0 dell'area, e la drastica riduzione di domanda per le rotte verso la Russia a causa della crisi politica in corso. Di conseguenza, l'ENAC ha provveduto a sospendere la licenza di trasporto aereo della compagnia aerea.\nDal 27 ottobre al 6 novembre 2015 l'aeroporto \u00e8 rimasto completamente chiuso al traffico aereo per consentire i lavori di rifacimento della pista di atterraggio e decollo. Durante questi giorni di lavori Ryanair ha spostato i voli internazionali al Costa Smeralda di Olbia e i nazionali al Mario Mameli di Cagliari mentre Alitalia li ha cancellati.\nNel novembre 2015 Ryanair ha annunciato l'addio alla Sardegna ed il conseguente taglio delle sue rotte da qui e da Cagliari.\nNel 2016 viene annunciato che la compagnia irlandese non lascia la base di Alghero ma rimangano attive solo 5 rotte in attesa di ulteriori chiarimenti con il governo sulla diminuzione delle tasse aeroportuali. A Maggio 2016 si ha un primo accordo sulla stagione estiva 2016: Ryanair operer\u00e0 9 voli da e per il Riviera del Corallo, in attesa di una soluzione definitiva in modo da evitare la chiusura della base prevista per Ottobre/Novembre 2016 e programmare la stagione invernale.\nIl 28 novembre 2016, all'undicesima proroga del bando per la privatizzazione dello scalo, per la prima volta un soggetto privato presenta un'offerta. Si tratta del fondo di investimenti F2i, che opera da tempo nel settore e detiene quote nelle societ\u00e0 di gestione degli aeroporti di Linate, Malpensa, Bergamo, Torino, Bologna e Napoli.\nCollegamenti stradali.\nLo scalo \u00e8 raggiungibile dalla citt\u00e0 attraverso la Strada provinciale 42 dei Due Mari \"Alghero-Porto Torres\" e la diramazione \"Lu Fangal-Aeroporto\" (Nuova strada Anas 85 - del Calich) e dal resto della Sardegna lasciando la Strada statale 131 Carlo Felice e seguendo la Strada statale 291 della Nurra \"Sassari-Alghero\". L'ARST gestisce linee di trasporto pubblico suburbano dirette da Alghero e Fertilia ma anche extraurbane da Sassari, Cagliari (attraverso Oristano e Macomer) e Nuoro; in periodo estivo sono attivi collegamenti di azienda private anche da Stintino e Santa Teresa Gallura."}
{"id": "101338", "revid": "1206720", "url": "https://it.wikipedia.org/wiki?curid=101338", "title": "Biogas", "text": "I biogas sono una miscela di vari tipi di gas, principalmente metano e anidride carbonica, prodotti dalla fermentazione batterica in anaerobiosi (assenza di ossigeno) di residui organici vegetali o animali.\nI residui utili possono avere pi\u00f9 origini: scarti dell'agroindustria (trinciato di mais, sorgo o altre colture), dell'industria alimentare (farine di scarto o prodotti scaduti), dell'industria zootecnica (reflui degli animali o carcasse); si possono utilizzare anche colture appositamente coltivate allo scopo di essere raccolte e trinciate per produrre \"biomassa\", come mais, sorgo zuccherino, grano, canna comune, bietole.\nL'intero processo vede la decomposizione del materiale organico da parte di alcuni tipi di batteri, producendo anidride carbonica, idrogeno e metano (metanizzazione dei composti organici).\nTecnologie produttive.\nIl biogas si forma spontaneamente dalla fermentazione di materia organica. Le discariche di rifiuti urbani possono diventarne grandi produttori, , altre fonti principali potrebbero essere l'industria agricola o zootecnica; tale gas per essere utilizzabile ed ottenere un valore economico, prima deve essere captato ed accumulato in apposite strutture evitandone la dispersione nell'ambiente, per essere in seguito bruciato per produrre calore ed energia elettrica.\nA titolo di esempio, da una discarica di circa metri cubi che cresce di l'anno, si possono estrarre quasi 5,5 milioni di metri cubi di biogas l'anno (oltre 600\u00a0m\u00b3 ogni ora).\nSono state sviluppate tecnologie ed impianti specifici che, tramite l'utilizzo di batteri in appositi \"fermentatori\" chiusi (da non confondere con gassificatori che invece producono gas mediante la combustione), sono in grado di estrarre grandi quantit\u00e0 di biogas dai rifiuti organici urbani (preferibilmente da raccolte differenziate) e dal letame prodotto dagli allevamenti intensivi, o anche dai fanghi di depurazione e dai residui dell'agro-industria.\nGli impianti di biogas idonei al trattamento di matrici prevalentemente solide sono chiamati \"a secco\", perch\u00e9 non hanno bisogno di liquami per il loro funzionamento. In questo caso l'acqua necessaria al processo \u00e8 legata all'umidit\u00e0 del materiale utilizzato per alimentare l'impianto. Il gas prodotto in questo processo (biogas) pu\u00f2 essere utilizzato per la combustione in caldaie da riscaldamento o per produrre energia elettrica e/o calore; il biogas \u00e8 formato prevalentemente da metano, pertanto con un necessario processo di depurazione e separazione di altri componenti (per esempio, anidride carbonica e zolfo), pu\u00f2 essere usato come biometano per autotrazione (auto e veicoli a metano). Quest'ultima applicazione ha trovato buon successo in Paesi dell'Europa centrale e settentrionale quali Svizzera, Germania, Svezia ecc., e in via sperimentale anche in Italia, costituendo una delle pi\u00f9 concrete promesse nel campo della mobilit\u00e0 eco-sostenibile.\nEsistono varie tipologie di impianti di produzione di biogas indirizzati a trattare matrici organiche differenti, liquide o solide. Caratteristiche principali di un impianto sono il sistema di miscelazione matrici all'interno del fermentatore/digestore, il caricatore di matrici solide cos\u00ec come il sistema di filtrazione del biogas prodotto.\nFasi di produzione.\nLa produzione di biogas si articola nelle seguenti fasi:\nStruttura dell'impianto.\nDal punto di vista impiantistico un sistema per la produzione di biogas, nel caso di depurazione di reflui in loco, \u00e8 costituito da:\nNel caso della discarica, si pu\u00f2 operare un'impermeabilizzazione dei cumuli di rifiuti, trasformando in pratica la discarica in un contenitore di accumulo del biogas, al cui interno avviene la decomposizione della frazione organica contenuta nei rifiuti.\nImpianto di termovalorizzazione.\nL'impianto di valorizzazione energetica (combustione per ricavare energia) del biogas da discarica risulta costituito dalle seguenti sezioni:\nVantaggi.\nUn vantaggio ecologico nell'utilizzo del biogas \u00e8 quello di impedire la diffusione nella troposfera del metano emesso naturalmente durante la decomposizione di carcasse e vegetali: il metano \u00e8 infatti uno dei gas-serra pi\u00f9 potenti ed \u00e8 quindi auspicabile la sua degradazione in CO2 e acqua per combustione. L'emissione di 1\u00a0kg di CH4, in un orizzonte temporale di 100 anni, equivale ad emettere 25\u00a0kg di CO2 (IPCC 2007).\nSvantaggi.\nCome ogni altra tecnologia, anche il biogas ha degli aspetti problematici. Se si escludono le centrali che sfruttano il biogas prodotto dalla decomposizione di prodotti organici delle discariche, un elevato numero di centrali a biogas usano liquami animali combinati con prodotti vegetali in rapporto variabile, poich\u00e9 la resa del biogas si ottimizza mescolando pi\u00f9 tipologie di prodotti organici.\nPrimo fra tutti, quindi, per questo tipo di centrali (il pi\u00f9 diffuso), sussiste il problema della materia prima. Infatti, per alimentare una centrale da 1\u00a0MW usando solamente prodotti appositamente coltivati occorrono circa 300 Ha di terreno a disposizione. Pertanto, se ci\u00f2 venisse effettuato su grande scala per molte migliaia di ettari su terreni agricoli di pregio gi\u00e0 utilizzati per l'alimentazione umana o animale, si sottrarrebbe terreno alla produzione di derrate alimentari. \u00c8 pertanto fondamentale che le autorit\u00e0 limitino la percentuale e la tipologia di superficie coltivabile a biomasse, per mantenere un equilibrio fra colture dedicate all'alimentazione umana o animale e colture dedicate alla produzione di energia. Al contempo va anche considerato che gli ultimi anni sono stati per\u00f2 caratterizzati da un progressivo abbandono dei terreni a causa della scarsa redditivit\u00e0 dell'agricoltura e dalla concorrenza dei paesi esteri. La sostituzione di colture a basso reddito con il mais da biomassa o piante simili ha permesso a molte aziende di sopravvivere a questo momento di crisi. Questo pone per\u00f2 il problema della conversione di territorio agricolo a fine alimentare in territorio agricolo a fine energetico. In questi casi, poich\u00e9 i vegetali necessari per la fermentazione non sono destinati all'alimentazione umana e poich\u00e9 quello che conta \u00e8 la resa, i produttori sono maggiormente spronati ad aumentare i trattamenti di fertilizzanti e di pesticidi, incrementando di conseguenza l'impatto ambientale delle coltivazioni interessate.\nUn altro problema \u00e8 legato ai cattivi odori emessi dalla fermentazione dei vegetali e/o dal liquame associato. Il problema \u00e8 risolvibile mediante una corretta gestione dell'impianto, infatti le vasche per lavorare devono essere completamente sigillate. Molte di queste centrali, in genere per sfruttare il calore in eccesso in una rete di teleriscaldamento, stanno sorgendo lontano dalle zone di produzione del liquame e vicino alle abitazioni con conseguente pesante disagio per le popolazioni. Questo comporta tra l'altro uno spostamento di migliaia di camion a livello esclusivamente locale in quanto gli impianti sono alimentati da filiera corta con una conseguente diminuzione dell'inquinamento derivante dal trasporto su lunghe distanze."}
{"id": "101340", "revid": "1564499", "url": "https://it.wikipedia.org/wiki?curid=101340", "title": "Fonologia della lingua francese", "text": "La fonologia della lingua francese indica in che modo si combinano i fonemi nella lingua francese. Questo articolo vuole mostrare una completa visione dei normali e possibili fonemi del francese.\nDittonghi.\nLa sostituzione i con una y in ai, oi e ui indica la consonantizzazione della i in (in ui la semiconsonante /\u0265/ causa il mantenimento della vocale /i/ davanti alla nuova semiconsonante /j/) per permettere il legamento con un'altra sillaba: \"royal\" \"reale\" (da \"roi\" \"re\" ), \"ayant\" \"avente/avendo\" (cfr. \"j'ai\" \"io ho\" o ), \"fuyant\" \"fuggente/fuggendo\" (da \"fuire\" \"fuggire\" ).\nConsonanti.\n/p/, /t/ e /k/ non sono mai aspirate in francese, se non per indicare disprezzo.\nIl grafema \"r\" permette un ampio raggio di allofoni: [\u0280], [\u0281], [r], [\u027e] e [\u03c7] sono riconosciute come \"r\" ma molti di questi saranno considerati dialettali. Ad esempio [\u0281] \u00e8 considerato tipico di un accento parigino, mentre [r] del sud della Francia e dell'area di Montr\u00e9al.\nLa nasale velare non \u00e8 un fonema nativo del francese, ma si incontra in parole importate come \"parking\", \"gong\", \"camping\". Molti locutori (per lo pi\u00f9 anziani e quelli che non sono familiari con questo tipo di suono) lo sostituiscono con una sequenza /\u014bg/.\nIn alcuni dialetti /\u0272/ sta sparendo lentamente a favore della sequenza /nj/.\n e in francese sono per lo pi\u00f9 allofoni di e prima di una vocale.\nIl solo caso in cui contrasta con \u00e8 quando c'\u00e8 separazione morfemica: alcune forme di verbi terminanti in \"-oua\" ( o ) come \"loua\" (\"affitt\u00f2\") e \"noua\" (\"leg\u00f2\") contrastano con parole terminanti nel dittongo \"-oi\" (), come \"loi\" (\"l\u00e9gge\"), e \"noix\" (\"n\u00f3ce\")."}
{"id": "101342", "revid": "287204", "url": "https://it.wikipedia.org/wiki?curid=101342", "title": "Fanorona", "text": "Il Fanorona \u00e8 il gioco nazionale del Madagascar. \u00c8 un gioco da tavolo astratto per due giocatori, per qualche aspetto simile alla dama ma pi\u00f9 direttamente derivato dall'Alquerque. La sua presenza in Madagascar \u00e8 attestata almeno dal XVI secolo.\nRegole.\nTavoliere e pezzi.\nIl tavoliere si pu\u00f2 considerare composto da due tavolieri da Alquerque giustapposti:\nOgni giocatore usa 22 pezzi; la disposizione iniziale dei pezzi \u00e8 come in figura:\nTurno.\nI giocatori muovono a turno. Il giocatore di turno muove un singolo pezzo, spostandolo in una casella (vertice) adiacente vuota. Il movimento pu\u00f2 dare luogo a una \"cattura\" in due situazioni:\nUn giocatore che esegue una cattura ha diritto a catturare nuovamente con lo stesso pezzo, cambiando direzione rispetto alla cattura precedente dello stesso turno e senza che tale pezzo torni su un punto che aveva gi\u00e0 occupato nello stesso turno. La prima cattura del turno, quando \u00e8 possibile, \u00e8 obbligatoria, le seguenti sono facoltative.\nI pezzi catturati vengono rimossi dal gioco.\nFine del gioco e vittoria.\nIl primo giocatore a rimanere senza pezzi perde la partita. Se nessuno riesce a catturare tutti i pezzi dell'avversario, la partita \u00e8 patta.\nIl Fanorona nella cultura.\nIl fanorona ha una grande importanza nella cultura malgascia; gi\u00e0 nel Regno dei Merina, al gioco venivano associati valori rituali, divinatori e propiziatori. Jorge Luis Borges riporta la notizia (non accertata) secondo cui durante l'assedio di Antananarivo da parte dei francesi, nel 1895, i sacerdoti pensarono di difendersi giocando una partita rituale a fanorona che avrebbe dovuto garantire la vittoria ai Merina; la regina Ranavalona III e il popolo seguivano con pi\u00f9 attenzione la partita che i combattimenti reali. I francesi presero Antananarivo e Ranavalona fu condannata a una vita di esilio.\nUna storiella malgascia racconta che re Ralambo (1575-1610) in due occasioni aveva convocato il proprio primogenito, Andriantompokoindindra, e in entrambe le occasioni questo, impegnato a giocare a fanorona, aveva tardato a rispondere all'appello del padre; fu cos\u00ec che il giovane perse la corona a favore del suo fratello minore Andrianjaka.\nLa realizzazione dei tavolieri da fanorona artistici \u00e8 una tradizione antica del Madagascar; come oggetti da artigianato, per esempio intagliati in legno di palissandro, sono molto diffusi e apprezzati dai turisti. La capitale della produzione di tavolieri \u00e8 Ambositra. Nel Palazzo della regina ad Antananarivo c'\u00e8 un tavoliere intagliato nello sgabello che fu del maestro di cerimonie, datato ai primi del Settecento (regno di Andrianampoinimerina). Ad Ambohimanga, 18\u00a0km a nord di Antananarivo, c'\u00e8 un tavoliere scolpito in uno sperone roccioso in un punto elevato che domina la strada principale. Secondo la leggenda, fu fatto realizzare dal re Andianjafi, con l'intento di invitare suo nipote Ramboasalama a fare una partita e spingerlo nel precipizio. Ramboasalama avrebbe rifiutato, venendo per la prima volta sul luogo dopo essere stato incoronato re, per ammirare il panorama della propria capitale.\nNumerosi altri fanorona incisi nella roccia si trovano in diversi luoghi nei dintorni di Tana:"}
{"id": "101347", "revid": "1305772", "url": "https://it.wikipedia.org/wiki?curid=101347", "title": "Cubo soma", "text": "Il cubo soma \u00e8 un rompicapo inventato nel 1936 da Piet Hein, che ebbe l'idea mentre seguiva una lezione di Werner Karl Heisenberg sulla meccanica quantistica.\nPiet Hein battezz\u00f2 il gioco Cubo Soma, con riferimento alla droga, chiamata appunto Soma, in circolazione nel mondo descritto da Aldous Huxley nel romanzo \"Il mondo nuovo\". Il rompicapo \u00e8 stato commercializzato soltanto dal 1970, ad opera della Parker Brothers Corporation.\nNel rompicapo, sette pezzi (i policubi) devono essere montati nella forma di un cubo 3 x 3 x 3.\nQuesti pezzi non sono casuali: rappresentano le sei (a meno di rotazioni) forme non lineari che si possono costruire con quattro cubetti, tutti delle stesse dimensioni e uniti solo e soltanto su una faccia, ed un pezzo formato da tre cubetti. I pezzi possono anche essere usati per montare molte altre forme e, per questo, il cubo soma \u00e8 spesso comparato con il tangram. Nel 1961 i matematici J. H. Conway and M. J. T. Guy, hanno dimostrato che ci sono 240 soluzioni per questo rompicapo, escludendo simmetrie e rotazioni. Questo risultato fu confermato alcuni anni dopo, grazie al computer.\nDel rompicapo esistono alcune varianti, che sfruttano policubi diversi. Una versione di cubo 4 x 4 x 4 \u00e8 il cubo Bedlam."}
{"id": "101352", "revid": "1522738", "url": "https://it.wikipedia.org/wiki?curid=101352", "title": "Guerra dei sette anni", "text": "La guerra dei sette anni si svolse tra il 1756 e il 1763 e coinvolse le principali potenze europee dell'epoca. Gli opposti schieramenti vedevano da un lato l'alleanza composta da Regno di Gran Bretagna, Regno di Prussia, Elettorato di Hannover, altri Stati minori della Germania nord-occidentale e, dal 1762, il Regno del Portogallo, dall'altro lato la coalizione composta da Regno di Francia, Monarchia asburgica, Sacro Romano Impero (principalmente l'Elettorato di Sassonia, mentre il coinvolgimento degli altri Stati dell'impero fu minimo), Impero russo, Svezia e, dal 1762, Spagna. Francesi e britannici fecero anche ricorso a svariati alleati locali tra le popolazioni native dell'India e dell'America settentrionale.\nWinston Churchill, nel suo \"Storia dei popoli di lingua inglese\", defin\u00ec il conflitto come la prima vera guerra mondiale: fu infatti combattuta non solo sul territorio europeo ma anche nelle Americhe, in Asia e in Africa occidentale, dove Francia, Gran Bretagna e Spagna avevano dei possedimenti coloniali. A differenza delle precedenti guerre di successione del XVIII secolo, il conflitto ebbe caratteri tipici della guerra moderna, anticipatori di quella che nel XX secolo verr\u00e0 definita \"guerra totale\": le parti in conflitto si trovarono infatti ad impegnare completamente le proprie risorse, tanto che la lotta venne proseguita ad oltranza, anche quando le prospettive di guadagni territoriali erano divenute minime. Oltre alla mera occupazione di territori, furono obiettivi primari la distruzione degli eserciti nemici e il dominio commerciale, cui miravano in special modo Gran Bretagna e Francia con la lotta sui mari e nelle colonie.\nLa guerra si concluse con la stipula di una serie di paci separate tra i vari contendenti. Trionfatrice del conflitto fu la Gran Bretagna, che si assicur\u00f2 i maggiori guadagni territoriali e politici: dalla Francia i britannici ottennero la cessione dell'odierno Canada e delle colonie francesi poste a oriente del fiume Mississippi oltre a vari altri territori in India, nei Caraibi e sulla costa del Senegal, mentre la Spagna fu costretta a cedere la colonia della Florida; la guerra segn\u00f2 il definitivo tramonto del colonialismo francese in America settentrionale e l'avvio del declino dell'influenza della Francia in India, sancendo all'opposto l'affermarsi della Gran Bretagna come principale potenza marittima e coloniale. La Prussia di Federico II ottenne alcuni importanti guadagni politici: il conflitto conferm\u00f2 la cessione ai prussiani della ricca provincia della Slesia, gi\u00e0 ottenuta nel corso della precedente guerra di successione austriaca, e sanc\u00ec l'affermarsi della Prussia come grande potenza continentale in Europa. L'andamento del conflitto conferm\u00f2 anche il ruolo rilevante che nella politica europea aveva oramai assunto l'Impero russo.\nTerminologia.\nL'estensione mondiale e la variet\u00e0 della guerra hanno portato a una diversificazione della terminologia utilizzata per indicarla.\nAll'interno del conflitto la storiografia anglosassone distingue gli scontri avvenuti nella penisola indiana, legati ad altri avvenuti in precedenza nello stesso secolo, chiamandoli \"terza guerra carnatica\" o \"terza guerra del Carnatico\" (in inglese \"Third Carnatic War\", in francese \"Troisi\u00e8me guerre carnatique\") dal nome della regione indiana del Carnatic o Carnatico dove avvennero i principali combattimenti tra francesi e britannici. La stessa storiografia, e in particolare quella statunitense, usa denominare \"guerra franco-indiana\" (in inglese \"French and Indian War\") gli scontri avvenuti in Nordamerica, che iniziarono un paio d'anni prima dell'avvio delle operazioni belliche nel teatro europeo; nelle regioni del Canada francofono la guerra dei sette anni \u00e8 invece nota come \"guerra della conquista\" (in francese \"guerre de la Conqu\u00eate\"), visto che il conflitto segn\u00f2 il passaggio di quelle regioni dal dominio della Francia a quello della Gran Bretagna.\nNella storiografia di lingua tedesca la lotta tra Prussia, Austria e Russia (con interventi di Francia e alleati tedeschi delle due parti), in ragione del legame di continuit\u00e0 con la conquista della Slesia nella precedente guerra di successione austriaca, viene denominata \"terza guerra slesiana\" (in tedesco \"Dritter Schlesischer Krieg\"); la storiografia svedese denomina invece gli scontri tra Svezia e Prussia come \"guerra di Pomerania\" (in svedese \"Pommerska kriget\"), in quanto confinati alla sola regione della Pomerania. La guerra tra Portogallo (sostenuto dalla Gran Bretagna) e Spagna (sostenuta dalla Francia) nel 1762-1763 \u00e8 nota con l'espressione (tanto portoghese che spagnola) di \"Guerra Fant\u00e1stica\", in ragione del fatto che il piccolo e poco armato Portogallo seppe tenere testa e sconfiggere le poderose armate messe in campo dai franco-spagnoli.\nAntefatti e cause.\nLa prima met\u00e0 del XVIII secolo si era conclusa con il trattato di Aquisgrana (o di \"Aix-la-Chapelle\", dal toponimo francese), sottoscritto il 18 ottobre 1748 tra tutte le maggiori potenze d'Europa. Esso aveva messo fine alla lunga guerra di successione austriaca. Gli accordi avevano sostanzialmente premiato la Prussia e i Savoia, oltre ad aver restituito il Ducato di Parma e Piacenza alla sua erede legittima.\nFederico II vedeva infatti confermato il possesso della Slesia a danno dell'Austria, mentre Carlo Emanuele III di Savoia, re di Sardegna, otteneva l'alto novarese, Vigevano e Voghera. Elisabetta Farnese, vedova da tre anni di Re Filippo di Spagna, si era vista riconoscere i propri diritti ereditari sul Ducato di Parma e Piacenza, che ebbe a riassegnare, a sua volta, al proprio figlio secondogenito, don Felipe, dando origine in tal modo alla quarta dinastia Borbone in Europa: i Borbone di Parma.\nSolo il riassetto geo-politico degli Stati italiani aveva soddisfatto i plenipotenziari firmatari del trattato di pace, ponendo le premesse per una stabilit\u00e0 della penisola che si protrarr\u00e0 fino all'intervento napoleonico nel 1796. Su altre questioni le varie potenze manifestavano invece un generalizzato stato di insoddisfazione. In particolare Maria Teresa d'Asburgo, anche per l'insistenza dell'alleato britannico ad ottenere la pace, in cambio di notevoli perdite territoriali aveva ottenuto solo il riconoscimento dell'elezione imperiale di Francesco I di Lorena e una riconferma della \"Prammatica Sanzione\", gi\u00e0 oggetto di trattati precedenti.\nI motivi di attrito tra Francia e Gran Bretagna e tra Austria e Prussia erano evidenti e incolmabili e non tardarono quindi a sfociare in guerra aperta.\nLa questione slesiana.\nLegata da secoli al Regno di Boemia, la provincia di Slesia era stata un possedimento asburgico sin dal 1526, assieme alla contea di Glatz. Si estendeva per circa a nordest della Boemia e della Moravia, tra la Sassonia e il fiume Oder. Il suo capoluogo era la citt\u00e0 di Breslavia e fungeva storicamente da cuscinetto con il confinante Regno di Polonia.\nRicca di terra fertile, miniere di carbone e sorgenti di acque minerali, era una regione fiorente e assai redditizia per gli Asburgo. Ai tempi i regnanti e i loro consiglieri badavano in ogni caso pi\u00f9 a rivendicazioni ereditarie e considerazioni strategiche, ideali o di prestigio dinastico, che a valutazioni strettamente economiche. Inoltre il numero degli abitanti veniva valutato come un indice diretto di ricchezza. Per l'Austria, la Slesia costituiva una zona strategica di frontiera, cerniera di raccordo con la Prussia e la Polonia. Parimenti per la Prussia, il cui nucleo brandeburghese era povero di terre fertili, costituiva una risorsa vitale, sia per la sua popolazione, ai tempi in larga misura germanizzata e protestante, che per la posizione di cuscinetto. Oggi la regione appartiene in gran parte alla Polonia.\nMaria Teresa era in realt\u00e0 pi\u00f9 interessata alle questioni interne che a impegnarsi in politica estera, ma nutriva un'antipatia personale verso Federico, definito a corte \"il brigante di Potsdam\". Il partito che a corte premeva per riconquistare la Slesia, spingendosi a progettare di smembrare e ridurre ai minimi termini la giovane potenza, ottenne quindi facilmente il suo appoggio.\nIn particolare si mise in luce von Kaunitz, diplomatico e politico di notevoli capacit\u00e0 cui Maria Teresa si affid\u00f2 completamente, soprattutto nelle questioni di politica estera. Presente ad Aquisgrana come ministro plenipotenziario e nominato Cancelliere di Stato nel 1753, fu al centro della rivoluzione diplomatica che precedette di poco il conflitto.\nWenzel Anton von Kaunitz.\nGi\u00e0 in colloqui con diplomatici francesi ad Aquisgrana von Kaunitz aveva chiarito la linea politica che seguir\u00e0 negli anni a venire. Riteneva che la Prussia avesse ormai sostituito la Francia quale nemico principale degli Asburgo e che come extrema ratio anche cedere i Paesi Bassi austriaci al controllo francese sarebbe stato accettabile pur di riacquisire la Slesia, questione da lui considerata fondamentale. Negli anni successivi percorse quindi una strada di riavvicinamento diplomatico alla Francia, per quanto ostacolato dalla rivalit\u00e0 centenaria tra Asburgo e Borboni e da posizioni irrimediabilmente opposte su questioni come la situazione tedesca, la Polonia o l'Impero ottomano.\nNel marzo 1749, in qualit\u00e0 di componente della cosiddetta \"conferenza segreta\" (\"Geheime Konferenz\"), ebbe a suggerire apertamente all'Imperatrice che per poter rientrare in possesso della Slesia si rendeva necessario spezzare l'alleanza franco-prussiana. La sovrana diede il suo assenso al piano e nell'autunno 1750 lo invi\u00f2 a Parigi come ambasciatore, con il preciso obiettivo di guadagnare alla causa asburgica re Luigi. Kaunitz rest\u00f2 a Parigi fino al 1752 ma non pot\u00e9 convincere il Borbone. Luigi si mostrava ritroso ad abbandonare il suo alleato, cui lo univa un trattato difensivo che sarebbe scaduto nel giugno del 1756, per quanto poco affidabile si fosse gi\u00e0 dimostrato.\nIl Kaunitz aveva oltretutto in mente dei veri e propri piani di smembramento della Prussia, oggetto di clausole segrete negli accordi austro-russi fin dal 1746, e aveva formulato l'ipotesi di un triplice attacco (austriaco, russo e francese) per aver ragione dei prussiani. Luigi XV si dimostrer\u00e0 contrario a tali piani anche a ribaltamento di alleanze ormai avvenuto, sia per ragioni di prestigio che perch\u00e9 era comunque storico interesse francese un bilanciamento dei poteri in Germania.\nD'altra parte a corte vi era un forte partito filo-austriaco guidato da Madame de Pompadour, di cui il Kaunitz era buon amico. I contatti successivi avvennero cos\u00ec tramite l'ambasciatore francese a Venezia, l'ecclesiastico de Bernis, un protetto della Pompadour, che avr\u00e0 un ruolo importante negli accordi conclusivi del Trattato di Versailles del 1756.\nNella seconda met\u00e0 del 1755 le trattative per\u00f2 languivano ancora tra proposte e controproposte, malgrado il piano di Kaunitz di cedere i Paesi Bassi austriaci a Filippo I di Parma fosse stato avanzato tramite la Pompadour. Fu infatti solo la stipula della convenzione di Westminster a far precipitare gli eventi con rapidit\u00e0, con il ribaltamento delle alleanze conosciuto come \"rivoluzione diplomatica del 1756\" e l'estensione del conflitto tra Francia e Gran Bretagna al teatro europeo.\nLa rivalit\u00e0 coloniale tra Francia e Gran Bretagna.\nLa Gran Bretagna si poneva come garante del mantenimento dello status quo sul continente europeo. Le sue priorit\u00e0 erano infatti in primo luogo la sicurezza del vulnerabile possedimento ereditario dell'Hannover e in subordine quella degli alleati Paesi Bassi, rispetto alle quali ostacolare l'espansionismo borbonico. Tesa allo sviluppo dei commerci e del dominio sui mari, non aveva interesse a impegnarsi in un nuovo conflitto sulla terraferma o ad appoggiare le rivendicazioni austriache sulla Slesia. In Gran Bretagna era piuttosto convinzione comune che in previsione di un conflitto continentale con la Francia il tradizionale alleato austriaco avrebbe fatto la sua parte, per quanto fosse uscito indebolito dal conflitto precedente. Per ovviare a ci\u00f2 vennero stipulati accordi di fornitura di truppe con diversi stati minori tedeschi.\nNella prima met\u00e0 del Settecento la Francia si era aperta importanti sbocchi commerciali con la Turchia, nel bacino del Mediterraneo e nella stessa America spagnola, a danno dei concorrenti britannici, i quali dopo la guerra di successione spagnola sembravano aver ottenuto l'egemonia del commercio in Sudamerica. I generi di lusso come gli specchi, le porcellane di S\u00e8vres, i mobili, le trine francesi conquistavano i mercati europei. Inoltre i francesi avevano una posizione di primo piano nel traffico delle merci coloniali grazie allo zucchero delle loro colonie nelle Antille. Anche l'India venne invasa di manufatti francesi: la Francia ai tempi di Luigi XIV aveva ottenuto nell'entroterra del Bengala il centro di Chandernagore e sulla costa la base di Pondich\u00e9ry, da dove si allarg\u00f2 fino a competere con olandesi e inglesi nel commercio della cannella e delle cotonine indiane.\nIl primato francese nell'esplorazione dell'interno del continente nordamericano e le conseguenti rivendicazioni territoriali erano inoltre un ostacolo all'espansione delle vivaci colonie britanniche costiere.\nPunti di forza della Francia erano l'alleanza con molte trib\u00f9 indiane nell'America settentrionale, i minori costi degli schiavi in Africa e dello zucchero nelle Antille. Vi erano per\u00f2 anche diversi punti di debolezza: lo stato francese era guidato dall'aristocrazia feudale e il sostegno statale dato alla borghesia francese nella competizione con quella inglese era scarso. Inoltre la popolazione coloniale francese era minore di quella di origini britanniche: ai tempi della guerra in Nordamerica vi erano circa coloni francesi contrapposti ai circa britannici.\nNondimeno presso la corte di Versailles aveva avuto ampio successo un memorandum proposto nel dicembre 1750 da una commissione guidata dal conte di Galissoni\u00e8re, che aveva servito come comandante generale a Quebec. Con notevole acume e una miscela di argomenti pratici e idealistici, egli sosteneva che l'espansione delle colonie inglesi e del commercio britannico non solo minacciava direttamente le colonie francesi in Nordamerica, ma indirettamente minava anche il predominio francese in Europa. Questo rendeva a suo parere necessario sostenere colonie in perdita come il Canada francese e la Louisiana.\nFrancia e Gran Bretagna avevano combattuto nelle colonie gi\u00e0 durante la guerra di successione austriaca, come nella presa di Madras del 1746. Ad Aquisgrana era stata insediata una commissione specifica per risolvere le dispute territoriali in Nordamerica, ma non si arriv\u00f2 a nulla. I francesi rivendicavano ad esempio diritti esclusivi sulla valle dell'Ohio, in ragione delle esplorazioni di La Salle nel secolo precedente. Alla penetrazione dei coloni inglesi verso la met\u00e0 del secolo risposero con la spedizione \"delle placche di piombo\" di C\u00e9loron nel 1749 e la creazione di una linea ininterrotta di presidi fortificati. Ci\u00f2 non valse per\u00f2 a fermare coloni e mercanti della Virginia e della Pennsylvania (organizzati nella \"Ohio Company\") e l'ostilit\u00e0 degli irochesi, loro alleati, verso i nativi alleati dei francesi. Le dispute sfociarono presto in scontri aperti nei pressi dei forti eretti per garantire un minimo controllo del territorio. Un piccolo scontro avvenne a Jumonville Glen il 28 maggio 1754. Un attacco all'alba condotto da poche decine di miliziani coloniali, guidati dal giovane George Washington, e loro alleati Mingo colse di sorpresa un contingente di 35 canadesi guidati da Joseph Coulon de Villiers.\nGli scontri armati diventarono pi\u00f9 frequenti. Senza una formale dichiarazione di guerra, nel 1755 la marina inglese inizi\u00f2 ad attuare un blocco navale per impedire l'arrivo di rinforzi francesi nella Nuova Francia, mentre in Nordamerica affluivano reparti di linea britannici. L'8 giugno nello stretto di Belle Isle una flotta inglese intercett\u00f2 alcune navi di linea francesi rimaste attardate e ne cattur\u00f2 due. L'episodio sollev\u00f2 molta eccitazione in Francia e Gran Bretagna e non rimase isolato. In estate i britannici si mossero secondo un ampio piano strategico, attaccando contemporaneamente alcuni dei principali forti francesi. Il 9 luglio 1755 un contingente guidato dal gen.Edward Braddock, che comprendeva parte di due reggimenti di linea inglesi ed era diretto ad assediare Fort Duquesne, fu annientato da uno molto pi\u00f9 piccolo di miliziani francesi e nativi alleati poco oltre un guado del fiume Monongahela. L'utilizzo di spiegamenti e tattiche europee si dimostr\u00f2 infatti assai poco adatto alle foreste americane e lo shock fu grande, ma i britannici si dimostrarono capaci di imparare presto la lezione.\nLa rivoluzione diplomatica del 1756.\nMentre l'Austria era impegnata in complesse manovre diplomatiche per rientrare in possesso della Slesia, il governo inglese, sollecitato da Giorgio II, si prodigava a garantire la sicurezza dei possedimenti ereditari hannoveriani, fertili e ricchi di miniere ma scarsamente difendibili.\nDotata di un esercito terrestre poco numeroso, la Gran Bretagna era solita trattare la fornitura di contigenti militari alleati in cambio di sussidi. Il governo guidato da Newcastle si era rivolto fin dal 1753 a quello russo, spinta in questo anche dalla diplomazia austriaca. Secondo l'uso del tempo si garantiva inoltre da tempo la presenza alla corte russa di un partito filo-inglese con bustarelle. Allorch\u00e9 il conflitto con la Francia divenne aperto, il timore per un'entrata in campo della Prussia al suo fianco aument\u00f2. Il governo inglese decise quindi di accelerare un accordo con i russi per poterlo utilizzare come spauracchio verso l'ambizioso Federico. Del resto al tempo le relazioni tra Gran Bretagna e Prussia erano pessime: Federico si rifiutava di ripagare il cosiddetto \"debito slesiano\" e si poneva come campione della causa dei giacobiti. In contraccambio la Gran Bretagna aveva sequestrato navigli commerciali prussiani. Malgrado ci\u00f2, nell'estate del 1755 vi erano stati contatti diplomatici diretti, con discussioni in merito a garanzie per la sicurezza dell'Hannover.\nLa zarina Elisabetta di Russia, dimostrando pi\u00f9 acume politico del suo ministro Bestu\u017eev che spingeva per un'alleanza anglo-russa, riteneva gli interessi delle due potenze troppo divergenti. Inoltre aveva un'antipatia personale verso Federico II e un'ammirazione per la cultura francese, malgrado la tradizionale politica borbonica di amicizia verso Svezia, Polonia e Impero Ottomano fosse contraria agli interessi russi. Alla fine si fece per\u00f2 convincere e nel settembre 1755 venne siglata una convenzione, detta di San Pietroburgo, ratificata solo nel febbraio 1756.\nI ministri inglesi recapitarono a Federico il trattato anglo-russo, non ancora ratificato, e una bozza di accordo volto a garantire come sempre la sicurezza dell'Hannover. Federico II, forte ancora dell'alleanza con la Francia, che riteneva per\u00f2 indebolita e non desiderosa di impegnarsi in un conflitto continentale, aveva calcolato che la minaccia russa poteva concretizzarsi solo grazie a un apporto finanziario esterno. Consider\u00f2 quindi l'accordo anglo-russo come una minaccia di accerchiamento a est. Nel suo \"Testamento politico\" del 1752 Federico II aveva enucleato delle condizioni necessarie per poter soddisfare le proprie ambizioni espansionistiche. Nel 1755 non solo tali condizioni non sembravano in essere, ma la paura aveva sostituito l'avidit\u00e0.\nAnimato quindi dal timore del sostegno britannico (e di conseguenza dei vari staterelli tedeschi) all'attacco austro-russo che riteneva in preparazione da tempo, Federico II prese la palla al balzo. Ponendosi come campione della pace, propose al governo britannico la neutralizzazione degli stati tedeschi e la difesa dello status-quo, chiedendo unicamente di escludere i Paesi Bassi austriaci (come suggerito dal ministro von Podewils) in ossequio all'alleato francese. Il trattato di Westminster, espresso in termini difensivi, venne cos\u00ec siglato a met\u00e0 gennaio 1756. Nelle intenzioni delle due parti non costituiva un'alleanza quanto un mezzo per garantire la reciproca sicurezza da un conflitto terrestre e lo status-quo in terra tedesca, desiderato al momento da entrambe. Tuttavia ebbe conseguenze gravi e inaspettate sul precario equilibrio europeo.\nIn Francia l'accordo, concluso dai prussiani senza nemmeno interpellare o informare l'alleato, sollev\u00f2 un'ondata di sdegno nazionalistico. Quanto all'Austria, non fece che confermare quanto poco fosse utile per gli obiettivi asburgici l'alleato inglese e la giustezza della linea promossa dal Kaunitz. Gli emissari di Newcastle si affrettarono invano ad assicurare che i due trattati, con i russi e i prussiani, avevano lo scopo di limitare l'espansionismo prussiano e che la Gran Bretagna si sarebbe cos\u00ec potuta impegnare a proteggere i Paesi Bassi austriaci da un intervento francese. Anche Federico II calcol\u00f2 male le conseguenze. Sopravvalut\u00f2 infatti l'influenza inglese sulla corte russa e le proprie capacit\u00e0 di rassicurare l'alleato borbonico agendo attraverso l'ambasciatore francese duca di Nivernais, filo-prussiano e suo ammiratore.\nVon Starhemberg, incaricato asburgico delle trattative con la Francia, aveva ricevuto istruzioni da Maria Teresa e Kaunitz precedenti alla notizia dell'accordo anglo-prussiano. Trovandosi dinanzi ad una situazione assai diversa e allo sdegno francese, fece abilmente del suo meglio per approfittarne. Punto nell'onore, Luigi XV era infatti disposto a veder punita diplomaticamente la Prussia. Aveva perci\u00f2 deciso gi\u00e0 in febbraio di non rinnovare l'alleanza, che scadeva formalmente a giugno 1756, ma intendeva ancora avvalersi dell'alleanza difensiva franco-prusso-svedese, che sarebbe scaduta solo l'anno seguente.\nVisto per\u00f2 che permaneva il rischio di rimanere isolati nel conflitto oramai aperto con la Gran Bretagna se gli Asburgo avessero mantenuto comunque il vecchio sistema di alleanze, le trattative tra francesi e austriaci ebbero una decisa accelerazione. Vennero stipulate due convenzioni, di neutralit\u00e0 e alleanza difensiva (comprensive di cinque articoli segreti), che assieme sono conosciute come \"primo trattato di Versailles\", firmato il primo maggio. Con esso l'Austria si impegnava a restare neutrale nel conflitto con la Gran Bretagna, mentre la Francia rinunciava a qualsiasi aggressione ai territori asburgici, comprese le province olandesi. Il trattato prevedeva inoltre anche una parte difensiva, nella quale ciascuna delle due potenze si impegnava ad accorrere in difesa dell'altra con un contingente di uomini in caso di un'aggressione da parte di terzi\nL'accordo venne interpretato in modi completamente diversi dalle parti. Mentre la Francia intendeva garantirsi il fianco orientale, liberando risorse per il conflitto marittimo e coloniale in atto con gli inglesi, per l'Austria si trattava di un ulteriore passo verso una generale guerra europea contro Federico.\nElisabetta, che aveva ricevuto notizia della convenzione anglo-prussiana due giorni dopo la ratifica di quella di San Pietroburgo, intese immediatamente che l'accordo anglo-russo era carta straccia. Costituiva anzi quasi una minaccia diretta, visto che in teoria costringeva la Prussia a volgere le sue mire ad est anzich\u00e9 verso la Germania. Il filo-francese Voroncov ebbe gioco facile a screditare Bestu\u017eev e ad assecondare l'odio della zarina per Federico II. Un comitato speciale che doveva proporre delle misure per limitare il potere prussiano conferm\u00f2 che le misure da prendere erano procedere nell'avvicinamento gi\u00e0 in corso all'Austria, anche in chiave offensiva, e conquistarsi i favori francesi.\nVon Kaunitz aveva sempre dato per scontato una possibile collaborazione russa in funzione anti-prussiana. Lo preoccupavano per\u00f2 l'inaffidabilit\u00e0 della politica estera russa, sottoposta a cambi di regime talvolta repentini, e l'aggressivit\u00e0 dimostrata dalla zarina, che si era via via volta contro Svezia, Prussia e Impero ottomano. Il suo vecchio piano generale era infatti di muovere contro la Prussia con tre armate (austriaca, russa e francese) ma in un momento scelto dall'Austria, non dalla Russia, che oltretutto sarebbe stata in competizione per i sussidi francesi. Inoltre preferiva che Federico facesse la prima mossa, per presentarsi come aggredito piuttosto che da aggressore e forzare la mano alla Francia in nome dell'accordo difensivo. Starhemberg stesso infatti scrisse: \"prima o poi ce la faremo a raggiungere il nostro grande piano e forse lo stesso re di Prussia ci fornir\u00e0 l'aiuto pi\u00f9 importante\". Gli accordi ebbero inoltre come effetto la neutralit\u00e0 della Repubblica delle Sette Province Unite, tradizionale alleata inglese, in cambio delle assicurazioni francesi di non aggressione, concesse da Luigi XV nel giugno 1756.\nIl 13 marzo 1756 Maria Teresa istru\u00ec il suo ambasciatore a San Pietroburgo di informare la zarina delle trattative tra Austria e Francia e della possibilit\u00e0 di accordarsi per un attacco combinato contro la Prussia nel 1757, allo scadere dell'alleanza franco-prusso-svedese. Questo non fece altro che accelerare i preparativi russi per la guerra, che da aprile in avanti procedettero a ritmo spedito, mentre gli austriaci si limitavano a preparativi pi\u00f9 contenuti. Malgrado la salute della zarina si deteriorasse a partire dall'estate, la Russia ader\u00ec al trattato di Versailles il 31 dicembre 1756, con articoli segreti volti ad assicurare l'aiuto russo in caso di attacco inglese sul continente e sussidi francesi alla Russia in caso di attacco turco. La corte russa non venne comunque messa a parte degli articoli segreti stipulati tra Francia e Austria.\nGli eserciti.\nIl moschetto ad acciarino era l'arma standard della fanteria del XVIII secolo. Le tattiche adottate nel suo utilizzo dipendevano dalla gittata utile, limitata a 2-300 passi, e dalla maggior rapidit\u00e0 di fuoco che permetteva rispetto alle armi precedenti. In tempi in cui la rapidit\u00e0 di tiro era qualit\u00e0 assai pi\u00f9 apprezzata della precisione, i reparti prussiani e inglesi in formazione di linea erano in grado di sparare anche 4 colpi al minuto, i reparti d'\u00e9lite prussiani arrivavano a 6. L'efficacia dei colpi era comunque relativamente scarsa e la possibilit\u00e0 di cilecca nell'ordine del 10%. Il riscaldamento della canna e la sporcizia accumulata rendevano piuttosto brevi gli scambi a fuoco. Inoltre la lunghezza e il peso dell'arma portavano facilmente ad inclinazioni errate e a colpi corti e bassi. Per raggiungere un volume di fuoco sufficiente e massimizzarne l'efficacia, sia materiale che psicologica, era quindi necessario tenere i ranghi compatti e coordinare la salva, per scompaginare rapidamente le file nemiche.\nLa formazione di tiro consisteva in file, da 2, 3 o 4 ranghi, che potevano estendersi per chilometri: a Leuthen il fronte austriaco era di oltre . La formazione in linea rendeva inoltre la fanteria meno vulnerabile all'artiglieria. I reparti procedevano incolonnati verso il nemico, ad una certa distanza si spiegavano in linea e cominciavano una lenta avanzata verso il nemico, frammista da salve, allo scopo di scompaginare le file nemiche per poi eventualmente attaccarle alla baionetta. Ovviamente il terreno influiva grandemente: a Kunersdorf ad esempio impose ai prussiani di mantenere un fronte molto ridotto, cosa che facilit\u00f2 il lavoro dell'artiglieria russa.\nTali complesse manovre esigevano disciplina ed esercizio: un reparto che veniva attaccato mentre era incolonnato o ancora in fase di spiegamento poteva subire perdite gravissime, come successe a Rossbach. Era inoltre chiaro che la coordinazione richiesta diminuiva rapidamente sotto il fuoco nemico e col proseguire dell'azione.\nPrussia.\nL'esercito di Federico II era estremamente disciplinato e combattivo e si era gi\u00e0 guadagnato un'eccellente reputazione al suo comando. All'inizio della guerra contava circa uomini. Federico aveva apportato modifiche volte a ottenere maggior rapidit\u00e0 di fuoco (le file dei corpi d'\u00e9lite arrivavano a 5-6 colpi al minuto in condizioni ottimali, contro i 4 colpi tenuti a fatica da altri eserciti) e di marcia dalla sua fanteria, oltre ad aumentare l'utilizzo dell'artiglieria a cavallo. Con l'esercizio strenuo i reparti di fanteria erano condotti all'uniformit\u00e0 di marcia anche su terreni accidentati.\nLa superiore mobilit\u00e0 della sua fanteria gli permetteva di tentare attacchi alle ali nemiche, anzich\u00e9 un classico scontro frontale, e di combattere efficacemente malgrado si trovasse regolarmente in condizioni di inferiorit\u00e0 numerica, come a Leuthen. Ivi la rapidit\u00e0 di marcia e l'utilizzo dell'ordine obliquo gli consentirono di sfondare attaccando il fianco sinistro della linea austriaca e scompaginandola, cogliendo una grande vittoria contro un nemico numericamente pi\u00f9 che doppio.\nFederico aveva inoltre fortemente rinforzato la cavalleria, poco considerata dai suoi predecessori. Guidata da abili generali come Zieten e Seydlitz, risult\u00f2 essenziale in vittorie come quella di Rossbach.\nLe battaglie sanguinose cui Federico costrinse il suo esercito costarono per\u00f2 un alto prezzo. L'efficienza diminu\u00ec col passare delle campagne, anche per l'aumentato utilizzo di mercenari e coscritti scarsamente addestrati. Il sistema cantonale si dimostr\u00f2 inadeguato a mantenere i reggimenti alla massima forza col proseguire della guerra: al suo culmine l'esercito prussiano arriv\u00f2 a costituire quasi il 5% dell'intera popolazione. L'utilizzo di stranieri era del resto una caratteristica voluta da Federico stesso per non dissanguare eccessivamente la societ\u00e0 prussiana. La guerra ebbe comunque un costo altissimo per i tempi sulla popolazione prussiana, stimato in circa il 10% dei suoi di abitanti.\nOltre alla carenza di risorse umane, l'esercito prussiano, pur considerato il migliore d'Europa, aveva comunque delle debolezze tattiche. Si trov\u00f2 ad esempio spesso in difficolt\u00e0 quando contrapposto all'eccellente fanteria leggera austriaca, \"Grenzer\" e \"Jaeger\", che non combatteva a ranghi compatti. Federico non comprese del tutto il problema e la creazione dei \"Frei-Corps\" non lo risolse, trattandosi di soldati di scarsa affidabilit\u00e0 e addestramento.\nAustria.\nL'esercito asburgico contava poco pi\u00f9 di uomini allo scoppio del conflitto. La sconfitta della guerra di successione austriaca aveva portato a profonde riforme. Vennero adottati tattiche e regolamenti di quello prussiano. Aument\u00f2 l'attenzione data all'addestramento e alla disciplina di tiro, come pure alla formazione degli ufficiali. Anche l'artiglieria venne migliorata sotto il comando del principe di Liechtenstein. Circa la fanteria leggera e gli ussari croati, lo stesso Federico ammise si trattasse di reparti formidabili.\nConsci della superiore capacit\u00e0 di fuoco e di manovra della fanteria prussiana in campo aperto, i generali austriaci adottarono nel corso della guerra strategie difensive, sfruttando il terreno (in particolare alture e boschi). D'altra parte si dimostravano di solito scadenti nel prendere l'iniziativa e nella capacit\u00e0 di individuare e sfruttare rapidamente una debolezza del nemico. Fecero parziale eccezione comandanti di valore come Daun, capace di sorprendere lo stesso Federico e di ottenere vittorie come quella di Hochkirch. Un altro fattore di un certo peso nel prosieguo del conflitto fu la scarsa coordinazione con i colleghi russi.\nGran Bretagna.\nAgli inizi della guerra l'esercito terrestre inglese assommava a unit\u00e0 ed era numericamente il pi\u00f9 piccolo tra le grandi potenze. Durante il conflitto arriv\u00f2 a raggiungere le , ma i discutibili metodi di reclutamento (spesso venivano impiegati galeotti o nullafacenti reclutati con la forza) e la prevalenza data alla Royal Navy furono sempre un problema. I suoi punti di forza erano la tenacia e la capacit\u00e0 di adattamento, messe in campo ad esempio dopo le sconfitte iniziali in Nordamerica. La scarsa competenza degli alti comandi veniva compensata dal pragmatismo con cui ci si seppe affidare a risorse locali come William Johnson.\nIn India le truppe erano per la maggior parte non governative, appartenendo alla Compagnia delle Indie Orientali, e il ritardo nell'addestramento dei sepoys nativi fu evidente negli scontri iniziali, ma fu rapidamente colmato.\nFrancia.\nAi tempi della guerra dei sette anni l'efficienza dell'esercito francese era forse al suo punto pi\u00f9 basso. Contava unit\u00e0 ma risultavano evidenti mancanza di addestramento e disciplina a tutti i livelli. Basso era il numero di ufficiali, cos\u00ec come leadership e preparazione dei comandanti, mentre la diserzione era frequente, anche per difficolt\u00e0 nel pagamento del soldo. A conflitto in corso vennero attuate riforme delle tattiche e dell'organizzazione, ma era troppo tardi per raccoglierne i frutti.\nFacevano in buona misura eccezione le milizie coloniali, che seppero adattarsi ben prima degli inglesi al terreno e negli scontri iniziali furono in grado di sopperire all'inferiorit\u00e0 numerica. La mancanza di rinforzi e approvvigionamenti, causata dal blocco navale, le condann\u00f2 per\u00f2 pi\u00f9 avanti alla sconfitta.\nLe truppe degli alleati tedeschi si dimostrarono inoltre meno abili e valide di quelle utilizzate dai britannici negli scontri sul continente europeo.\nRussia.\nLa Russia aveva un esercito di notevoli dimensioni, circa uomini. Circa la met\u00e0 era per\u00f2 costituita da miliziani e guarnigioni e alla guerra parteciparono tra i 60 e i effettivi. Il livello di addestramento e organizzazione era basso. Anche la velocit\u00e0 degli spostamenti era bassa e minata da una logistica insufficiente. La disorganizzazione era evidente anche nello stato maggiore. Inoltre le riforme man mano attuate nel corso del conflitto portarono a difficolt\u00e0 di coordinazione aggiuntive tra reparti con diversa organizzazione. Oltretutto vigeva ampia discordia tra i generali, che si disprezzavano l'un l'altro, rifiutando spesso di collaborare.\nMalgrado questo i russi esibirono buone capacit\u00e0 difensive e di ripresa dalle sconfitte. Inoltre il soldato russo era noto per il coraggio individuale: dopo Zorndorf Federico scrisse \"i Russi \u00e8 pi\u00f9 facile ucciderli che sconfiggerli\".\nLo scoppio del conflitto.\nNel 1756 il governo francese invi\u00f2 in Nordamerica rinforzi e un nuovo comandante, il Montcalm, che arriv\u00f2 in maggio. Quello britannico invi\u00f2 in estate come comandante in capo e governatore della Virginia John Campbell, conte di Loudoun. Il primo ministro inglese, duca di Newcastle, era peraltro ancora convinto che la serie di trattati che legavano le varie nazioni avrebbe evitato lo scoppio di un conflitto aperto in Europa.\nL'attacco francese di aprile alla base navale inglese di Mah\u00f3n, nelle Baleari, port\u00f2 a una dichiarazione formale di guerra da parte della Gran Bretagna il 17 maggio, quando oramai da due anni lo scontro nella valle dell'Ohio era aperto. In essa re Giorgio faceva riferimento all'escalation degli scontri in Nordamerica e stigmatizzava una presunta intenzione francese di invadere le isole britanniche. Il 20 avvenne la battaglia di Minorca tra la flotta francese e quella inglese guidata da Byng. La sconfitta cost\u00f2 all'ammiraglio inglese la corte marziale e l'esecuzione. Il 28 Minorca cadde.\nInvasione prussiana della Sassonia.\nFederico II di Prussia, sentendosi completamente accerchiato, decise di prendere l'iniziativa anzich\u00e9 attendere un'aggressione che giudicava oramai inevitabile, frutto del resto della sua politica espansionistica precedente. Aveva notizia degli scontri tra inglesi e francesi e riteneva inevitabile il conflitto anche sul suolo europeo. Iniziata quindi la mobilitazione in giugno, in luglio avvis\u00f2 la corte inglese delle sue intenzioni, sostenendo che non aveva altra scelta.\nSenza una formale dichiarazione di guerra, similmente a quanto fatto nel 1740, e dichiarando che solo le intenzioni ostili dell'Austria lo obbligavano a rinunciare al suo desiderio di pace, con uomini suddivisi in tre colonne di marcia il 29 agosto 1756 invase la vicina Sassonia, tradizionale alleato della Francia e alleato dell'Austria nella guerra precedente.\nFederico II intendeva annullare una possibile minaccia, visto che il confine sassone era vicinissimo a Berlino, e accaparrarsi preziose risorse economiche: durante il resto del conflitto sfrutt\u00f2 ampiamente il territorio sassone, che contribu\u00ec per circa un terzo alle spese materiali prussiane. I suoi piani erano di dirigersi verso la ricca Boemia austriaca, per neutralizzare l'esercito austriaco prima dell'arrivo dei russi e acquartierarvi le truppe per l'inverno a spese di territori asburgici. Prevedevano quindi di impadronirsi della piazzaforte morava di Olm\u00fctz e di marciare rapidamente su Vienna, per forzare una rapida conclusione del conflitto. Aveva lasciato in Slesia uomini, al comando del feldmaresciallo conte von Schwerin per premunirsi da incursioni dalla Moravia o dall'Ungheria, mentre la Prussia orientale, distaccata dal nucleo centrale dei domini prussiani, era presidiata dal feldmaresciallo von Lehwaldt, a guardia di una potenziale invasione russa.\nDal punto di vista ideologico, per Federico si trattava di un caso di \"guerra precauzionale\", come da lui teorizzato nel suo \"Anti-Machiavel\". L'aggressione per\u00f2 ebbe vasta risonanza e sollev\u00f2 ampia indignazione, portando al secondo trattato di Versailles, di natura questa volta offensiva: le due maggiori dinastie europee, Asburgo e Borbone, dopo essersi combattute per secoli si trovavano ora alleate.\nLo scoppio della guerra e le azioni della Prussia nel 1756 sono state paragonate da diversi storici a quanto successo nella prima guerra mondiale: la Prussia, sentendosi accerchiata dopo aver intrapreso per decenni una politica espansionista, prese l'iniziativa contro l'Austria invadendo la Sassonia, cos\u00ec come la Germania nel 1914 decise l'invasione preventiva del Belgio per anticipare la Francia, che considerava il pi\u00f9 temibile fra i suoi nemici.\n\u00c8 certo che sfidare contemporaneamente le tre maggiori potenze terrestri europee fosse un azzardo enorme. Considerato l'acume di Federico \u00e8 evidente ritenesse la situazione prussiana disperata (come in effetti era, stante gli accordi segreti per la spartizione del paese promossi dal Kaunitz) e che l'unica alternativa fosse la restituzione della Slesia, cosa che non era disposto a fare. Fu perci\u00f2 una scelta largamente ponderata. L'attacco fu infatti ritardato alla fine di agosto anche per evitare un intervento francese nella buona stagione, come sarebbe potuto accadere in caso di un probabile attacco austro-russo nella primavera seguente.\nTeatro europeo.\n1756.\nLa penetrazione in Sassonia delle forze prussiane suddivise in tre colonne, con la principale al centro condotta da Federico in persona, fu praticamente incontrastata. L'ala destra, circa uomini al comando di Ferdinando di Brunswick-Wolfenb\u00fcttel, punt\u00f2 verso Chemnitz. L'ala sinistra, forte di circa uomini al comando di Augusto Guglielmo di Braunschweig-Bevern, doveva attraversare la Lusazia puntando a Bautzen, mentre Federico e il maresciallo James Keith si diressero con soldati a Dresda, che presero facilmente. Nella battaglia di Lobositz il 1\u00ba ottobre Federico sconfisse una forza austriaca che si stava muovendo in soccorso dei sassoni, guidata da von Browne. Le perdite furono tuttavia pesanti e ad un certo punto Federico aveva dato la battaglia per persa, ritirandosi dalla linea dei combattimenti, come aveva fatto agli esordi della sua carriera di comandante sul campo della battaglia di Mollwitz. Ci\u00f2 gli fece comprendere chiaramente che le riforme adottate dall'esercito austriaco a seguito della sconfitta nella guerra precedente purtroppo per lui avevano dato frutto. Le forze sassoni, ritiratesi a Pirna, si arresero alla met\u00e0 ottobre dopo un breve assedio e vennero incorporate forzatamente nell'esercito prussiano.\nGli austriaci ottennero tuttavia un parziale successo occupando parte della Slesia.\nL'attacco alla Sassonia sollev\u00f2 lo sdegno delle corti europee. La stessa Gran Bretagna era rimasta sorpresa dalle mosse prussiane ma, conscia che la situazione sarebbe precipitata anche sul continente, inizi\u00f2 a inviare rifornimenti e denaro all'alleato. Venne inoltre organizzata un'\"armata di osservazione\" di alleati tedeschi al comando del duca di Cumberland (figlio di Giorgio II), allo scopo di proteggere l'Hannover da iniziative francesi. I britannici tentarono anche di coinvolgere nell'alleanza la Repubblica delle Sette Province Unite, che per\u00f2 prefer\u00ec restare completamente neutrale.\nL'anno si chiuse quindi con un certo successo dell'iniziativa prussiana.\n1757.\nL'atteggiamento aggressivo di Federico II e l'invasione della Sassonia ottennero come effetto il rafforzamento dell'alleanza austro-francese, che ebbe il suo momento di sintesi nella firma del secondo trattato di Versailles, il 1\u00ba maggio 1757. Mediante esso l'alleanza si trasformava infatti da difensiva in offensiva. In cambio del sostegno militare e finanziario all'Austria, Luigi XV otteneva la promessa del controllo sui Paesi Bassi austriaci, dove avrebbe installato un governo fantoccio guidato da Filippo I di Parma.\nA seguito di questo trattato, le operazioni belliche subirono una rapida accelerazione da parte degli austro-francesi e dei loro alleati, seppure con risultati alterni.\nBoemia.\nA met\u00e0 aprile Federico prese l'iniziativa, penetrando in Boemia alla ricerca di una vittoria decisiva sulle forze austriache, punto nodale della sua strategia anche in seguito. Con la sanguinosa battaglia di Praga il 6 maggio costrinse i reparti austriaci sopravvissuti a trincerarsi entro le mura della citt\u00e0. Pose quindi l'assedio alla citt\u00e0, ma le forze prussiane erano troppo esigue per un attacco diretto e dovette accontentarsi di bloccare gli assediati al suo interno, in attesa della resa per fame.\nIl feldmaresciallo austriaco Daun non aveva fatto in tempo a partecipare allo scontro, ma ai suoi 30.000 uomini un\u00ec altri austriaci fuggiti dal campo di battaglia. Riorganizzate le truppe si mosse lentamente in soccorso della citt\u00e0, ben sapendo che le forze prussiane erano troppo deboli per rischiare di trovarsi accerchiate tra gli assediati e il suo esercito. Con un distaccamento di circa uomini Federico raggiunse a Kolin il reparto del duca di Brunswick-Bevern per intercettare il Daun. In inferiorit\u00e0 numerica (i rapporti variano tra 44 e uomini da parte austriaca contro prussiani), non riusc\u00ec in una manovra di accerchiamento per l'intervento della fanteria leggera austriaca, i \"grenzer\". Si trov\u00f2 cos\u00ec ad attaccare frontalmente e in maniera poco coordinata gli austriaci, che si erano attestati in buona posizione difensiva a Kolin, il 18 giugno. Fu la prima, pesantissima sconfitta per Federico, che fu costretto a togliere l'assedio a Praga. La contemporanea ritirata del contingente prussiano guidato da Augusto Guglielmo di Prussia a Zittau lo costrinse all'abbandono della Boemia.\nTeatro nord-orientale.\nNella tarda estate russi guidati dal maresciallo Stepan F\u00ebdorovi\u010d Apraksin presero d'assalto la munita fortezza prussiana di Memel dopo cinque giorni di bombardamenti. Invasero quindi la Prussia orientale. Un esercito prussiano guidato con abilit\u00e0 da von Lehwaldt riusc\u00ec a sorprendere i reparti russi guidati dal generale Lopukhin, che fu ucciso nello scontro. Lehwaldt dovette per\u00f2 soccombere alla grande superiorit\u00e0 numerica del contrattacco russo a Gross-J\u00e4gersdorf, il 30 agosto, riuscendo comunque a sganciarsi dopo aver inflitto gravi perdite agli avversari. La durezza degli scontri lasci\u00f2 nei prussiani una solida impressione delle capacit\u00e0 combattive russe, rinforzata dalle sanguinose battaglie di Zorndorf e Kunersdorf negli anni successivi. Apraksin, poco esperto e cauto, organizz\u00f2 la ritirata anzich\u00e9 sfruttare la vittoria. In mancanza di rifornimenti per l'artiglieria, l'assedio a K\u00f6nigsberg sembrava del resto improponibile. A ci\u00f2 si univano le difficolt\u00e0 logistiche causa la distanza dalle basi, il pessimo stato delle strade e pi\u00f9 in generale la scarsa organizzazione dell'esercito. La tendenza da parte russa a interrompere le operazioni e a ritirarsi dopo una grande battaglia, che si ripeter\u00e0 pi\u00f9 volte, sar\u00e0 infatti dovuta maggiormente a lunghezza e disorganizzazione delle linee di rifornimento, che causavano in primo luogo carenza di munizioni, che alle perdite subite. Cionondimeno la minaccia russa fu una costante durante il conflitto e condizion\u00f2 in parte anche le operazioni contro l'Austria, considerato il rivale principale da Federico. Le sconfitte subite dai prussiani fecero s\u00ec che la Svezia tentasse di approfittarne in maniera opportunistica, entrando nel conflitto a settembre e invadendo la Pomerania con uomini.\nRossbach e Leuthen.\nLa congiuntura sembrava davvero pessima per Federico, con gli austriaci pronti al contrattacco e all'invasione di territori finora controllati dalla Prussia. A ovest i francesi avevano battuto ad Hastenbeck gli hannoveriani, guidati dall'incompetente duca di Cumberland, e con una seconda armata guidata dal principe di Soubise erano penetrati in Sassonia assieme al \"Reichsarmee\" imperiale, mobilitato da Francesco I di Lorena. La situazione era per\u00f2 destinata ad essere ribaltata in due battaglie che consacrarono la fama di Federico II come condottiero. Il 5 novembre a Rossbach, nell'unico scontro del conflitto tra francesi e prussiani, Federico inflisse una sconfitta storica alle forze miste guidate dal Soubise, malgrado un'inferiorit\u00e0 numerica di 1 a 2, grazie alla rapidit\u00e0 di manovra della sua fanteria e alla cavalleria pesante guidata da von Seydlitz. Riprendendo subito dopo a marciare in direzione opposta, ingaggi\u00f2 gli austriaci guidati da Carlo Alessandro di Lorena a Leuthen, nella bassa Slesia, il 5 dicembre. Anche qui, in grande inferiorit\u00e0 numerica, Federico sfrutt\u00f2 le superiori capacit\u00e0 di movimento e disciplina delle sue truppe, aggirando un'ala del lunghissimo schieramento nemico e cogliendo una vittoria eclatante. Anche nel prosieguo della guerra la valuter\u00e0 personalmente come la sua pi\u00f9 grande vittoria, avendola colta contro l'avversario austriaco, da lui considerato il pi\u00f9 valido militarmente.\nCon questi due successi Federico raggiunse l'apice della fama. Tuttavia a Leuthen non riusc\u00ec a distruggere completamente l'esercito austriaco, che si ritir\u00f2 in Boemia. Inoltre Maria Teresa si dimostr\u00f2 assolutamente determinata a non cedere e ignor\u00f2 i suoi tentativi di arrivare a un accordo. Il comando supremo delle truppe austriache venne affidato a Daun, che aveva dimostrato capacit\u00e0 certamente superiori a quelle del principe Carlo.\nA met\u00e0 ottobre un generale ungherese degli ussari, conte Hadik, era riuscito con uomini a spingersi fino a Berlino, ottenendo un riscatto di 200.000 talleri raccolti tra i cittadini per ritirarsi. Per l'audace impresa ebbe la promozione a Maresciallo.\nNel frattempo, contando sull'inattivit\u00e0 dei russi fino all'anno seguente, Federico aveva diretto le truppe al comando di Lehwaldt verso la Pomerania, dove respinsero con relativa facilit\u00e0 gli svedesi, occupando gran parte della Pomerania svedese e bloccando Stralsunda.\nTeatro renano.\nMalgrado l'esercito francese non fosse all'apice della sua efficienza, l'Hannover era stato invaso a giugno. Dopo la sconfitta di Hastenbeck il 26 luglio, Cumberland aveva addirittura firmato la resa a Klosterzeven il 10 settembre, causando scandalo in patria. Dopo Rossbach, Giorgio II di Gran Bretagna e i suoi ministri, che si erano rifiutati di ratificare la convenzione, affidarono il comando dell'\"Armata di Osservazione\" al generale prussiano Ferdinando di Brunswick-Wolfenb\u00fcttel, che si era gi\u00e0 distinto nelle fasi iniziali del conflitto. Questi entro una settimana aveva gi\u00e0 iniziato a riorganizzare l'esercito hannoveriano. Ottenuto il supporto della popolazione tedesca con una vasta propaganda delle atrocit\u00e0 commesse sulla riva orientale del Reno dalle truppe francesi, inizi\u00f2 una serie di manovre offensive che le avrebbe respinte oltre il confine nella primavera seguente. Le azioni di Ferdinando annullarono una minaccia francese diretta alla Prussia per tutto il resto del conflitto.\n1758.\nFederico riprese l'iniziativa, invadendo la marca morava e ponendo l'assedio a Olm\u00fctz (oggi Repubblica Ceca). A seguito della sconfitta di un convoglio di rinforzi e rifornimenti nella battaglia di Domstadtl, il re smise l'assedio e si ritir\u00f2. Fu l'ultima invasione massiccia da parte prussiana dei territori asburgici. Gi\u00e0 a inizio anno i russi avevano preso l'iniziativa a est, invadendo la pressoch\u00e9 sguarnita Prussia orientale, che rimase sotto il loro controllo fino al 1762. Federico infatti preferiva continuare a concentrare i suoi sforzi contro gli austriaci, cercando uno scontro decisivo con l'intento di mettere termine al conflitto.\nL'11 aprile 1758 venne firmata la Convenzione anglo-prussiana, in cui l'alleanza abbozzata a Westminster veniva formalizzata, compreso un sussidio annuale da parte inglese di sterline. La Gran Bretagna invi\u00f2 anche un contingente di uomini a rinforzo dell'armata hannoveriana, impegnandosi concretamente anche nel teatro europeo. In marzo Ferdinando era riuscito a respingere i francesi dall'Hannover e dalla Vestfalia, ricatturando il porto di Emden, che funse da scalo per i rifornimenti e i rinforzi inglesi. Il duca oltrepass\u00f2 quindi il Reno, battendo le forze numericamente superiori di Luigi di Borbone-Cond\u00e9 nella battaglia di Krefeld il 23 giugno e occupando D\u00fcsseldorf. Le manovre e la superiorit\u00e0 numerica dei francesi lo costrinsero per\u00f2 ben presto a ritirarsi aldil\u00e0 del fiume.\nIn estate Federico non pot\u00e9 pi\u00f9 ignorare l'avanzata russa e si mosse a intercettarla. Poco a oriente del corso dell'Oder, presso l'odierna Sarbinowo, in Polonia (allora Marca di Brandeburgo) una forza di circa uomini al suo comando si scontr\u00f2 il 25 agosto con uomini circa guidati dal generale Fermor, di discendenza russo-baltica, nella battaglia di Zorndorf. Il confronto si risolse in uno scontro frontale in cui molti reparti arrivarono al corpo a corpo e comport\u00f2 grave perdite da ambo i lati: prussiani e russi risultarono morti o gravemente feriti. Tatticamente l'esito non fu chiaro, ma davanti alla ritirata russa Federico vant\u00f2 la vittoria. Il parere di diversi storici \u00e8 che lo scontro fin\u00ec sostanzialmente in parit\u00e0, per semplice esaurimento delle capacit\u00e0 combattive dei reparti. Nel frattempo un contingente prussiano al comando di Carl Heinrich von Wedel respinse la minaccia svedese diretta su Berlino in scontri limitati ma sanguinosi a Tornow e a Fehrbellin alla fine di settembre.\nIn settembre e ottobre la guerra tra prussiani e austriaci procedeva in Sassonia con manovre e contromanovre inconcludenti. Federico cercava di indurre Daun allo scontro in campo aperto, che questi rifiutava. Il 14 ottobre per\u00f2 il feldmaresciallo austriaco prese l'iniziativa, attaccando all'alba e cogliendo di sorpresa il fianco orientale dell'armata di Federico a Hochkirch. Il re, in grave inferiorit\u00e0 numerica, perse gran parte della sua artiglieria ma riusc\u00ec a ritirarsi in buon ordine. Gli austriaci non riuscirono invece a sfruttare la vittoria. Dopo un tentativo di riprendere Dresda, le truppe si ritirarono in territorio asburgico per l'inverno, lasciando la Sassonia all'occupazione prussiana. A est i russi non ebbero successo nel tentativo di prendere Kolberg, in Pomerania, difesa dal generale Heinrich Sigismund von der Heyde.\nIn Francia l'andamento assai deludente della guerra caus\u00f2 la cacciata del cauto Bernis e la sua sostituzione come ministro degli Esteri da parte di un altro favorito della Pompadour, il duca di Choiseul. Questi formul\u00f2 dei piani assai ambiziosi con l'obiettivo di concludere il conflitto l'anno seguente, pianificando addirittura l'invasione dell'Inghilterra.\n1759.\nDal 1759 la Prussia si trov\u00f2 a dover sostenere una strategia difensiva. Austriaci e russi avevano oltretutto trovato un accordo su una conduzione comune della guerra nel teatro orientale. Manovrando nella Bassa Slesia Federico riusc\u00ec a mantenere in Boemia l'armata principale asburgica all'inizio della campagna estiva. Tuttavia i russi penetrando nella Polonia occidentale dagli inizi di giugno costituivano una minaccia per il Brandeburgo e la stessa Berlino. Federico sped\u00ec quindi due colonne, al comando di von Finck e von Dohna, a contrastare la cauta avanzata dell'armata condotta dal conte Saltykov, terzo comandante supremo delle forze russe in tre anni. Poco soddisfatto dall'attendismo di von Dohna, mand\u00f2 von Wedel a sostituirlo. Trovandosi nei pressi di Francoforte sull'Oder e sapendo che la perdita della citt\u00e0 lo avrebbe fortemente sminuito agli occhi del re, von Wedel il 23 luglio attacc\u00f2 improvvidamente con i suoi uomini le soverchianti forze russe (oltre unit\u00e0), ben assestate presso il villaggio di Key (nella zona dell'odierna Sulech\u00f3w, Polonia occidentale). La sconfitta fu pesante e cost\u00f2 la perdita di circa 1/3 degli effettivi.\nPoche settimane dopo il 12 agosto a Kunersdorf, dopo aver riunito circa effettivi, Federico si apprest\u00f2 ad attaccare un'armata austro-russa guidata dallo stesso Saltykov e da Ernst Gideon von Laudon, cercando di anticipare un'ulteriore concentrazione delle forze alleate. Attraversato con successo il fiume Oder, si volse a nord credendo di compiere una manovra di accerchiamento dell'ala destra avversaria.\nIn realt\u00e0 formul\u00f2 il piano in base a informazioni incomplete, trovandosi cos\u00ec a eseguire un attacco frontale contro forze preponderanti, perdipi\u00f9 su un terreno adatto alla difesa. Gli austro-russi vi soggiornavano infatti da due settimane e, in attesa dell'arrivo dei prussiani, avevano provveduto alla costruzione di trincee e strade di comunicazione per garantire la continuit\u00e0 e la connessione del fronte presentato a Federico. Ignorando il consiglio del principe Enrico, commise inoltre ulteriori errori tattici. Non accontentandosi del successo dell'assalto iniziale, che gli aveva permesso di conquistare una buona posizione a met\u00e0 giornata, impegn\u00f2 le sue stanche truppe in un ulteriore assalto contro posizioni pi\u00f9 solide che fall\u00ec. Il contrattacco austro-russo inflisse a Federico la sconfitta pi\u00f9 pesante della guerra, con morti e oltre il doppio di feriti da parte prussiana.\nIl re prese molto male la debacle, al punto di accennare nelle sue lettere a propositi di suicidio. L'armata prussiana nelle ultime fasi della battaglia si sfald\u00f2 quasi completamente, non avendo pi\u00f9 il livello di addestramento e compattezza delle campagne precedenti. Tuttavia il re riusc\u00ec a riunire in pochi giorni circa uomini, frapponendosi tra le forze alleate e Berlino. Saltykov comunque non insistette nell'avanzata. Nei successivi due anni malgrado Elisabetta di Russia continuasse la politica di supporto all'Austria i russi ebbero scarso peso negli scontri diretti, anche per la lunghezza eccessiva delle linee di rifornimento.\nLa guerra prosegu\u00ec in Sassonia: a Maxen (nel circondario dell'odierna M\u00fcglitztal) a fine novembre il corpo d'armata di di von Finck dovette arrendersi ai austriaci di Daun.\nSul teatro renano invece le cose andavano meglio per l'alleanza anglo-prussiana. Il 1\u00ba agosto 1759 il Brunswick sconfisse nella battaglia di Minden l'armata francese guidata dal marchese de Contades.\nLa pianificata invasione delle isole britanniche da parte delle truppe francesi ammassate alla foce della Loira fu definitivamente annullata da due vittorie navali inglesi, in quello che per la serie di successi inglesi nella storiografia britannica venne chiamato l\"'annus mirabilis\" di William Pitt.\nLa flotta francese del Mediterraneo guidata da Jean-Fran\u00e7ois de La Clue-Sabran, con base a Tolone, ruppe il blocco navale inglese dell'ammiraglio Boscawen. Superata Gibilterra fu per\u00f2 presto raggiunta nelle acque di Lagos, nel sud del Portogallo, e qui gravemente sconfitta e dispersa tra il 18 e il 19 agosto. Il 20 novembre invece tocc\u00f2 alla flotta atlantica di 21 navi di linea guidata dal conte di Conflans venire attaccata e sconfitta dalle 23 navi dell'ammiraglio Hawke nella battaglia della baia di Quiberon.\n1760.\nIl 1760 inizialmente non si mostr\u00f2 pi\u00f9 favorevole del precedente per le sorti prussiane. Parte della Pomerania venne nuovamente occupata dagli svedesi. Sul fronte germanico occidentale i francesi occuparono Marburgo ma il 31 luglio furono sconfitti a Warburg dagli anglo-hannoveriani, che evitarono cos\u00ec nuovamente un loro ricongiungimento con le forze austriache pi\u00f9 a est.\nIl 23 giugno nel corso della battaglia di Landeshut, in Slesia, il generale prussiano Fouqu\u00e9 venne gravemente sconfitto e preso prigioniero dagli austriaci guidati da Laudon, che un mese pi\u00f9 tardi occup\u00f2 con successo la piazzaforte di Glatz. Ci\u00f2 costrinse il principe Enrico a muoversi verso di lui dall'Oder, permettendo ai russi di Saltykov di manovrare.\nFederico, dopo aver atteso invano un'entrata in campo dell'Impero Ottomano contro gli austriaci, si era mosso in Sassonia, semidistruggendo con un bombardamento accanito Dresda. Dopo manovre per evitare uno scontro con le forze superiori di Daun, vista l'avanzata austriaca in Slesia si mosse verso Laudon. Tuttavia il Daun riusc\u00ec ad anticiparlo e a ricongiungersi con Laudon, raggiungendo una superiorit\u00e0 numerica di 3 a 1 sui prussiani, che tent\u00f2 di sfruttare con una manovra di accerchiamento. Federico per\u00f2 non attese passivamente e muovendosi contro le forze parziali di Laudon le sconfisse a Liegnitz il 15 agosto, risollevando il morale prussiano, fiaccato dall'andamento della guerra. Con tale vittoria ottenne anche la cauta ritirata dei russi, evitando una manovra congiunta degli alleati austro-russi contro Breslavia.\nNei mesi successivi le forze contrapposte manovrarono e contromanovrarono evitando scontri principali. Un'armata congiunta austro-russa guidata da Franz Moritz von Lacy e dal generale russo Gottlieb Heinrich Totleben occup\u00f2 Berlino il 9 ottobre. Ordini perentori dalla corte viennese ingiunsero a Daun di prendere l'iniziativa in Sassonia. Il feldmaresciallo si diresse cos\u00ec verso von Lacy e unite le forze si attest\u00f2 in una buona posizione a Torgau, nella Sassonia settentrionale, ponendosi in attesa di un attacco da sud.\nFederico il 3 novembre organizz\u00f2 un attacco diversivo da quella direzione con un corpo guidato da Zieten, con l'obiettivo di sorprendere l'ala occidentale dello schieramento di Daun attaccando col grosso delle sue forze da nord. Tuttavia le difficolt\u00e0 dei luoghi impedirono il coordinamento dell'azione: Zieten si scontr\u00f2 a mezzogiorno con le avanguardie di von Lacy mentre Federico era ancora in marcia nei boschi, mettendo in allarme Daun. Federico temendo per l'esito dell'azione anticip\u00f2 il suo attacco, col risultato di vedere decimati prima i granatieri e poi i dragoni. Lo scontro tra i due corpi principali fu durissimo, tanto che vennero feriti sia Federico che Daun, che dovettero allontanarsi dal fronte per farsi soccorrere (l'austriaco convinto di avere la vittoria in tasca, tanto da inviare un messaggio all'imperatrice). Nel tardo pomeriggio la situazione sembrava davvero critica per i prussiani, ma Zieten individu\u00f2 un varco nello schieramento avversario e invi\u00f2 una colonna a partecipare allo scontro principale. Accortosi dell'arrivo delle nuove truppe, il luogotenente generale Johann Dietrich von H\u00fclsen lanci\u00f2 un nuovo attacco frontale. Attaccate da due lati, le linee austriache si sgretolarono e abbandonarono la loro forte posizione, cos\u00ec che alle 9 di sera una battaglia ormai perduta per i prussiani risultava vinta.\nLe perdite furono altissime da entrambe le parti, maggiormente tra i vincitori, e i due eserciti si ritrovarono esausti. Malgrado la situazione geografica fosse cambiata di poco, in quanto Dresda rimase sotto controllo imperiale, dal punto di vista strategico e psicologico la battaglia pes\u00f2 maggiormente sugli austriaci. Essi sembrarono infatti perdere la speranza di ottenere direttamente sul campo una vittoria decisiva e non furono pi\u00f9 in grado di mobilitare un esercito in grado di sostenere uno scontro campale di tale entit\u00e0 nei due anni successivi. Quanto ai russi, la lunghezza delle linee di rifornimento e la lentezza nei movimenti impedirono al grosso delle truppe di partecipare agli scontri principali nel 1760. L'aiuto logistico austriaco garantito con gli accordi dell'ottobre 1759 risult\u00f2 infatti insufficiente. Inoltre la piazzaforte di Kolberg resistette a diversi attacchi, permettendo a Federico di mantenere unita la sua armata anzich\u00e9 dividerla per fronteggiare la minaccia russa.\n1761.\nA inizio campagna del 1761 la Prussia si ritrov\u00f2 un esercito ridotto a circa uomini, per la maggior parte reclute poco addestrate. La situazione sembrava disperata e le possibilit\u00e0 di difesa esigue. In realt\u00e0 anche Austria e Russia avevano ormai esaurito gran parte delle energie e non furono in grado di lanciare un'offensiva coordinata e su larga scala.\nSul fronte occidentale, nel febbraio 1761 il duca di Brunswick colse di sorpresa un corpo francese nei dintorni di Langensalza e in marzo pose l'assedio a Kassel. Fu costretto a levare l'assedio e ritirarsi a seguito della concentrazione di truppe francesi che lo sconfisse nella battaglia di Gr\u00fcnberg il 21 marzo.\nIn luglio le armate guidate dal duca de Broglie e dal principe di Soubise si unirono per scacciare Ferdinando da Lippstadt. Tuttavia i due comandanti francesi, parigrado, non collaboravano pienamente. Il Brunswick, unitosi al corpo di hannoveriani di von Sp\u00f6rcken, si schier\u00f2 sulle colline tra Villinghausen e Hulbeck, protetto a nord dal fiume Lippe, mentre il corso dell'Ahse al centro divideva la sua ala sinistra, fronteggiata dal De Broglie, da quella destra, fronteggiata dal Soubise. Il 15 luglio davanti agli attacchi di De Broglie, il pi\u00f9 attivo dei due comandanti francesi, rinforz\u00f2 il suo lato sinistro. De Broglie riprese l'attacco a nord il 16, aspettandosi che il Soubise attaccasse a sua volta a fondo l'indebolita ala destra prussiana, ma il collega ordin\u00f2 solo azioni minori. Fu cos\u00ec che, con l'arrivo di un contingente anglo-hannoveriano di rinforzo da nord, Ferdinando pot\u00e9 passare al contrattacco sull'ala sinistra, mettendo facilmente in rotta i francesi con i suoi anglo-hannoveriani. Il successo venne accolto con euforia sulle isole britanniche e permise a Pitt di indurire le sue pretese nelle trattative di pace gi\u00e0 in atto con la Francia.\nSul fronte orientale le azioni erano di piccola entit\u00e0. I prussiani riuscirono a controllare con successo l'avanzata dei russi con una serie di raid sui magazzini siti in Polonia. Particolare successo ebbe in settembre l'incursione del generale Dubislav Friedrich von Platen, che distrusse vagoni e fece numerosi prigionieri. La riuscita complessiva di tale strategia non imped\u00ec due gravi rovesci verso la fine dell'anno.\nTottleben trad\u00ec i russi, rivelando a Federico i piani di attaccare la strategica piazzaforte di Kolberg per il terzo anno consecutivo. Ci\u00f2 per\u00f2 serv\u00ec a poco. Rumjancev pose l'assedio a fine agosto, iniziando un mese di accaniti bombardamenti. Vide per\u00f2 respinto un attacco diretto il 18 settembre da parte delle truppe guidate da Federico II Eugenio di W\u00fcrttemberg e decise di prendere la fortezza per fame. Il 30 settembre arrivarono i rinforzi prussiani guidati da Platen, mentre i russi venivano rinforzati dal contingente del conte Buturlin. A fine ottobre la carenza di provviste costrinse Platen a ritirarsi verso Berlino. In novembre il W\u00fcrttemberg riunitosi con Platen tent\u00f2 di spezzare l'accerchiamento russo. Il tentativo fall\u00ec e, secondo gli ordini, mentre Platen si ritirava il W\u00fcrttemberg tent\u00f2 di rientrare nella fortezza, ma venne sconfitto pochi km a sudest e dovette ripiegare su Stettino. Il 16 dicembre finalmente la fortezza si arrese e i russi poterono stabilire i loro quartieri invernali in Pomerania. La conquista del porto di Kolberg avrebbe potuto risolvere in buona misura il problema degli approvvigionamenti russi, che avrebbero potuto avvenire via mare.\nIl lungo assedio imped\u00ec tra l'altro a von Platen di prestare soccorso a Federico, impegnato in Slesia, dove gli austriaci riuscirono a conquistare Schweidnitz.\n1762.\nAlla fine del 1761 il governo inglese dava la Prussia per spacciata e minacci\u00f2 di cessare di sussidiare l'alleato ove questo non si fosse dimostrato pronto a concessioni pur di raggiungere la pace, per la quale da tempo c'erano trattative in corso tra inglesi e francesi, per quanto infruttuose. Le armate prussiane erano ridotte oramai a 60.000 effettivi e Berlino stessa sembrava definitivamente in pericolo\nA questo punto accadde per\u00f2 un evento inatteso: malata da tempo, Elisabetta di Russia mor\u00ec il 5 gennaio 1762. Il successore, Pietro III di Russia, era un fanatico ammiratore di Federico e come primo atto rinunci\u00f2 alle conquiste territoriali effettuate, chiese la pace e offr\u00ec addirittura aiuto militare ai prussiani. Proclamata cos\u00ec in febbraio la volont\u00e0 di restituire le terre prussiane occupate, il 5 maggio a San Pietroburgo venne siglato un trattato ufficiale. Oltre a ci\u00f2, la Russia si offr\u00ec inoltre di mediare la pace tra Prussia e Svezia.\nFederico II fu talmente sollevato da ordinare un Te Deum di ringraziamento e l'organizzazione di feste. Nella campagna del 1762 pot\u00e9 cos\u00ec concentrare i suoi sforzi contro l'Austria, che spazz\u00f2 via dalla Sassonia. Il 29 ottobre 1762 a Freiberg suo fratello Enrico vinse l'ultimo scontro campale del conflitto, battendo un largo contingente di tedeschi filo-imperiali guidati dal principe Stolberg, supportati dai reparti austriaci del conte Hadik. Ad ovest il Brunswick cattur\u00f2 Gottinga e finalmente in novembre Kassel, importante piazzaforte sotto controllo francese.\nIl gennaio 1762 era stato comunque contraddistinto da un'altra novit\u00e0 importante: gli inglesi erano venuti a conoscenza di un \"pacte de famille\" stipulato nell'agosto 1761 tra i due rami dei Borbone. Secondo corrispondenza ufficiale intercettata dalla marina inglese, su insistenza francese una clausola segreta obbligava i recalcitranti spagnoli a dichiarare guerra il 1\u00ba maggio del 1762. Il governo inglese pens\u00f2 bene di anticipare le mosse avversarie e approfittare della debolezza coloniale spagnola per ottenere guadagni territoriali, dichiarando guerra i primi giorni dell'anno. La Spagna rispose dichiarando guerra a sua volta due settimane dopo.\nIl primo aprile 1762 i franco-spagnoli inviarono un pesante ultimatum al Portogallo, il cui re Jos\u00e9 I era sposato alla sorella del re di Spagna, affinch\u00e9 aderisse al patto di famiglia, rompendo la tradizionale alleanza con la Gran Bretagna, e bloccasse i porti al commercio inglese. Fino a quel momento il paese era rimasto neutrale nel conflitto e aveva cercato di dirimere le questioni belliche che lo avevano interessato (come le conseguenze della battaglia navale avvenuta nelle acque portoghesi prospicienti Lagos nel 1759) cercando di soddisfare entrambe le parti in conflitto.\nIl Portogallo si trovava in situazioni critiche: il terremoto di Lisbona del 1755 aveva distrutto la citt\u00e0 e la ricostruzione aveva dissanguato le casse reali. L'economia coloniale era ai minimi livelli. La marina, un tempo potentissima, era ridotta a tre navi di linea e l'esercito allo sbando. Malgrado ci\u00f2 l'uomo di fiducia del re, il marchese di Pombal, scelse di resistere a tutti i costi e chiese aiuto al tradizionale alleato britannico. Spagnoli e francesi contavano di avere ragione in poco tempo di un paese militarmente debole e all'apparenza difficilmente difendibile.\nL'invasione si svolse in tre ondate successive a partire dal 5 maggio. Dopo iniziali successi nell'odierno distretto di Braganza, gli spagnoli vennero respinti regolarmente con gravissime perdite con una tattica basata sulla guerriglia e la terra bruciata pi\u00f9 che su scontri campali. Grossa parte ebbero la sollevazione popolare, l'aiuto inglese e la riorganizzazione dell'esercito portoghese da parte del valente conte di Lippe. Il 24 novembre il comandante spagnolo conte di Aranda chiese una tregua, sottoscritta dal Lippe il 1\u00ba dicembre.\nNel frattempo il blocco navale attuato dagli inglesi aveva minato il morale della popolazione francese, che ricevette un ulteriore duro colpo alla notizia della sconfitta di Signal Hill in Canada.\n1763.\nNel 1763 in Europa continentale vi era una situazione di stallo tra Prussia e Austria. Federico aveva ripreso quasi tutta la Slesia, tranne la contea di Glatz. Grazie alla vittoria di Freiberg aveva riacquistato il controllo di gran parte della Sassonia, ma non della capitale Dresda. Malgrado le sue riserve finanziarie non fossero esaurite, il paese era per\u00f2 devastato e l'esercito assai indebolito, sia negli effettivi che nella loro qualit\u00e0. La mancanza di ufficiali e sottufficiali addestrati era gravissima. Tutto ci\u00f2 rendeva impossibile una nuova offensiva per riprendere Dresda. Oltretutto il nuovo primo ministro inglese, Lord Bute, aveva cessato i sussidi. In Russia Pietro III era stato sostituito dalla moglie Caterina la grande, che rinneg\u00f2 l'alleanza con Federico e sembrava propensa a riprendere la guerra contro la Prussia.\nNondimeno l'Austria si trovava in difficolt\u00e0. Una seria crisi finanziaria aveva infatti costretto a una mobilitazione ridotta.\nEntrambi i paesi avevano quindi esaurito da tempo le capacit\u00e0 necessarie a porre fine autonomamente al conflitto con una vittoria decisiva. Buona parte delle risorse finanziarie erano state prosciugate nei primi due anni del conflitto. Federico di Prussia aveva coniato moneta con l'argento delle chiese e dei suoi palazzi, diluendolo con rame, pur mantenendo un minimo di riserva monetaria nella prospettiva di dover ricostruire dopo la guerra un paese in buona misura devastato. Allo stesso modo, Maria Teresa aveva impegnato i gioielli reali nel 1758 e nel 1760 aveva aperto una sottoscrizione pubblica invitando il popolo a portare alla zecca di stato l'argento. La popolazione austriaca aveva sofferto molto meno di quella prussiana, ma ugualmente le risorse per la leva erano insufficienti, per l'incapacit\u00e0 di rifornire l'esercito di cibo e vestiti.\nTeatri extraeuropei.\nIl conflitto coloniale che vide contrapposte fuori dai confini europei Francia e Gran Bretagna, interessando anche alcuni domini spagnoli verso la fine del conflitto, ebbe come risultato finale per gli inglesi un grosso guadagno territoriale e di influenza. Interess\u00f2 l'India, il Nordamerica, le isole caraibiche, le Filippine e le coste africane.\nIn Gran Bretagna l'instabilit\u00e0 politica che aveva contraddistinto il periodo iniziale del conflitto venne superata grazie alla mediazione del Chesterfield. Nel giugno 1757 il Newcastle e Pitt, che avevano linee politiche contrastanti e si detestavano personalmente, trovarono infatti un accordo politico, formando un governo di coalizione che garant\u00ec stabilit\u00e0 e unit\u00e0 d'intenti per il resto del conflitto. Venne infatti adottata una strategia doppia che perseguiva i singoli obiettivi di entrambi: da una parte la preferenza alla supremazia navale, mercantile e coloniale di Pitt, dall'altra la strategia tradizionale, perseguita da Newcastle e avallata dal re, di attenzione ai possedimenti hannoveriani e alla situazione tedesca. La sagacia e decisione di Pitt, che fungeva da Ministro della Guerra (formalmente \"Segretario di Stato per il Dipartimento del Sud\"), contribuirono non poco alle vittorie britanniche negli anni successivi.\nNordamerica.\nL'attrito tra francesi, inglesi e rispettivi alleati indigeni era in corso da tempo nell'America del Nord, malgrado gli scontri armati fossero di ampiezza limitata. Il focolaio fu la penetrazione di coloni inglesi nella valle dell'Ohio, nei pressi dell'odierna Pittsburgh, territorio che i francesi consideravano proprio in virt\u00f9 delle esplorazioni di La Salle. I francesi tentarono di mantenere il controllo davanti alla preponderanza numerica inglese tramite la costruzioni di fortini e l'attacco agli insediamenti dei coloni, che risposero organizzandosi in milizie coloniali.\nIl primo scontro vero e proprio \u00e8 considerata la battaglia di Jumonville Glen del maggio 1754. Nel conflitto oramai aperto, a milizie coloniali, reggimenti inglesi di linea e irochesi si contrapposero francesi e trib\u00f9 indiane locali. Dal 1755 iniziarono infatti ad affluire anche reggimenti di linea inglesi, guidati dal generale Edward Braddock. Mentre questi si muoveva contro Fort Duquesne in una lunga e lenta colonna nello stile europeo, venne attaccato presso il fiume Monongahela il 9 luglio 1755 da francesi e indiani. Sebbene l'attacco fosse improvvisato caus\u00f2 disordine e panico tra i soldati, poco abituati alla guerriglia e al modo di combattere indiano. Malgrado l'inferiorit\u00e0 numerica ebbe quindi grande successo.\nL'arrivo del marchese di Montcalm e di rinforzi, artiglierie comprese, permise ai francesi di prendere l'iniziativa nel 1756, con la distruzione di Fort Osw\u00e9go, unico caposaldo inglese sul lago Ontario. L'anno successivo fu la volta di Fort William Henry, sul lago George, che venne assediato in agosto. La ritirata seguita alla resa del luogotenente generale George Munro vide una strage compiuta dagli indiani alleati dei francesi, che non rispettarono la tregua. Si tratta degli eventi che fanno cornice al famoso romanzo L'ultimo dei Mohicani.\nSull'onda emotiva delle sconfitte inglesi in terra americana, nel giugno 1757 entrava nel governo Newcastle il whig William Pitt il Vecchio, assumendone ben presto la guida. Con l'avvento di Pitt le operazioni militari in terra americana subirono un netto rovesciamento. Dalle iniziali sconfitte si pass\u00f2 a una lenta ma costante ripresa a favore della Gran Bretagna. Pitt, convinto che l'Inghilterra dovesse dirigere i propri sforzi primariamente nella costruzione di un impero d'oltremare, evit\u00f2 infatti di impegnarsi eccessivamente nel teatro europeo, concentrandosi sulle campagne coloniali e il dominio dei mari.\nRipetuti invii di contingenti militari verso il Nord America portarono alla conquista dell'intero Qu\u00e9bec nel mese di settembre del 1759 e alla presa della citt\u00e0 di Montr\u00e9al nel 1760, decretando, in tal modo, la definitiva uscita di scena della Francia da tutto il Nord America continentale. I Borboni rimasero infatti in possesso solo di alcune isole.\nCaraibi e America Meridionale.\nAnche nell'area caraibica la Francia accus\u00f2 altre sconfitte per mano britannica, cedendo di conseguenza la Martinica e altre isole, compresa la Guadalupa, mentre l'Avana fu conquistata alla Spagna, entrata nel conflitto nel 1762.\nPenisola indiana.\nAnche il conflitto in Asia fu determinato dal controllo dei mari da parte della marina britannica, che rendeva quasi impossibile ai francesi l'invio di rinforzi alle colonie. Gli scontri iniziarono nel Bengala, dove l'abile Clive, che operava per conto della Compagnia britannica delle Indie orientali, riconquist\u00f2 Calcutta il 2 gennaio 1757. In marzo dopo un bombardamento navale occup\u00f2 il forte dell'allora Chandernagore, fulcro della presenza francese nel Bengala occidentale. Il 23 giugno colse a Plassey un'importante vittoria contro un esercito numericamente soverchiante di locali alleati dei francesi, che in pratica decise le sorti del conflitto nel Bengala. Gli scontri si spostarono quindi nell'India meridionale, dove gli inglesi riuscirono a mantenere il possesso di Madras. Sir Eyre Coote, al comando delle forze della Compagnia, sconfisse nel 1760 a Wandiwash il contingente misto franco-indiano della Compagnia francese delle Indie orientali al comando del conte de Lally. Segu\u00ec nel gennaio 1761 la perdita della piazzaforte di Pondich\u00e9ry. Malgrado nel trattato di Parigi i due capisaldi venissero restituiti alla Francia, il conflitto segn\u00f2 il definitivo affermarsi del controllo britannico sulla penisola indiana e il Bengala.\nAfrica occidentale e sud-est asiatico.\nLa Gran Bretagna riusc\u00ec a conquistare il Senegal in Africa, strappandolo ai francesi e Manila, nelle Filippine, strappandola alla Spagna.\nLa fine del conflitto tra Austria e Prussia.\nNelle condizioni di esaurimento reciproco di Prussia e Austria era oramai chiaro che nessuno dei due contendenti era nelle condizioni di raggiungere una vittoria definitiva. Maria Teresa aveva ormai perso la speranza di riacquistare la Slesia. Con la mediazione di , non fu difficile trovare un accordo in base al quale, in cambio della restituzione di Glatz, Federico si sarebbe ritirato completamente dalla Sassonia. Il trattato di Hubertusburg siglato il 15 febbraio 1763 presso il castello omonimo pose fine al conflitto nell'Europa centrale. Esso sanc\u00ec in pratica la situazione precedente al conflitto, ripristinando l'assetto geo-politico germanico allo \"status quo ante\", cio\u00e8 alla situazione esistente, nel 1756, alla vigilia del conflitto. A seguito degli accordi sottoscritti, la Prussia si vedeva riconfermata come stato sovrano nella sua integrit\u00e0 territoriale e manteneva il possesso della Slesia. L'Austria doveva abbandonare definitivamente ogni velleit\u00e0 di rientrare in possesso della Slesia, per la quale aveva speso inutilmente enormi risorse per ben sette anni.\nDal punto di vista politico, la Prussia usc\u00ec comunque dal conflitto con riconosciuto il suo rango quale pi\u00f9 piccola tra le Grandi Potenze europee, avviata a sostituirsi agli Asburgo come potenza dominante in Germania.\nLa fine del conflitto tra Francia e Gran Bretagna.\nIl 10 febbraio del 1763, pochi giorni prima della firma del trattato di Hubertsburg, anche la Francia e la Gran Bretagna avevano sottoscritto a Parigi un trattato di pace che aveva definitivamente posto fine al loro lungo conflitto.\nIn vero, gli accordi di Parigi ebbero una gestazione alquanto pi\u00f9 travagliata di quelli di Hubertsburg. Infatti, alcuni anni prima, nel marzo 1759, la Francia aveva stipulato con l'Austria un terzo trattato di Versailles mediante il quale Luigi XV si era parzialmente disimpegnato dai legami con l'Imperatrice Maria Teresa, concentrando tutte le sue risorse pi\u00f9 nel conflitto con gli inglesi in terra d'oltremare che sul continente europeo. Inoltre Re Luigi aveva concluso il 15 agosto 1761 un nuovo \"patto di Famiglia\" con Carlo III di Borbone nuovo Re di Spagna succeduto a Ferdinando VI nel 1759.\nNel 1760 era deceduto anche Giorgio II e gli era succeduto Giorgio III. Fu proprio quest'ultimo che, nel mese di gennaio del 1762, sostenuto dal suo Primo ministro John Stuart conte di Bute, conservatore, ebbe a dichiarare guerra alla Spagna sul continente americano. Il conflitto fu molto breve perch\u00e9 il contingente spagnolo dislocato nelle terre americane, del tutto inadeguato a tener testa alle truppe britanniche, fu rapidamente e facilmente sconfitto.\nIl Bute fu molto risoluto nell'avviare a conclusione il conflitto con la Francia, soprattutto dopo essersi reso ben conto che Federico II si era dimostrato un alleato non del tutto affidabile, perch\u00e9 utilizzava le sovvenzioni inglesi per tramare assieme alla Russia di Pietro III a salvaguardia dei suoi soli interessi territoriali, senza tenere in alcun conto gli obblighi derivanti dalla Convenzione di Westminster.\nIl trattato di pace di Parigi, preceduto dai preliminari di Fontainebleau tenutisi nell'autunno dell'anno prima, imponeva un prezzo abbastanza alto alla Francia, ma non fu affatto umiliante, tant'\u00e8 che il Parlamento inglese, nel ratificare gli accordi ebbe a rilevare che l'ex nemico era stato trattato con eccessiva indulgenza perch\u00e9 le erano stati restituiti troppi territori sul continente europeo, caduti in mano britannica lungo il corso del conflitto. Altri, invece, ebbero a far rilevare che una nazione come la Francia non andava umiliata, a evitare, in futuro, propositi di rivalsa. Pur tuttavia la Francia si sent\u00ec ugualmente umiliata, cominciando da questo momento a covare propositi di vendetta che avrebbe attuato negli anni a venire soprattutto sui mari.\nConseguenze.\nLa vera potenza vincitrice fu l'Inghilterra; infatti con la stipula della pace di Parigi, Giorgio III riusc\u00ec a estromettere completamente la Francia dall'America settentrionale, sottraendole interamente la Nuova Francia costituita dal Canada francese e dalla Louisiana francese. Si trattava di un territorio immenso, molto pi\u00f9 vasto dei possedimenti inglesi in terra americana, che si estendeva su oltre quattordici Stati attuali, dal Montana alla Louisiana e che attraverso i grandi laghi si congiungeva con il Canada francese occupando circa un terzo di quelli che ora sono gli Stati Uniti. La parte orientale della Louisiana francese, quindi a est del Mississippi, and\u00f2 ai britannici, mentre quella occidentale and\u00f2 agli spagnoli. I britannici acquisirono anche la Florida dagli spagnoli in cambio di Cuba, da loro conquistata durante la guerra. Proprio la perdita della Nuova Francia, con la conseguente espansione inglese giudicata eccessiva, fu alla base della successiva decisione francese di sostenere economicamente e militarmente l'insurrezione delle 13 colonie americane che port\u00f2 alla nascita degli Stati Uniti d'America, un'alleanza ricordata con la Statua della Libert\u00e0. La Francia dovette cedere anche alcune isole delle Antille caraibiche, tra cui Dominica e Grenada, nonch\u00e9 il Senegal e il Gambia in Africa occidentale.\nSul continente asiatico le acquisizioni inglesi risultarono altrettanto consistenti, con la conquista di Calcutta, del Bengala, della regione del Bihar e dell'intera regione del Deccan.\nLa Prussia riusc\u00ec soltanto a salvare s\u00e9 stessa e la Slesia. Tuttavia, se l'obiettivo dell'alleanza franco-austriaca era quello dello smembramento della Prussia, l'aver mantenuto invece la propria integrit\u00e0 territoriale unitamente alla conferma del proprio \"status\" sovrano, non poteva certamente dirsi un risultato trascurabile, soprattutto visto che, accanto alla integrit\u00e0 territoriale, Federico II era riuscito a mantenere anche il possesso della Slesia.\nAltra grande sconfitta fu l'Imperatrice Maria Teresa che, dopo ben sette anni di guerre che avevano scosso le finanze di uno stato ben solido come l'Austria, dovette rassegnarsi alla definitiva perdita della Slesia. La politica asburgica si orient\u00f2 quindi definitivamente verso i Balcani e a est verso una Polonia sempre pi\u00f9 debole.\nL'alleanza tra la Francia e l'Austria venne comunque mantenuta e ulteriormente rafforzata ed ebbe il suo punto di massimo nel matrimonio, celebrato il 16 maggio 1770, tra l'arciduchessa Maria Antonietta, figlia di Maria Teresa, con il Delfino di Francia che sarebbe diventato Re con il nome di Luigi XVI.\nQuest'alleanza costitu\u00ec uno dei capisaldi della politica asburgica e consent\u00ec un trentennio di pace in tutta l'Europa occidentale. Malgrado ci\u00f2 l'opinione pubblica francese la avvers\u00f2 grandemente, imputandole il disastro di Rossbach e dubitando dell'assennatezza dei Borboni nell'accettarla. Tale avversione avr\u00e0 un certo peso nella loro successiva caduta.\nIn Europa orientale invece di l\u00ec a poco si sarebbe aperto un nuovo scenario di crisi. Le mire espansionistiche della Prussia, della Russia e dell'Austria sul regno pi\u00f9 instabile del continente, la Polonia, e la debolezza del suo tradizionale protettore francese avrebbero portato allo smembramento di quest'ultima. Austria e Russia inoltre si sarebbero rivolte entrambe verso l'oramai declinante Impero ottomano.\nSi \u00e8 trattato del conflitto pi\u00f9 sanguinoso del XVIII secolo. Una stima delle perdite - militari e civili - non \u00e8 facile. Durante la guerra, la popolazione civile dell'Austria scese da a persone, con una perdita di abitanti. La rinuncia austriaca alla Slesia e la creazione del mito di Federico il Grande cost\u00f2 al piccolo Regno di Prussia la morte di soldati; in totale durante la guerra morirono circa prussiani, un nono della popolazione totale, e in certe province - quelle a est dell'Oder, dove si era combattuto a lungo e dove erano passati i russi saccheggiando, devastando e stuprando - mor\u00ec pi\u00f9 di un abitante su cinque."}
{"id": "101353", "revid": "72811", "url": "https://it.wikipedia.org/wiki?curid=101353", "title": "Fonologia del francese", "text": ""}
{"id": "101354", "revid": "110157", "url": "https://it.wikipedia.org/wiki?curid=101354", "title": "Castrisch", "text": "Castrisch (toponimo romancio; in tedesco K\u00e4stris, desueto, ufficiale fino al 1943) \u00e8 una frazione di 389 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 7,19\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Duvin, Ladir, Luven, Pigniu, Pitasch, Riein, Rueun, Ruschein, Schnaus, Sevgein e Siat."}
{"id": "101364", "revid": "21880", "url": "https://it.wikipedia.org/wiki?curid=101364", "title": "Orchidee selvatiche in Italia", "text": "Le orchidee selvatiche in Italia comprendono 29 generi e 190 tra specie e sottospecie .\nLa quasi totalit\u00e0 delle specie sono piante geofite con l'eccezione di \"Liparis loeselii\", \"Malaxis paludosa\" e \"Spiranthes aestivalis\" che possono essere considerate piante epifite in quanto si sviluppano su tappeti di muschi e sfagni o nelle torbiere.\nN.B. L'elenco che segue \u00e8 stato compilato sulla base del libro \nAlcune delle entit\u00e0 in esso presenti non sono attualmente riconosciute da Plants of the World Online, la fonte di riferimento tassonomico per le piante adottata dalla versione italiana di Wikipedia. Tali entit\u00e0 sono contrassegnate con * e per ciascuna di esse viene indicata nelle note la nomenclatura attualmente ritenuta valida.\nNote.\nAttuale inquadramento secondo POWO"}
{"id": "101365", "revid": "254059", "url": "https://it.wikipedia.org/wiki?curid=101365", "title": "San Vittore (Svizzera)", "text": "San Vittore (toponimo italiano; ) \u00e8 un comune svizzero di 766 abitanti del Canton Grigioni, nella regione Moesa.\nGeografia fisica.\nSan Vittore \u00e8 situato in Val Mesolcina, sulla sponda destra della Moesa; dista 9,5\u00a0km da Bellinzona e 107\u00a0km da Coira. Il punto pi\u00f9 elevato del comune \u00e8 la cima del Pizzo di Claro (2\u00a0727\u00a0m s.l.m.), sul confine con Cresciano.\nInfrastrutture e trasporti.\nL'uscita autostradale pi\u00f9 vicina \u00e8 Roveredo, sulla A13/E43 (2,5\u00a0km). La stazione ferroviaria omonima della Ferrovia Mesolcinese (linea Castione-Cama) \u00e8 in disuso. \u00c8 presente un piccolo aeroporto.\nEconomia.\nIl Comune sorge nel pi\u00f9 vasto agglomerato della Citt\u00e0 di Bellinzona, capitale del vicino Canton Ticino, lungo l\u2019asse stradale che collega Milano con Monaco di Baviera. Con quasi 25'000 m2 la zona industriale di San Vittore \u00e8 la terza pi\u00f9 importante dei Grigioni, dopo la zona di Domat/Ems e il Tardisland."}
{"id": "101366", "revid": "2221454", "url": "https://it.wikipedia.org/wiki?curid=101366", "title": "Testo", "text": "Il testo (dal latino \"textus\", \"tessuto\", \"trama\"), \u00e8 un insieme di parole correlate fra loro per formare un'unit\u00e0 logico-concettuale, rispettando la sintassi e la semantica della lingua utilizzata, ovvero la sua grammatica e il suo lessico.\nIl testo consiste in un insieme di proposizioni ordinate ad un fine ultimo e tra loro coese da regole logiche, grammaticali e sintattiche. Esso veicola un messaggio intenzionale, adottando una forma, un linguaggio e delle argomentazioni adatte ad una sua comprensione differita nel tempo e/o nel luogo da parte delle persone cui \u00e8 destinato.\nDescrizione.\nIl testo \u00e8 un sistema in cui sono messe in relazione unit\u00e0 di contenuto, cui vengono attribuite forme differenti (secondo i codici e i linguaggi adoperati), e di grandezza variabile. \nUn testo si differenzia da un insieme di parole giustapposte casualmente, in base alla presenza \u2013 in esso \u2013 di una finalit\u00e0 comunicativa, riconoscibile da un lettore di media cultura: in sostanza, si distingue da quelle per la presenza di vincoli di semantica.\n\"Condizione perch\u00e9 si possa parlare di testo \u00e8 che si abbia una produzione linguistica (orale o scritta) fatta con l'intenzione e con l'effetto di comunicare e nella quale si possano individuare un'emittente [...] e un destinatario\" (Serianni 2007: 23).\nSi definisce la testualit\u00e0 come un insieme di propriet\u00e0 intrinseche del testo. Ad esempio:\nI sette criteri della testualit\u00e0.\nI criteri della testualit\u00e0 sono:\nGrammatica testuale e sintassi.\nNello studio della grammatica di un testo rientra l'analisi dei fattori psicologici inerenti alla percezione del ricevente; questo \u00e8 evidente nei testi letterari ma anche nell'analisi delle lingue parlate (come i dialetti o i gerghi di comunit\u00e0 ristrette). Spesso le strutture sintattiche e le associazioni semantiche gi\u00e0 scelte ripetono modelli gi\u00e0 in uso nel patrimonio linguistico di una comunit\u00e0.\nA livello letterario questi schemi standardizzati sono analizzati e classificati dalla retorica classica, la quale riconosce procedimenti logici e moduli espressivi fissi e ripetuti, entro i quali si libera la creativit\u00e0 linguistica del soggetto parlante.\nLa stilistica si occupa dell'analisi di libera creativit\u00e0 all'interno dei moduli standard di un testo. L'innovazione linguistica e l'espressivit\u00e0 letteraria, infatti, nascono dalla rottura rispetto alla sintassi consolidata (vedi anche le figure di stile).\nCoesione.\nSeguono alcune definizioni fondamentali della coesione testuale.\n\u00abLa coesione consiste nel rispetto dei rapporti grammaticali e della connessione sintattica tra le varie parti del testo\u00bb (Serianni 2007: 28).\n\u00abLa coesione riguarda il modo in cui le diverse parti del testo sono collegate tra di loro tramite mezzi grammaticali e retorici\u00bb (Telve 2008: 26).\nUn testo coeso \u00e8 quindi un testo ben formato a livello grammaticale, con elementi morfologici e sintattici congruenti per garantire:\nOgni singola frase all\u00b4interno di un testo contiene solo una parte delle informazioni che sono oggetto della comunicazione. L'economia del discorso richiede che le parti si compongano articolandosi in legami e riferimenti incrociati, riducendo cos\u00ec al minimo la ridondanza e le ripetizioni. Le lingue si dotano perci\u00f2 di dispositivi che collegano fra loro le frasi per esprimere esplicitamente l'informazione necessaria a completarne il senso.\nConsideriamo, ad esempio, il testo seguente:\n\u00abHo visto Gianni uscire di gran fretta. Gli ho chiesto: \"Dove corri?\". Non mi ha sentito. Glielo ho ripetuto. E lui, per tutta risposta: \"Lasciami in pace!\"\u00bb\nLe frasi semplici \"gli ho chiesto\", \"non mi ha sentito\", \"glielo ho ripetuto\", \"e lui per tutta risposta\" non sono comprensibili se isolate dal contesto, in quanto indici di coesione degli elementi della frase.\nUna frase pu\u00f2 anche fare riferimento ad elementi esterni al testo nel suo complesso. In tal caso, il loro nesso logico viene chiamato deissi.\nElementi deittici frequenti sono pronomi (questo, quello, io, tu, noi), avverbi temporali (ora, quando) e locali (qui, l\u00e0); essi indicano generalmente il parlante e il ricevente.\nElementi di coesione diffusi in tutte le lingue sono i connettivi, che collegano fra loro le frasi del testo. Sono per lo pi\u00f9 avverbi e congiunzioni, le quali possono essere coordinative o subordinative.\nHanno elementi connettivi non solo frasi come \"piove, perci\u00f2 prendo l'ombrello\", ma anche espressioni come \"\u00e8 lui che ha fatto questo\". In altre lingue, diversamente dall\u00b4italiano, la funzione connettiva viene resa tramite l'uso di particelle pleonastiche: si noti l'inglese \"so\", il tedesco \"denn mal\" o le particelle greche \"d\u0113\", \"ge\" ecc.\nAltri elementi di riferimento si riferiscono invece a parole, sintagmi o frasi precise, esplicitamente espressi in altri luoghi del testo. Questi elementi vengono detti punti d'attacco. Per es. \u00ab\u00e8 molto che non vado a Roma. L'ultima volta che ci sono stato...\u00bb: \"Roma\" \u00e8 in questo caso un punto d\u00b4attacco rispetto a \"ci\".\nA livello lessicale una parola presente in una frase pu\u00f2 essere ripetuta in un'altra oppure allusa o soltanto sostituita da un pronome. Elementi lessicali, morfologici e fonici possono costituire l'elemento di coesione fra altri elementi costitutivi primi di un testo. Fra questi vi sono le allusioni, l'accordo grammaticale e i fatti prosodici, ritmici e metrici.\nCoerenza.\nSeguono alcune utili definizioni di coerenza testuale.\n\u00abMentre la coesione si riferisce al corretto collegamento formale tra le varie parti di un testo, la coerenza riguarda il suo significato; [...] la coesione dipende da requisiti presenti o assenti nel testo, la coerenza \u00e8 legata invece alla reazione del destinatario, che deve valutare un certo testo chiaro e appropriato alla circostanza in cui \u00e8 stato prodotto\u00bb (Serianni 2007: 36-37).\n\u00abLa coerenza riguarda [...] il corretto abbinamento, sul piano logico e semantico, tra le diverse informazioni trasmesse, che dunque dovranno susseguirsi con continuit\u00e0 secondo una chiara linea di sviluppo del discorso\u00bb (Telve 2008: 26).\nLa coerenza di un testo \u00e8 quindi il legame logico fra i messaggi semplici che il parlante intende trasmettere. Essa riguarda il significato e non il significante, e quindi costituisce una misura della condivisione di significati fra parlante e ricevente.\nLa capacit\u00e0 di comprensione di un testo da parte di un lettore (o di un ascoltatore) \u00e8 commisurata alla conoscenza che questo ha del mondo esterno circostante. Per esempio una frase come \u00abstasera Ugo esce con Martina\u00bb \u00e8 sintatticamente corretta e completa, ma dimostra un basso livello di coerenza per chi non sappia chi sono Ugo e Martina, o cosa significhi per il parlante o l'ascoltatore il fatto che escano insieme.\nDal punto di vista del testo del parlante, maggiore \u00e8 la condivisione di conoscenze, maggiori saranno gli elementi sottintesi (ellissi o deissi) nel testo. Se invece lo stesso messaggio deve essere rivolto a chi ne ignora completamente il contenuto, il testo sar\u00e0 corredato di maggiori descrizioni e dettagli.\nLa coesione \u00e8 dunque un fattore interno al testo, scritto o orale, mentre la coerenza \u00e8 un fattore interno al messaggio come interpretato dai riceventi."}
{"id": "101368", "revid": "599013", "url": "https://it.wikipedia.org/wiki?curid=101368", "title": "Brown Bess", "text": "Il brown bess era il moschetto dato in dotazione alla fanteria di linea dell'esercito britannico.\nStoria.\nAdottato nella prima met\u00e0 del XVIII secolo, rimase in servizio presso le forze dell'impero britannico dal 1720 al 1865 senza interruzioni, rimpiazzato dal Pattern 1853 Enfield.\nDescrizione.\nIl fucile ad avancarica ad anima liscia, era caricato con una palla di calibro .72 assieme ad altre tre di calibro .36 per un totale di quattro palle potenzialmente mortali.\nAlla fanteria leggera ed alla cavalleria, oltre che ai tiratori scelti, veniva dato in dotazione il \"new lander pattern\" che era il fucile ad anima rigata che sparava una sola pallottola calibro .75.\nAveva un volume di fuoco elevato, ma dal punto di vista militare la sua affidabilit\u00e0 non superava l'85%. Ci\u00f2 era dovuto al fatto che le quattro palle sparate raramente colpivano il bersaglio mirato, ma si disperdevano in un raggio di 120 metri su un angolo di 75 gradi.\nPer sopperire a ci\u00f2, si opt\u00f2 per una modifica nel caricamento che consisteva nel far esplodere una piccola carica retrostante la carica di uscita dalla canna. Ci\u00f2 diminuiva l'angolo di uscita a soli 56 gradi e riducendo la carica esplosiva da 0,56 grammi a 0,38 grammi si ottenne un considerevole aumento della precisione."}
{"id": "101370", "revid": "46291", "url": "https://it.wikipedia.org/wiki?curid=101370", "title": "Orchis purpurea", "text": "L'orchide purpurea o orchide maggiore (Orchis purpurea ) \u00e8 una pianta appartenente alla famiglia delle Orchidacee. Tra le orchidee selvatiche in Italia \u00e8 decisamente quella con il fiore pi\u00f9 grande, da cui il nome comune italiano.\nDescrizione.\n\u00c8 una pianta erbacea, con fusto cilindrico, di colore verde, macchiato di rosso alla sommit\u00e0, alto da 30 sino a 80\u00a0cm.\nL'apparato radicale \u00e8 costituito da due rizotuberi ovoidali.\nLe foglie, spesse e lucide, oblungo-lanceolate, sono lunghe sino a 8\u201310\u00a0cm e sono riunite a formare una rosetta che inguaina il fusto alla base.\nL'infiorescenza \u00e8 costituita da una spiga densa lunga 5\u201315\u00a0cm, inizialmente conica, poi ovoidale. I fiori sono di colore dal bianco al rosso porpora, con sepali e petali bruno purpurei uniti a formare una sorta di elmo globoso. Il labello \u00e8 bianco rosato, macchiato di porpora, ben diviso in tre lobi distinti di cui quello mediano, pi\u00f9 grande, \u00e8 a sua volta bilobo con al centro una appendice di lunghezza variabile. Nell'insieme assume sembianze grossolanamente antropomorfe. Lo sperone \u00e8 arcuato in basso. Il ginostemio \u00e8 ottuso, l'antera \u00e8 porporina, le masse polliniche verdastre.\nFiorisce da aprile a giugno.\nIl numero cromosomico di \"Orchis purpurea\" \u00e8 2n=42.\nDistribuzione e habitat.\nSi trova in tutti i paesi del bacino del Mediterraneo e dell'Atlantico occidentale, dalla penisola iberica sino all'Asia Minore.\nIn Italia \u00e8 diffusa in quasi tutto il territorio nazionale, con l'eccezione della Valle d'Aosta e della Sicilia; dubbia la sua presenza in Sardegna.\nSi pu\u00f2 trovare nei querceti, nelle scarpate, nei prati, con terreno calcareo, alla luce piena del sole o in mezz'ombra, da 0 a 1350 m di altitudine"}
{"id": "101371", "revid": "1318658", "url": "https://it.wikipedia.org/wiki?curid=101371", "title": "Anacamptis morio", "text": "L'orchide minore (Anacamptis morio ), anche nota come giglio caprino, \u00e8 una pianta erbacea della famiglia delle Orchidaceae.\n\u00c8 una delle pi\u00f9 diffuse orchidee selvatiche in Italia; infatti quasi in ogni regione esiste un nome diverso per questo fiore. Pur sempre riconoscibile, presenta una notevole variabilit\u00e0 nel colore dei petali.\nDescrizione.\n\u00c8 una pianta erbacea alta 10\u201335\u00a0cm, con fusto cilindrico di colore verde, violaceo verso la sommit\u00e0.L'apparato radicale \u00e8 composto da due rizotuberi rotondeggianti.Le foglie sono da ellittiche a lanceolate; quelle basali sono riunite a rosetta mentre quelle cauline inguainano il fusto. Le brattee sono lanceolate, verdi, talora macchiate di porpora alle estremit\u00e0.\nI fiori, di colore dal rosa al viola (ma non sono rare le forme albine), sono riuniti in infiorescenze oblunghe, pi\u00f9 o meno dense. \nI sepali sono ovato-oblunghi, i petali un po' pi\u00f9 stretti. Il labello, leggermente trilobato, con labello mediano pi\u00f9 grande dei laterali, ha margini crenulati; la parte centrale \u00e8 in genere pi\u00f9 chiara e presenta una punteggiatura violacea. Lo sperone \u00e8 cilindrico, orizzontale o ascendente, pi\u00f9 corto dell'ovario. Il ginostemio \u00e8 a becco corto, con logge dell'antera color porpora e masse polliniche verdastre.\nFiorisce da aprile a giugno.\nIl numero cromosomico di \"Anacamptis morio\" \u00e8 2n=36.\nBiologia.\nSi riproduce per impollinazione entomofila ad opera di imenotteri del genere \"Bombus\".\nDistribuzione e habitat.\nSi trova quasi in tutta Europa e nei paesi del bacino del Mediterraneo.\nIn Italia \u00e8 presente su quasi tutto il territorio, con l'eccezione della Sardegna.\nIl suo habitat va dai prati magri, alle garighe, alle radure di macchia, ai boschi luminosi, con preferenza per i terreni leggermente acidi, alla luce piena del sole o in mezz'ombra. Cresce da 0 a 1900 m di altitudine.\nTassonomia.\nDescritta da Linneo come \"Orchis morio\" questa specie \u00e8 stata recentemente assegnata al genere \"Anacamptis\".\nIl numero cromosomico di \"Anacamptis morio\" \u00e8 2n=36.\nSottospecie.\nSono note le seguenti sottospecie:\nIbridi.\nPu\u00f2 dar luogo a ibridi con altre specie di \"Anacamptis\":\nSono inoltre stati descritti ibridi con altri generi di Orchidinae tra i quali:"}
{"id": "101372", "revid": "841678", "url": "https://it.wikipedia.org/wiki?curid=101372", "title": "Papa Wojtyla", "text": ""}
{"id": "101373", "revid": "841679", "url": "https://it.wikipedia.org/wiki?curid=101373", "title": "Papa Ratzinger", "text": ""}
{"id": "101374", "revid": "46291", "url": "https://it.wikipedia.org/wiki?curid=101374", "title": "Orchis italica", "text": "L'orchide italica (Orchis italica ), nota volgarmente come \"uomo nudo\", \u00e8 una pianta della famiglia delle orchidacee.\nCome ricorda l'epiteto specifico, \u00e8 una delle pi\u00f9 diffuse orchidee selvatiche in Italia. Deve il nome comune alla forma del labello del fiore che sembra imitare il corpo di un uomo, compreso il sesso; ma questa sola caratterizzazione potrebbe portare a confonderla con la \"Orchis simia\".\nDescrizione.\nLa pianta \u00e8 alta da 20 a 50\u00a0cm, ma pu\u00f2 eccezionalmente arrivare anche ad 80\u00a0cm.\nL'apparato radicale \u00e8 costituito da due rizotuberi di forma ovoidale, che possono talvolta essere suddivisi in due lobi secondari.\nLe foglie basali, disposte a rosetta, lunghe circa 10\u00a0cm, hanno forma ovata, margini fortemente ondulati e sono talvolta maculate.\nL'infiorescenza \u00e8 densa con fiori color rosa chiaro. I sepali sono rosei con evidenti striature purpuree, i petali leggermente pi\u00f9 scuri. Il labello \u00e8 trilobato, bianco-rosaceo, punteggiato di porpora, con lobi laterali sottili e appuntiti e lobo mediano, lungo circa il doppio dei laterali, diviso in due lacinie lineari-acute tra le quali vi \u00e8 un'appendice sottile: nell'insieme la forma ricorda la sagoma di un uomo. Lo sperone \u00e8 sottile e discendente, leggermente bilobo all'apice. Esistono esemplari con infiorescenza apocromatica interamente bianca.\nFiorisce tra marzo e maggio.\nIl numero cromosomico di \"Orchis italica\" \u00e8 2n=42.\nDistribuzione e habitat.\nSi trova nei paesi del Mar Mediterraneo, dal Nordafrica e dalla penisola iberica sino al Medio Oriente; in Italia \u00e8 diffusa nelle regioni centro-meridionali ed in Sicilia, manca nelle regioni settentrionali ed in Sardegna.\nPreferisce i prati aridi, le garighe, la macchia mediterranea o i boschi luminosi con predilezione per i suoli calcarei, da 0 a 1300 metri sul livello del mare."}
{"id": "101377", "revid": "256896", "url": "https://it.wikipedia.org/wiki?curid=101377", "title": "CNEN", "text": ""}
{"id": "101378", "revid": "289247", "url": "https://it.wikipedia.org/wiki?curid=101378", "title": "San Pancrazio (santo)", "text": ""}
{"id": "101382", "revid": "1649409", "url": "https://it.wikipedia.org/wiki?curid=101382", "title": "Rick Wakeman", "text": "Biografia.\nFormatosi come pianista classico, pass\u00f2 in seguito alle tastiere e sintetizzatori. Soprannominato \"lunga chioma bionda\", sia per la capigliatura fluente sia per la statura, Wakeman ha iniziato la carriera di musicista professionista nel 1969, suonando nei gruppi Warhorse e The Strawbs; nel 1971 si un\u00ec a Jon Anderson, Chris Squire, Bill Bruford e Steve Howe entrando a far parte degli Yes. Il rapporto di Wakeman con il gruppo \u00e8 stato sempre turbolento, con almeno quattro abbandoni e successivi ritorni. Nel 2002 \u00e8 tornato a far parte della band per la quinta volta per poi abbandonarli definitivamente 3 anni dopo. Verso la fine degli anni ottanta Wakeman partecip\u00f2 al progetto di \"rifondazione degli Yes classici\", realizzato da Jon Anderson col nome Anderson Bruford Wakeman Howe, suonando nell'unico album in studio della formazione e nel successivo \"live\".\nLa carriera solista di Wakeman, lunga e prolifica, fu caratterizzata da alcuni successi soprattutto a met\u00e0 anni Settanta: il disco strumentale \"The Six Wives of Henry VIII\" (1973, oltre sei milioni di copie vendute), \"The Myths and Legends of King Arthur and the Knights of the Round Table\" (1975) e \"Journey to the Centre of the Earth\" (1974, oltre dodici milioni di copie vendute). Ha suonato spesso come ospite o \"session man\" per artisti molto diversi fra loro, come David Bowie, Elton John, Cat Stevens, Lou Reed, i Black Sabbath, John Williams, Al Stewart ed i Brotherhood of Man.\nWakeman ha utilizzato il Mellotron, tastiera elettronica basata sulla riproduzione continua di suoni registrati su nastro. \u00c8 stato l'inventore, insieme a David Biro, del Birotron, uno strumento a tastiera che super\u00f2 vari limiti e difficolt\u00e0 del Mellotron, ma che non ebbe successo commerciale anche per il contemporaneo avvento delle tastiere e dei sintetizzatori alla fine degli anni Settanta.\nCome dimostrato dai brani che ha inciso ed eseguito dal vivo pi\u00f9 volte nel corso della sua carriera , Wakeman \u00e8 anche un grandissimo improvvisatore: ne sono un esempio \"Merlin the Magician\", \"Hearth of the Sunrise\", \"South Side of the Sky\", \"Journey to the Centre of the Earth\", \"Catherine Parr\", \"Anne Boleyn\" e \"Wurm\". Senz'altro uno dei massimi solisti al Minimoog, \u00e8 anche un personalissimo interprete del Clavinet e un esempio ne \u00e8 l'episodio dopo la terza Narrazione di \"The Journey\", da \"Journey to the Centre of the Earth\", pi\u00f9 volte documentato su CD e su DVD.\nNella sua produzione pi\u00f9 recente, vi sono vari album legati al genere New Age e numerosi album per pianoforte solo, come \"Country Airs\", \"The Piano Album\", \"The Yes Piano Variations\", \"Prelude to a Century\", \"Heritage Suite\" e \"Chronicles of Man\".\nIn Italia ha collaborato negli anni '90 con Mario Fasciano, pubblicando i due album \"Black Knights At The Court Of Ferdinand IV\" nel 1989 e \"Stella bianca alla corte di re Ferdinando\" nel 1999 con il brano \"Stella bianca\" scritto per il testo da Mario Castelnuovo; i due musicisti hanno anche realizzato insieme un tour acustico.\n\u00c8 stato direttore della squadra di calcio londinese del Brentford F.C.. Alla fine degli anni Settanta \u00e8 entrato in societ\u00e0 con altri musicisti come Paul Simon e Peter Frampton per acquisire la squadra di calcio statunitense dei Philadelphia Fury. Inoltre da tempo \u00e8 un noto tifoso del .\nWakeman ha sempre manifestato pubblicamente la sua preferenza politica per la destra, si \u00e8 dichiarato sostenitore ufficiale del Partito Conservatore, per cui si \u00e8 anche esibito durante la tornata elettorale del 2006. Inoltre \u00e8 assertore dell'introduzione della pena di morte per gli spacciatori di droga.\nNel 2011 Wakeman ha collaborato, registrando e arrangiando accanto alla mente e batterista dei Fiaba Bruno Rubino l'album di debutto della cantante Italiana Valentina Blanca.\nStile musicale.\nLo stile di Rick Wakeman \u00e8 un rock progressivo sinfonico ambizioso e magniloquente che fa largo uso delle tastiere, strumento di cui \u00e8 fra i pi\u00f9 noti virtuosi. Molti suoi album sono opere concettuali che si ispirano a tematiche storiche, fantasy, religiose e mitologiche nonch\u00e9 colonne sonore per il cinema e il teatro. Se \"The Six Wives of Henry VIII\" (1973), \"Journey to the Centre of the Earth\" (1974) e \"The Myths and Legends of King Arthur and the Knights of the Round Table\" (1975) sono ancora radicati nel rock progressivo, i dischi seguenti sono molto pi\u00f9 meditativi e confinano nella musica new age: segno di un affiancamento dell'artista alla dottrina Born Again Christian. Nonostante questa conversione, che \u00e8 rimasta inalterata negli anni ottanta, sono suoi occasionali ritorni al rock sinfonico e rivisitazioni in chiave dance di brani altrui come conferma \"Rhapsodies\" (1979). \"AllMusic\" cita l'artista fra gli esponenti dell'art rock."}
{"id": "101384", "revid": "767487", "url": "https://it.wikipedia.org/wiki?curid=101384", "title": "Jon Anderson", "text": "Dotato di un particolarissimo timbro di voce, riesce a cantare con un'estensione pari per lo meno a un mezzosoprano pur mantenendo il carattere maschile del cantato, senza mai usare il falsetto. Come paroliere, \u00e8 famoso inoltre per lo stile astratto e immaginifico dei suoi testi, ricchi di riferimenti letterari, filosofici e storici, che spesso privilegia la musicalit\u00e0 dei versi rispetto alla comprensibilit\u00e0 del loro significato.\nBiografia.\nGli anni sessanta.\nJon Anderson \u00e8 nato a Accrington, nel Lancashire, nord dell'Inghilterra, il 25 ottobre 1944 in una famiglia contadina di origini scozzesi. Figlio di Albert (nativo di Paisley, in Scozia) e Kathleen Anderson (inglese di origini irlandesi), frequent\u00f2 la scuola St. John's Infants School di Baxenden, vicino a Accrington, e fece i primi approcci verso la musica come suonatore di washboard in un gruppo chiamato \"Little John's Skiffle Group\", che suonava brani di Lonnie Donegan e altri.\nAll'et\u00e0 di quindici anni abbandon\u00f2 la scuola e fece una serie di lavori disparati, fra cui bracciante in una fattoria, camionista, e \"ragazzo del latte\". Appassionato di calcio e tifoso dell'Accrington Stanley F.C., tent\u00f2 anche di entrare nelle giovanili del club della propria citt\u00e0, ma venne scoraggiato dall'allenatore stesso per via del \"fisico gracile\".\nIl suo legame con la terra natia \u00e8 sempre stato molto evidente: uno dei tratti pi\u00f9 tipici del cantato di Anderson, per esempio, \u00e8 sempre stato l'accento del Lancashire che ha mantenuto intatto, nonostante i tanti anni ormai spesi a vivere negli Stati Uniti.\nNel frattempo aveva iniziato ad ascoltare Elvis Presley, Eddie Cochran, gli Everly Brothers e altri artisti che avrebbero influenzato il suo approccio alla musica.\nNel 1962, Anderson entr\u00f2 nel gruppo The Warriors (anche noti come \"The Electric Warriors\"), diventandone il cantante assieme a suo fratello Tony (noto negli anni settanta come membro del gruppo di disco-music \"La Belle Epoque\"). Alla batteria suonava Ian Wallace, che in seguito avrebbe suonato con i King Crimson e con Bob Dylan. I Warriors suonarono in vari locali del nord dell'Inghilterra (incluso il celebre Cavern Club di Liverpool in cui si erano formati i Beatles), e nel 1964 incisero due singoli per l'etichetta discografica Decca Records: \"You Came Along\" e \"Don't Make Me Blue\".\nNel 1967 Anderson abbandon\u00f2 la band; l'anno successivo incise due singoli come solista, con lo pseudonimo di \"Hans Christian Anderson\" (evidentemente ispirato al quasi omonimo autore di fiabe Hans Christian Andersen): \"Never My Love\" e \"The Autobiography of Mississippi Hobo\"'.\nOrmai trasferitosi dalla lontana provincia del nord a Londra, sempre nello stesso anno Anderson cant\u00f2 per breve tempo nei gruppi The Gun e The Open Mind.\nNell'estate del 1968, Anderson si guadagnava da vivere come barman nel locale \"La Chasse\", nei pressi del celebre Marquee Club, a Londra. Fu il proprietario del locale a presentargli Chris Squire, il ventenne bassista di un gruppo chiamato Mabel Greer's Toyshop, a cui Anderson si un\u00ec quella stessa estate. Nello stesso anno il gruppo mut\u00f2 il proprio nome in Yes. La formazione originale degli Yes includeva anche Peter Banks alla chitarra, Tony Kaye alle tastiere e Bill Bruford alla batteria. Il primo album degli Yes fu pubblicato nel 1969.\nGli anni settanta.\nDopo un album ancora in parte immaturo (\"Time and a Word\" del 1970), la band si arricch\u00ec di nuovi talenti, con Steve Howe che sostituiva Banks alla chitarra e Rick Wakeman che subentrava a Kaye alle tastiere, e incise negli anni settanta alcuni degli album di rock progressivo pi\u00f9 celebri e amati di tutti i tempi: \"The Yes Album\", \"Fragile\", \"Close to the Edge,\" il doppio \"Tales from Topographic Oceans\" e \"Going for the One\". Il ruolo di Anderson in questi lavori \u00e8 fondamentale; la sua voce, considerata una voce da tenore o da contro-tenore e contraddistinta da un insieme di armoniche che la rendono unica, \u00e8 uno dei tratti distintivi dello \"Yessound\". Si pu\u00f2 spesso asserire, considerando la sua notevole estensione vocale, che Anderson canti in falsetto, ma non \u00e8 questo il caso in quanto la sua voce da contraltista \u00e8 normalmente al di sopra dello standard dei tenori e non ha bisogno, per raggiungere le note pi\u00f9 acute, di dover ricorrere all'aiuto di questa particolare tecnica. Inoltre, ha contribuito come compositore nella maggior parte dei brani, fra cui classici come \"Close to the Edge\", ed \u00e8 autore della quasi totalit\u00e0 dei versi.\nIl 16 dicembre 1971 nacque la prima figlia di Anderson, Deborah Leigh, e il 22 settembre del 1972 il secondo, Damion James.\nContemporaneamente alla sua carriera con gli Yes, Anderson diede vita ad alcuni progetti musicali alternativi. Nel 1970 apparve come \"guest singer\" nell'album \"Lizard\" dei King Crimson di Robert Fripp; nel 1971 cant\u00f2 in \"All to Bring You Morning\" di Johnny Harris. Nel 1975, dopo aver ascoltato \"L'Apocalypse des Animaux\" di Vangelis, Anderson decise di conoscere il compositore greco e lo raggiunse nella sua casa di Parigi. Fra i due si instaur\u00f2 subito un rapporto artistico e personale molto intenso. Gi\u00e0 nello stesso anno, Anderson cant\u00f2 in \"So Long Ago, So Clear\", sull'album \"Heaven and Hell\" di Vangelis.\nFra il 1975 e il 1976, su decisione di Anderson, ognuno dei membri degli Yes produsse un proprio album solista. Jon realizz\u00f2, suonando tutti gli strumenti, \"Olias of Sunhillow\", uno dei suoi album solisti tuttora pi\u00f9 amati e cant\u00f2 su \"Ramshackled\", l'album solista di Alan White.\nGli anni ottanta.\nMentre gli Yes conoscevano un momento di sbandamento, con il secondo abbandono di Rick Wakeman, anche Anderson decise di lasciare, per dedicarsi pi\u00f9 attivamente alla propria carriera solista e alla collaborazione con Vangelis. Nel 1980, mentre gli Yes pubblicavano il primo album della loro storia senza il cantante storico, \"Drama\", nasceva anche la terza figlia di Anderson, Jade. Drama insieme a \"Fly from Here\" fa parte dei soli due album prodotti da Trevor Horn senza Anderson come cantante. In Drama lo stesso Trevor Horn proveniente insieme a Geoff Downes dai Buggles sostituisce Anderson alla voce. In Fly from Here invece Trevor Horn si limita alla produzione dell'album lasciando il posto di cantante a Benoit David gi\u00e0 cantante di una tribute band degli Yes. In entrambi gli album Geoff Downess \u00e8 alle tastiere, mentre Squire, White e Howe completano la formazione. Sempre nello stesso anno, in estate, usc\u00ec il primo album di Jon &amp; Vangelis: \"Short Stories\"; e in inverno, a novembre, il secondo album solista di Anderson, \"Song of Seven\", a cui segu\u00ec un tour promozionale con una band appositamente creata, \"The New Life Band\". Nel 1981 usc\u00ec il secondo album di Jon &amp; Vangelis, \"The Friends of Mr. Cairo\", che contiene alcuni dei brani pi\u00f9 apprezzati mai composti da questa coppia di talenti, come la hit \"I'll Find My Way Home\" e \"State of Independence\". Nel 1982 Anderson pubblica un altro album solista, \"Animation\", a cui segue un tour trionfale negli Stati Uniti, in cui vengono riproposti brani di Anderson e brani classici degli Yes come \"Close to the Edge\". Sono di questi anni anche altre collaborazioni (per esempio con Rick Wakeman per l'album \"1984\" e con Mike Oldfield per \"Crises\").\nGli Yes si erano nel frattempo sciolti ufficialmente, poco dopo \"Drama\". Nel 1983, Jon Anderson incontr\u00f2 Chris Squire a una festa a Los Angeles, e ascolt\u00f2 alcuni brani che Squire e White avevano iniziato a incidere insieme al tastierista dei primi Yes, Tony Kaye, e a un chitarrista sudafricano di nome Trevor Rabin. Il materiale piacque a Jon, che decise di prendere parte al progetto. L'album si chiam\u00f2 \"90125\" e venne pubblicato con il marchio \"Yes\". \"90125\" ebbe un successo di pubblico straordinario, e diede nuova vita agli Yes. Nello stesso anno (in effetti, qualche mese prima dell'uscita di \"90125\") Anderson pubblic\u00f2 anche un nuovo lavoro con Vangelis, anche questo molto apprezzato: \"Private Collection\".\nIl 1984 fu dedicato al tour di \"90125\". Fra il 1985 e il 1986, Anderson inizi\u00f2 a lavorare con gli Yes all'album successivo, nel frattempo collaborando con i Tangerine Dream nella colonna sonora del film \"Legend\" di Ridley Scott, con John Paul Jones (ex Led Zeppelin) nella colonna sonora di \"Scream for Help\", incidendo un proprio album solista di \"canzoni per Natale\": \"Three Ships\", e collaborando ancora con Mike Oldfield, questa volta per l'EP Shine.\nNel 1987 Anderson fece un incontro che avrebbe avuto un forte impatto sulla sua vita, conoscendo Flora Nomi, nota come \"divina madre\" presso i seguaci di Sri Ramakrishna. A questo incontro \u00e8 associato quello che lo stesso Anderson definisce un risveglio spirituale. Nello stesso periodo, Anderson inizi\u00f2 ad approfondire la conoscenza della religione e della filosofia dei nativi americani e di altre forme di misticismo, avvicinandosi anche alla \"new Age\". L'uscita di un nuovo album degli Yes sullo stile di \"90125\", \"Big Generator\", lasci\u00f2 Anderson piuttosto freddo: \"A quell'epoca ero in una situazione di rifiuto; volevo fare musica pi\u00f9 grande, non roba pop; ma ero l'unico a pensarla cos\u00ec\".\nNel 1988 Anderson collabor\u00f2 con i Toto per il loro \"Seventh One\" e pubblic\u00f2 un nuovo lavoro solista, \"In the City of Angels\", in cui i suoi nuovi interessi filosofici e mistici prendono voce: \"Sundancing\" tratta dell'energia degli Hopi e dei Navajo, \"New Civilization\" descrive l'avvento di un pi\u00f9 alto livello di consapevolezza per l'umanit\u00e0, \"Hurry Home\" riprende alcuni dei miti \"new age\" relativi alle Pleiadi. Nel frattempo, Anderson decise di abbandonare nuovamente gli Yes, questa volta per riunirsi a Wakeman, Howe e Bruford in un nuovo progetto mirato a un ritorno alle origini dello stile Yes. La nuova band prese il nome \"Anderson Bruford Wakeman Howe\" (abbreviato anche in ABWH) e l'anno successivo incise un album omonimo, che riscosse un discreto successo (il videoclip del brano \"Brother of Mine\" fu trasmesso con una buona frequenza su MTV). Nello stesso anno Anderson suon\u00f2 anche in \"Requiem for the Americas\" di Jonathan Elias. Gli ABWH intrapresero sempre nel 1989 un tour mondiale, con il titolo \"An Evening of Yes Music Plus\", da cui fu tratto anche un album \"live\" omonimo.\nGli anni novanta.\nAll'inizio degli anni novanta, ABWH e Yes, che stavano lavorando su due nuovi album, decisero di tornare a unirsi. L'album che ne segu\u00ec, giustamente intitolato \"Union\", era un \"collage\" di brani Yeswest (alcuni arricchiti all'ultimo momento con la voce di Anderson) e di brani ABWH (con l'aggiunta di armonie vocali di Squire). L'album fu prodotto da Elias, ormai collaboratore fisso di Anderson, che per\u00f2 fu criticato dalla maggior parte dei membri dei nuovi Yes \"estesi\". Nel 1991, i \"mega-Yes\" girarono il mondo in tour.\nTornato dal tour mondiale con gli Yes, Anderson riprese a coltivare la propria fitta rete di collaborazione. Nel settembre del 1991 venne pubblicato \"A Page of Life\" di Jon &amp; Vangelis. Nel 1992, Anderson collabor\u00f2 con il musicista new-age giapponese Kitar\u014d per l'album \"Dream\", e partecip\u00f2 a un piccolo tour promozionale con date negli Stati Uniti, in Giappone e in Thailandia (inclusa un'apparizione di fronte alla regina). Nell'estate del 1993, Anderson si imbarc\u00f2 per un tour solista nel Sudamerica e nei Caraibi. In quell'occasione, le sue figlie Deborah e Jade si unirono a lui sul palco come cantanti. Anderson conobbe Charlie Bisharat, e cant\u00f2 un brano per il suo album \"Along the Amazon\". L'8 luglio incontr\u00f2, invece, Jane Luttenberger, che sarebbe diventata la sua seconda moglie.\nNel 1993, Anderson torn\u00f2 in studio con gli Yes (tornati nel frattempo alla formazione di \"90125\") per incidere il nuovo album \"Talk\". L'album rappresenta l'unico esempio di prolifica collaborazione fra Anderson e Rabin a livello compositivo, ben accolto dalla maggior parte dei fan, ma fu un \"flop\" da un punto di vista commerciale.\nNel 1994, Anderson riprese una serie di contatti che aveva stabilito durante il tour del Sudamerica. Cant\u00f2 sull'album \"Angelus\" di Milton Nascimento e incise un album solista di musica latino-americana, \"Deseo\", con l'apporto di numerose \"guest star\" della scena musicale sudamericana e caraibica.\nDopo il tour di \"Talk\", gli Yes tornarono a dividersi, con Rabin che abbandonava definitivamente per iniziare una carriera come compositore di colonne sonore. In quegli anni, Anderson pubblic\u00f2 una serie di album solisti molto apprezzati, mentre lavorava alla rifondazione degli Yes nella formazione classica, con Wakeman, Howe, Squire e White. Nel 1994 uscirono \"Change We Must\" (Anderson) e \"Chronicles\" (Jon &amp; Vangelis); nel 1995 \"The Deseo Remixes\" e \"Angel's Embrace\" (Anderson); nel 1996 \"Toltec\" (ancora Anderson).\nNel 1996, gli sforzi di riunire gli Yes classici ebbero coronamento e Anderson, Wakeman, Howe, Squire e White si esibirono in tre serate a San Luis Obispo, in California. Dall'evento furono ricavati due CD \"live\", che furono pubblicati con l'aggiunta di materiale originale nei due album gemelli \"Keys to Ascension\" e \"Keys to Ascension 2\".\nSempre nel 1996 Anderson, proseguendo le sue collaborazioni \"latine\", partecip\u00f2 all'album omonimo del gruppo messicano Cielo Y Terra. Nella primavera del 1997 incise il suo album solista \"The Promise Ring\", e subito dopo spos\u00f2 Jane Luttenberger a Maui, nelle Hawaii. Sempre alle Hawaii si mise a registrare del nuovo materiale che fu pubblicato a settembre nel suo album doppio \"Earthmotherearth\".\nNel frattempo, Wakeman aveva lasciato nuovamente gli Yes, sostituito da Billy Sherwood alle tastiere e alla chitarra. Con questa formazione gli Yes incisero \"Open Your Eyes\" (pubblicato nel 1997). L'anno successivo Anderson pubblic\u00f2 un nuovo album solista, \"The More You Know\", in cui Jane Luttenberger (ora Jane Anderson) compare in copertina. Seguirono altri anni intensi, in cui Anderson lavorava con gli Yes (arricchiti della presenza del tastierista Igor Koroshev) e con il produttore Bruce Fairbairn al nuovo album \"The Ladder\" e contemporaneamente collaborava con diversi altri artisti (tra cui i Contemporary Christian Artists 4 Him per l'album \"Streams\", Steve Howe per l'album \"Portraits of Bob Dylan\") e si impegnava in un nuovo tour di Sudamerica e Messico.\n\"The Ladder\" fu pubblicato nel 1999, e segu\u00ec un tour promozionale.\nGli anni duemila.\nNel 2000, gli Yes erano nuovamente in tour con una differente \"setlist\", basata sui risultati di una votazione online in cui era stato chiesto agli utenti del sito Yesworld di esprimere le proprie preferenze in merito. Dopo il memorabile tour, \"2000 Masterworks\", Koroshev fu allontanato dal gruppo, che si trov\u00f2 nuovamente senza tastierista. Fra le collaborazioni di Anderson in questo periodo si segnalano \"Outbound\" di Bela Fleck &amp; the Flecktones e \"Captivated\" di Eduardo M. Del Signore.\nNel 2001 gli Yes realizzarono \"Magnification\", , in cui le tastiere vacanti erano sostituite da un'orchestra sinfonica. Il tour \"Yessymphonic\" fu ripreso in video e l'omonimo DVD rappresenta forse uno dei video migliori della storia degli Yes, anche grazie alla qualit\u00e0 delle tecniche di registrazione, evidentemente molto evolute rispetto all'epoca di \"Yessongs\".\nNel 2002 Anderson inizi\u00f2 a lavorare a un album intitolato \"The Big If\", che per il momento non \u00e8 stato ancora completato. Alcuni brani sono stati pubblicati sul sito della Apple, con cui Anderson ha nel frattempo iniziato a collaborare. Nel frattempo, i tour con gli Yes sono continuati per tutto il 2002 e il 2003, concludendosi poi anticipatamente nel 2003 a causa di un incidente capitato a Anderson, fratturatosi la schiena \"cadendo dall'albero di Natale\".\nRipresosi dall'incidente, Jon Anderson ha girato l'Europa nel 2005 con il suo \"Tour of the Universe\", il primo tour in cui si esibisce come \"one man band\", con il solo ausilio di chitarra e tastiera, riproponendo brani della propria carriera solista, dei propri lavori con Vangelis, ed estratti dei pezzi classici degli Yes.\nDopo il tour Anderson ha pubblicato un DVD omonimo. Nel 2007 ha proseguito la serie di concerti \"intimi\" in attesa della annunciata \"reunion\" degli Yes prevista per il 2008 in occasione del quarantennale della band inglese. Il tour \u00e8 stato invece annullato per sopravvenuti problemi di salute di Anderson che nel mese di maggio \u00e8 stato ricoverato in ospedale per gravi problemi respiratori. Al cantante \u00e8 stato imposto un periodo di riposo di almeno sei mesi. Nel 2008 Anderson \u00e8 stato ospite del CD Namah di Peter Machajd\u00edk.\nJon Anderson girer\u00e0 l'Europa facendo tappa anche in Italia in occasione del suo 'Have guitar will travel' European Summer Tour 2009. Nel 2011 esce l'album intitolato \"The Living Tree\" inciso e pubblicato insieme a Rick Wakeman. L'album registrato in studio arriva dopo una lunga serie di concerti eseguiti dai due musicisti. Intanto gli Yes pubblicano nello stesso anno l'album \"Fly from Here\", con il ritorno di Geoff Downes come tastierista e Trevor Horn come produttore. Anderson nel frattempo, sostituito alla voce da Beno\u00eet David, pubblica il suo nuovo album solista intitolato \"Survival &amp; Other Stories\", prodotto dallo stesso Anderson e dalla figlia Jade. Annuncia in seguito un nuovo tour.\nNel 2015 Jon Anderson collabora con il violinista francese Jean-Luc Ponty. Il frutto di questa unione \u00e8 un cd dal vivo intitolato \u201cBetter Late Than Never\u201d che contiene alcuni brani musicali inediti e alcuni classici degli Yes rivisitati.\nNel 2016 forma un nuovo supergruppo assieme ad altri due ex componenti degli Yes, il chitarrista Trevor Rabin e il tastierista Rick Wakeman. La formazione comprende una sezione ritmica composta da Lee Pomeroy al basso e Louis Molino III alla batteria. La band incomincia a esibirsi in America per un tour autunnale. A partire da marzo 2017 i concerti proseguono in Europa e in Giappone.\nNel 2019 Jon Anderson pubblica un nuovo cd di materiale inedito cui aveva cominciato a lavorare trent'anni prima. Il titolo, \"1000 hands\", fa riferimento ai numerosi musicisti presenti durante le registrazioni. Fra i tanti hanno partecipato il vecchio compagno negli Yes Steve Howe, Ian Anderson dei Jethro Tull, Steve Morse, Billy Cobham, Chick Corea, Rick Derringer, Pat Travers, Jonathan Cain e il violinista Jean-Luc Ponty. Si tratta di un lavoro di pregevole fattura che egli stesso definisce \"una delle cose migliori che abbia mai fatto.\"\nJon Anderson e UNICEF.\nJon Anderson \u00e8 un attivo sostenitore di UNICEF, e fondatore della \"Opio Foundation\", una fondazione a sostegno di questa organizzazione internazionale."}
{"id": "101385", "revid": "834", "url": "https://it.wikipedia.org/wiki?curid=101385", "title": "U-2", "text": ""}
{"id": "101387", "revid": "125766862", "url": "https://it.wikipedia.org/wiki?curid=101387", "title": "Legionella", "text": "La legionella (Legionella ) \u00e8 un genere di batteri gram-negativi aerobi. \nLa legionella deve il nome all'epidemia acuta che nell'estate del 1976 colp\u00ec un gruppo di veterani della American Legion riuniti in un albergo di Philadelphia causando ben 34 morti su 221 contagiati (erano presenti oltre 4.000 veterani), con eziologia ignota a quel tempo; solo in seguito si scopr\u00ec che la malattia era stata causata da un batterio, denominato legionella, che fu isolato nel gennaio del 1977 nell'impianto di condizionamento dell'hotel dove i veterani avevano soggiornato.\n\"Legionellosi\" \u00e8 la definizione di tutte le forme morbose causate da batteri Gram-negativi aerobi del genere Legionella. \nIl genere Legionella comprende 62 diverse specie (sottospecie incluse) e circa 70 sierogruppi . Non tutte le specie sono state associate a casi di malattia nell\u2019uomo. Legionella pneumophila \u00e8 la specie pi\u00f9 frequentemente rilevata nei casi diagnosticati (\"Fields et al., 2002\") ed \u00e8 costituita da 16 sierogruppi di cui Legionella \"pneumophila sierogruppo 1\", (responsabile dell\u2019epidemia di Filadelfia), \u00e8 causa del 95% delle infezioni in Europa e dell\u201985% nel mondo. Anche in Italia l\u2019analisi della distribuzione di specie e sierogruppi isolati nel nostro territorio ha confermato la prevalenza di \"Legionella pneumophila\" e in particolare del sierogruppo 1 nei casi di malattia (\"Fontana et al., 2014\"). \nHabitat.\nLe legionelle sono ampiamente diffuse in natura.\nLe legionelle sono presenti negli ambienti acquatici naturali e artificiali: acque sorgive (comprese quelle termali), fiumi, laghi, fanghi, ecc. Da questi ambienti esse raggiungono quelli artificiali come condotte cittadine e impianti idrici degli edifici, quali serbatoi, tubature, fontane e piscine, che possono agire come amplificatori e disseminatori del microrganismo, creando una potenziale situazione di rischio per la salute umana (\"Declerck et al.\", 2007; \"Fliermans et al.,1981\"). \nLe legionelle prediligono gli habitat acquatici caldi: si riproducono tra 25 \u00b0C e 42 \u00b0C, ma sono in grado di sopravvivere in un range di temperatura molto pi\u00f9 ampio, tra 5,7 \u00b0C e 63 \u00b0C, questi batteri presentano anche una buona sopravvivenza in ambienti acidi e alcalini, sopportando valori di pH compresi tra 5,5 e 8,1.\nInfezione.\nNon \u00e8 mai stata dimostrata la trasmissione interumana della malattia.\nLa Legionella penetra nell'ospite attraverso le mucose delle prime vie respiratorie, in seguito ad inalazione di aerosol contaminati o pi\u00f9 raramente di particelle di polvere da essi derivate per essiccamento o aspirazione di acqua contaminata.\nNon \u00e8 nota la dose infettante per l'uomo. Neppure si conoscono le ragioni della diversa virulenza nelle differenti specie e sierogruppi di Legionella che tuttavia potrebbero essere attribuite alla idrofobicit\u00e0 di superficie, alla stabilit\u00e0 nell'aerosol e alla capacit\u00e0 di crescere all'interno delle amebe. \nLe goccioline si possono formare sia spruzzando l'acqua che facendo gorgogliare aria in essa, o per impatto su superfici solide. La pericolosit\u00e0 di queste particelle d'acqua \u00e8 inversamente proporzionale alla loro dimensione. Gocce di diametro inferiore a arrivano pi\u00f9 facilmente alle basse vie respiratorie. Sono stati inoltre segnalati in letteratura casi di legionellosi acquisita attraverso ferita (\"Brabender et al., 1983; Lowry et al.\", 1991; \"Lowry and Tompkins\", 1993). \nQuadro clinico.\nL'infezione da legionella pu\u00f2 dare luogo a due distinti quadri clinici: \nFattori di rischio.\nI principali fattori di rischio che favoriscono l'acquisizione della legionellosi sono:\nIl rischio di acquisizione della malattia \u00e8 principalmente correlato alla suscettibilit\u00e0 individuale del soggetto esposto e al grado d\u2019intensit\u00e0 dell\u2019esposizione, rappresentato dalla quantit\u00e0 di Legionella presente e dal tempo di esposizione.\nIn Italia \u00e8 stato registrato mediamente qualche centinaio di casi di legionellosi ogni anno ma si ritiene che tale numero sia in realt\u00e0 sottostimato, anche perch\u00e9 a volte la malattia non viene diagnosticata. La malattia \u00e8 letale nel 5-15% dei casi.\nImpianti critici.\nLe installazioni che producono acqua nebulizzata, come gli impianti di condizionamento, le reti di ricircolo acqua calda negli impianti idrico-sanitari, costituiscono dei siti favorevoli per la diffusione del batterio. Considerato che l'intervallo di proliferazione del batterio va dai 15\u00a0\u00b0C a 50\u00a0\u00b0C (fino a 22\u00a0\u00b0C il batterio esiste ma \u00e8 inattivo), esistono delle zone critiche negli impianti idrosanitari: all'interno delle tubazioni, specialmente se obsolete e con depositi all'interno, o anche in tratti chiusi, nei serbatoi di accumulo, nei bollitori, nei soffioni della doccia e nei terminali di distribuzione; anche i sistemi idrici di emergenza, come le docce di decontaminazione, le stazioni di lavaggio per gli occhi e i sistemi sprinkler antincendio possono essere luogo di proliferazione. La legionella \u00e8 stata rilevata anche in vasche e piscine per idromassaggio. Questi impianti usano acqua calda (in genere tra 32 e 40\u00a0\u00b0C) e iniettano getti di acqua o aria a grande velocit\u00e0: i batteri possono essere rilasciati nell'aria dalle bolle che risalgono o con un fine aerosol.\nAlcuni casi di legionellosi sono stati associati alla presenza di fontane decorative in cui acqua viene spruzzata in aria o fatta ricadere su una base. Le fontane che funzionano a intermittenza presentano un rischio pi\u00f9 elevato di contaminazione. Gli altri impianti dove il rischio legionella \u00e8 elevato sono le torri di raffreddamento a circuito aperto e a circuito chiuso, laddove nelle vicinanze ci sia la presenza di canalizzazioni di ripresa o aspirazione d'aria. Da considerare anche gli impianti di condizionamento dell'aria, come gli umidificatori/raffrescatori a pacco bagnato, i nebulizzatori, i sistemi a spruzzamento, il raffreddamento adiabatico. Un'ulteriore fonte di rischio sono gli accumulatori, normalmente presenti negli impianti solari per la produzione di ACS (acqua calda sanitaria), la cui temperatura normale di esercizio si aggira attorno ai 50\u00a0\u00b0C. La nebulizzazione avviene nei miscelatori di erogazione presenti all'interno della casa, ad esempio quelli della doccia o del bagno. In alternativa \u00e8 possibile utilizzare una \"Fresh Water Unit\" che non consente un contatto diretto tra acqua accumulata e quella utilizzata. Nel febbraio 2012, \"The Lancet\" ha riportato il caso di un'anziana deceduta nell'ospedale Morgagni-Pierantoni di Forl\u00ec, la quale aveva contratto la legionellosi attraverso l'apparecchio di nebulizzazione di un dentista.\nMisure di prevenzione.\nLe strategie per combattere la proliferazione della legionella nascono innanzitutto dalla prevenzione da effettuarsi in sede di progetto e da una gestione/manutenzione adeguata al rischio e professionale. Il Rischio Legionella \u00e8 contemplato nel Testo Unico sulla Salute e Sicurezza sul Lavoro, (Elenco degli agenti biologici I), inoltre sono state pubblicate Linee-guida per la prevenzione e il controllo della legionellosi, negli impianti idrico sanitari e negli impianti di climatizzazione, approvate dalla Conferenza Permanente Stato/Regioni, essendo la salute e sicurezza materia concorrente. Una corretta progettazione, installazione e manutenzione \u00e8 descritta nella norma tecnica UNI 9182. Per quanto riguarda gli impianti idraulici, si raccomanda di:\nI trattamenti da effettuare, tenuto conto che bisogna rimuovere le cause, cio\u00e8 i biofilm e le incrostazioni, una volta constatata la proliferazione vanno valutati caso per caso; in genere i pi\u00f9 comuni sono:\nTutti i trattamenti sopra descritti sono pi\u00f9 o meno utili e funzionanti, ma tutti concordano che il massimo risultato si ottiene con l'eliminazione del biofilm. Sulla base della normativa italiana, il rischio legionella deve essere contenuto nel Documento di valutazione dei rischi (DVR) che ogni datore di Lavoro ha l'obbligo di redigere.\nTerapia farmacologica.\nLevofloxacina o moxifloxacina sono gli antibiotici d'elezione. In alternativa \u00e8 indicato l'antibiotico azitromicina. Inizialmente \u00e8 preferibile somministrare la terapia endovena."}
{"id": "101398", "revid": "125873302", "url": "https://it.wikipedia.org/wiki?curid=101398", "title": "Porta Palatina", "text": "La Porta Palatina (erroneamente ma comunemente nota al plurale, come \"Porte Palatine\"; in piemontese \"P\u00f2rta Palatin-a\" o \"Tor Roman-e\") era la \"Porta Principalis Sinistra\" che consentiva l'accesso da settentrione alla \"Augusta Taurinorum\", ovvero la \"civitas\" romana oggi nota come Torino.\nEssa rappresenta la principale testimonianza archeologica dell'epoca romana della citt\u00e0, nonch\u00e9 una delle porte urbiche del I secolo a.C. meglio conservate al mondo.\nInsieme all'antico teatro, posto a poca distanza, \u00e8 compresa nell'area del \"Parco Archeologico\" inaugurato nel 2006.\nEtimologia.\nGi\u00e0 nota come \"Porta Doranea\" a causa della presenza poco lontana della Dora Riparia nell'XI secolo, il nome \"Porta Palatina\" \u00e8 da considerarsi sicuramente successivo all'epoca romana e deriva dal latino \"Porta Palatii\". L'origine di tale termine pu\u00f2 essere riconducibile a diverse ipotesi. La prima e pi\u00f9 attendibile di queste, suggerisce che sia da attribuire alla contiguit\u00e0 del \"Palatium\", ovvero l'edificio destinato ad ospitare i sovrani Longobardi. Una seconda ipotesi potrebbe ricondurre alla contigua presenza di un presunto anfiteatro edificato nei pressi dell'attuale \"Borgo Dora\". La rapida caduta in rovina dell'ipotetica struttura circense, potrebbe averle valso l'attribuzione del nome \"Palatium\".\nCaratteristiche.\nLa \"Porta Principalis Sinistra\" consentiva l'accesso al \"cardo maximus\" orientato nord-sud, attualmente identificabile nella \"via Porta Palatina\" e \"via San Tommaso\". I suoi imponenti resti sono attualmente visibili al centro di un'area aperta, l'odierna \"piazza Cesare Augusto\". Del tutto analoga alla \"Porta Decumana\", inclusa nella successiva struttura medievale dell'attuale Palazzo Madama, essa testimonia un esempio di tipica \"porta ad cav\u00e6dium\", ovvero una struttura a doppia porta con \"statio\", un cortile quadrangolare sul lato interno i cui resti, posti davanti ai varchi, ne sono la testimonianza. \nAlte pi\u00f9 di trenta metri, le due torri angolari sono caratterizzate da una base quadrata e dal corpo scandito da una sfaccettatura a sedici lati. \u00c8 doveroso specificare per\u00f2 che soltanto la torre destra e l'\"interturrio\" centrale risalgono all'epoca romana. Il prospetto dell'\"interturrio\" \u00e8 lungo circa venti metri e presenta monofore ad arco nel primo ordine e finestre con piattabanda piana nel registro superiore. Nella porzione sottostante si aprono i due fornici carrai e due pi\u00f9 piccoli varchi pedonali posti lateralmente; le scanalanature presenti lungo le pareti interne dei varchi suggeriscono l'originaria presenza di \"cateract\u00e6\", ovvero un probabile sistema di saracinesche, o semplici grate, manovrate dal piano superiore. \nSul terreno nelle immediate vicinanze della porta \u00e8 ancora presente parte del basolato di epoca romana, su cui si possono notare ancora i solchi sulle pietre provocati dal transito del carri.\nLa coppia di statue bronzee raffiguranti Cesare Augusto e Giulio Cesare non sono originali ma copie risalenti all'ultimo, radicale intervento di restauro del 1934.\nStoria.\nDall'et\u00e0 antica al XVI secolo.\nEdificata nel I secolo a.C. durante l'\"Et\u00e0 Augustea\" o nell'\"Et\u00e0 Flavia\", la \"Porta Principalis Sinistra\" potrebbe aver preceduto l'edificazione della cinta muraria e forse fu edificata su una precedente porta di epoca repubblicana. La porta, aperta sulla via che conduceva a \"Ticinum\" (l'attuale Pavia) e a \"Mediolanum\", mantenne a lungo la sua funzione di varco cittadino e gi\u00e0 nell'XI secolo venne trasformata in \"castrum\", anche se nel corso del tempo perse la struttura interna del \"cav\u00e6dium\". \nNel 1404, dopo secoli di incursioni e parziale degrado, venne ricostruita la torre sinistra ed entrambe vennero completate da merli a scopo difensivo; l'accesso continu\u00f2 comunque a essere garantito, anche se da un solo fornice.\nIl XVIII secolo.\nIl processo di rinnovamento urbanistico avviato nei primi decenni del Settecento da Vittorio Amedeo II prevedeva la scomparsa della \"Porta Palatina\". Lo smantellamento non venne poi attuato grazie all'intervento dell'ingegner Antonio Bertola, che riusc\u00ec a convincere il duca della necessit\u00e0 di preservare l'antica opera architettonica; tuttavia, la porta perse la sua funzione, a vantaggio del varco, previsto dal progetto di Filippo Juvarra, nella vicina \"Piazza Vittoria\". Nel 1724 le torri dell'ormai inutilizzata porta vennero adibite prima a carcere della vicina \"Vicar\u00eca\" e in seguito a istituto di reclusione femminile.\nDal XIX secolo all'et\u00e0 moderna:decadimento e restauri.\nNel 1860, con la costruzione delle carceri \"Le Nuove\" commissionate da Vittorio Emanuele II, la fatiscente \"Porta Palatina\" venne sottoposta ad un ulteriore restauro. \nNei primi anni del Novecento, contestualmente alla riscoperta del vicino teatro, l'architetto Alfredo D'Andrade oper\u00f2 un radicale restauro, \nmirando ad un'attenta cancellazione degli interventi precedenti e liberando la struttura di tutti gli orpelli aggiunti nel corso dei secoli e alla struttura in muratura ad essa addossata. \nRiportata al suo aspetto attuale, la \"Porta Palatina\" fu nuovamente oggetto di restauro dal 1934 al 1938, su iniziativa del governo fascista. Vennero dunque aperti tutti \ni fornici e fu isolata la struttura dal contesto urbano circostante, abbattendo un gruppo di vecchie case troppo a ridosso del monumento. Tuttavia, alcuni di questi interventi furono considerati erronei dagli archeologi, poich\u00e9 la porta in origine era a ridosso dell'abitato circostante ma, soprattutto, venne contestata l'errata collocazione della coppia di statue bronzee. Esse, infatti, sono poste erroneamente nell'area interna occupata originariamente dalla \"statio\" e non in quella esterna, dove avrebbero trovato una collocazione pi\u00f9 credibile. Nel 1961, in occasione delle celebrazioni del centenario dell'unit\u00e0 d'Italia, venne realizzata una nuova illuminazione della \"Porta Palatina\" su progetto di Guido Chiarelli.\nFino agli anni settanta del Novecento la \"via Porta Palatina\" fu percorribile dal traffico automobilistico, consentendo il transito al di sotto dei fornici, ma la nuova risistemazione urbanistica degli anni ottanta rese l'area interamente pedonale preservandone l'integrit\u00e0.\nLa Porta Palatina oggi e il Parco Archeologico.\nNel 2006, in occasione di XX Giochi Olimpici Invernali, l'area \u00e8 stata completamente ridisegnata. Il progetto \u00e8 stato commissionato dalla Citt\u00e0 di Torino e realizzato dagli architetti Aimaro Isola, Giovanni Durbiano e Luca Reinerio. Il nuovo Parco Archeologico intende in primo luogo riportare la Porta Palatina alla sua funzione primaria, consentendo al visitatore un \"ingresso ideale\" nella zona della citt\u00e0 pi\u00f9 antica e ricca di storia. L'intera area corrispondente a piazza Cesare Augusto \u00e8 divenuta cos\u00ec un ampio giardino, delimitato da opere murarie e filari di alberi. Nella parte antistante corso Regina Margherita \u00e8 stato realizzato un bastione simile a quello che Napoleone Bonaparte fece demolire nel 1800, destinato a ospitare nottetempo i carretti del vicino mercato di Porta Palazzo. Alcuni contestano la realizzazione di tale opera, denunciando una scarsa coerenza stilistica delle strutture murarie realizzate con le vestigia romane presenti.\nNel 2014 l'intera opera muraria \u00e8 stata sottoposta ad un totale restauro conservativo terminato nel marzo del 2015.\nIl 1\u00ba ottobre 2020 lo \"street artist\" francese Saype ha presentato al pubblico la sua opera temporanea (realizzata con vernici biodegradabili) disegnata sul prato del sito archeologico."}
{"id": "101401", "revid": "84184", "url": "https://it.wikipedia.org/wiki?curid=101401", "title": "Palazzo Carignano", "text": "Palazzo Carignano (\"Palass Carignan\" in piemontese), nome completo Palazzo dei Principi di Carignano, \u00e8 un edificio storico nel centro della citt\u00e0 di Torino, pregevole esempio di architettura barocca piemontese.\nInsieme a Palazzo Reale e a Palazzo Madama fa parte dei pi\u00f9 importanti edifici storici della citt\u00e0 e, come questi, \u00e8 parte del sito seriale UNESCO Residenze Sabaude. Fu storica sede del Parlamento Subalpino (1848-1861) e del primo Parlamento del Regno d'Italia (1861-1864).\nOspita al pian terreno, negli appartamenti detti \"di Mezzanotte\", gli uffici della direzione regionale dei musei del Piemonte, mentre al piano nobile il museo nazionale del Risorgimento italiano, riaperto, dopo lunghi lavori di restauro e riallestimento, il 18 marzo 2011, in occasione dei festeggiamenti per il 150\u00ba Anniversario dell'Unit\u00e0 d'Italia.\nStoria.\nIl palazzo venne commissionato da Emanuele Filiberto di Savoia-Carignano, detto \"il Muto\", al padre teatino Guarino Guarini, intellettuale di elevatissimo calibro al quale, negli anni della reggenza di Maria Giovanna Battista di Savoia Nemours, si devono in citt\u00e0 anche la Real Chiesa di San Lorenzo, la cappella della Sidone e la scomparsa Porta di Po. \nI lavori iniziarono nel 1679, sotto la direzione del collaboratore di Guarini, Gian Francesco Baroncelli. Residenza stabile dei Principi di Carignano dal 1694, e dimora di Carlo Alberto di Carignano e della consorte Maria Teresa Asburgo Lorena, che abitarono gli appartamenti al pian terreno verso sud, da qui il nome \"Appartamento dei Principi\", il palazzo vide nascere Vittorio Emanuele II di Savoia, l'evento \u00e8 ricordato dal grande fregio decorativo in facciata recante la scritta \"\", opera di Carlo Ceppi, aggiunto nel 1884.\nNel 1831, con l'ascesa al trono di Carlo Alberto, il palazzo venne ceduto al Demanio, che vi alloggi\u00f2 il Consiglio di Stato e la Direzione delle Poste.\nQuando, nel 1848, l'edificio venne destinato a sede della Camera dei deputati del Parlamento Subalpino, l'architetto Carlo Sada ne modific\u00f2 lo splendido salone delle feste, collocato all'interno del corpo ellittico della facciata. Nel 1861, con l'apertura del primo Parlamento italiano, l'aula risult\u00f2 troppo piccola e, per ospitarne una di maggiore dimensioni, si decret\u00f2 l'ampliamento del palazzo verso ovest, dove ora sorge piazza Carlo Alberto. Il progetto venne affidato all'architetto Domenico Ferri e l'esecuzione a Giuseppe Bollati: i lavori iniziarono nel 1863 e terminarono nel 1871, mentre i deputati, fino al trasferimento della capitale a Firenze nel 1864, si riunirono presso un'aula pi\u00f9 capiente e provvisoria costruita nel cortile su progetto dell'architetto Amedeo Peyron. La grande aula, destinata ad ospitare il nuovo Parlamento italiano, non venne quindi mai utilizzata allo scopo per cui era stata costruita.\nNel 1898 l'aula del Parlamento Subalpino fu dichiarata monumento nazionale. In questo palazzo si verificarono due eventi memorabili, ossia la lettura del proclamo in cui il Principe reggente per conto di Carlo Felice, Carlo Alberto di Savoia-Carignano, concedeva lo Statuto; la seduta in cui il re di Sardegna e duca di Savoia, Vittorio Emanuele II, proclamava la nascita del Regno d'Italia.\nCon il trasferimento della capitale, il Palazzo non solo perse la sua funzione di sede istituzionale, ma anche la sua identit\u00e0 di residenza aulica sbiad\u00ec gradualmente assumendo svariate destinazioni d'uso, anche non proprie, tanto che alcune aree vennero destinate ad abitazione privata. Le facolt\u00e0 scientifiche dell\u2019Universit\u00e0 degli Studi di Torino occuparono piano nobile e pian terreno, riadattandoli in aule didattiche e studi, fino agli anni Trenta del Novecento, quando gli spazi vennero completamente sgomberati e restaurati\nNel 1935 il palazzo ospit\u00f2 la \"Mostra storica\" in Palazzo Carignano, a cura della confederazione fascista dei professionisti e degli artisti, dedicata alla storia della dinastia sabauda dal Medioevo al Regno di Italia, mentre divenne sede di due grandi eventi espostivi a cura di Vittorio Viale, rispettivamente nel 1937 con la \"Mostra del Barocco Piemontese\" e nel 1938-1939 con la \"Mostra del Gotico e Rinascimento in Piemonte\". Per la riabilitazione del Palazzo nella sua dimensione di residenza principesca fu fondamentale proprio la mostra del 1937 perch\u00e9 rese visitabili al pubblico gli spazi allora appena restaurati e liberati dagli usi impropri e soprattutto perch\u00e9 permise la prima volta l'accesso agli appartamenti di Mezzanotte, per visitare i quali si dovette aspettare nuovamente fino al 1961, per i festeggiamenti per il centesimo anniversario dell'Unit\u00e0 di Italia.\nNel 1939 l'ampliamento ottocentesco e il primo piano nobile del corpo secentesco divengono sede permanente del Museo Nazionale del Risorgimento, riaperto al pubblico dopo un lungo restauro nel 2011.\nAl pian terreno, gli appartamenti di Mezzanotte sono occupati dagli Uffici della Direzione regionale Musei Piemonte, mentre quelli di Mezzogiorno sono periodicamente aperti al pubblico.\nSuccessivamente il palazzo ospit\u00f2 numerosi istituti e associazioni culturali quali la Deputazione Subalpina di Storia Patria o l'Unione culturale Franco Antonicelli che vi ha sede dal 1946 e dalla met\u00e0 degli anni Sessanta ha il suo ingresso in via Cesare Battisti 4b e le sue sale negli \"infernotti\" del Palazzo.\nDescrizione.\nPalazzo Carignano si costituisce di due corpi, uno secentesco e uno ottocentesco.\nIl corpo secentesco, opera di Guarino Guarini, a pianta a C una volta aperta sui giardini, si compone di due ali, una verso nord, detta \"di Mezzanotte\" (verso l'attuale via Cesare Battisti), e una verso sud, detta \"di Mezzogiorno\" (verso l'attuale via Principe Amedeo), e della facciata verso l'attuale piazza Carignano, dove si prospettano anche il teatro Carignano e il Palazzo del Collegio dei Nobili (oggi sede dell'Accademia delle Scienze e del Museo Egizio). Nella zona retrostante, verso l'odierna piazza Carlo Alberto, si estendevano i giardini e le scuderie, di cui Biblioteca Nazionale Universitaria conserva la facciata. Il palazzo costituisce un'eccezione alla linearit\u00e0 militaresca della Torino del Seicento con la materialit\u00e0 quasi grezza delle superfici in cotto, che al primo piano trasformano le cornici delle finestre in complessi decori riferibili alle imprese dei Carignano, quali la vittoria in Canada compiuta al fianco dei francesi nel 1667 contro i nativi Irochesi con il reggimento Carignan-Sali\u00e8res. Le forme morbide in facciata, giocando tra spazi concavi e convessi, lasciano intuire la conoscenza da parte del progettista dei disegni di Gian Lorenzo Bernini per il palazzo del Louvre. La dimora dei Carignano si presentava volutamente come una rottura del disegno uniforme delle facciate dei palazzi che scorrevano senza interruzione dalla strada di Po (oggi via Po) a piazza Castello all'attuale piazza San Carlo (allora piazza Reale), passando per Contrada Nuova, l'odierna via Roma (ampliata e ricostruita agli inizi degli anni Trenta del Novecento). Si manifestava cos\u00ec nella diversit\u00e0 dell'edificio la strategia politica dei Carignano, essendo Emanuele Filiberto un possibile erede al ducato. \nI lavori di costruzione, iniziati nel 1679, portano alla realizzazione al pian terreno degli appartamenti privati del principe nella manica di Mezzanotte e di quelli di rappresentanza nella manica di Mezzogiorno (detto Appartamento dei Principi). Al primo piano nobile si allestiscono nelle due maniche gli appartamenti per i membri della famiglia. Al pittore Stefano Maria Legnani, detto il Legnanino, e alla sua squadra di stuccatori e quadraturisti, vengono affidate le campagne decorative che investono il primo piano nobile, ma di queste imprese pittoriche sono sopravvissute solo le volte della camera da parata con \"Il Principe presentato da Minerva a Giunone\", della camera nuziale con \"Il Trionfo di Diana\" e della camera da letto con \"L\u2019Olimpo\", e il pianterreno. Qui il pittore dipinge a tema mitologico le volte dell'appartamento di Mezzanotte, mentre nell'appartamento di Mezzogiorno affresca le volte delle stanze dorate, definite cos\u00ec per la decorazione delle pareti ad intaglio ligneo dorato e specchi. Nella sala di parata, o \"delle battaglie\" per via dei dipinti alle pareti raffiguranti le battaglie condotte dal capostipite della famiglia, Tomaso di Savoia Carignano (la cui presenza \u00e8 richiamata dal ritratto presente in sala, copia dall'originale di Van Dyck conservato allo Staatlische Museum di Berlino) la volta raffigura l\u2019allegoria di Giunone, mentre nella sala successiva, detta \"delle Stagioni\", la volta rappresenta l'apoteosi di Ercole, allegoria del principe residente e della sua casata. La stanza seguente, denominata \"camera da letto di Carlo Alberto\", modificata tra la fine del Settecento e il secondo decennio dell'Ottocento, \u00e8 caratterizzato da una boiserie a ghirlande dorate intrecciate su fondo di specchi, vicine ai disegni di Giacomo Pregliasco, mentre sulla volta, forse un ribassamento della precedente, \u00e8 rappresentata l\u2019allegoria delle nozze di Giove e Giunone, probabilmente opera di Rocco Comaneddi. Il monumentale letto a baldacchino, databile agli anni Venti del Novecento, fu acquistato dall\u2019antiquario Pietro Accorsi e qui collocato nel 1961, in occasione del primo centenario dell\u2019Unit\u00e0 d\u2019Italia. \nIl corpo ottocentesco \u00e8 un vasto ampliamento che si innesta sulle maniche secentesche per poi proiettarsi su piazza Carlo Alberto con un'imponente facciata in stile eclettico pseudorinascimentale. Eseguita tra il 1864 e il 1871 su progetto di Domenico Ferri, l'estensione avrebbe dovuto ospitare la Camera Italiana."}
{"id": "101403", "revid": "118580770", "url": "https://it.wikipedia.org/wiki?curid=101403", "title": "Genestrerio", "text": "Genestrerio () \u00e8 un ex comune ticinese che dal 2009 \u00e8 diventato quartiere costitutivo della Citt\u00e0 di Mendrisio.\nGeografia fisica.\nIl quartiere si trova nella Campagna Adorna, una fertile pianura circondata quasi completamente da colline e montagne.\nOrigini del nome.\nSecondo l'opinione popolare il nome deriva da \"\"gin\u00e8stri\", ossia \"ginestre\" in dialetto ticinese, una pianta che doveva essere molto diffusa nei vasti terreni della Campagna Adorna, ossia la pianura in cui si situa Genestrerio.\nStoria.\nGenestrerio venne menzionato per la prima volta quale insediamento nel 1375, quando faceva parte dei territori di alcune famiglie nobili di Mendrisio, con la dicitura \"Cassina di Zenestrario\"\". Nonostante la sua prima citazione sia del XIV secolo \u00e8 possibile ricostruire e affermare con certezza che la storia dell'abitato al centro della Campagna Adorna sia cominciata prima dell'anno Mille, e che prima della sua citazione ufficiale godesse gi\u00e0 di antichi privilegi imperiali: in particolare, la carta di immunit\u00e0 (a cui erano annessi notevoli vantaggi fiscali) concessa da Adolfo di Nassau, re dei Romani dal 1292 al 1298, nel 1294.\nNel XIV secolo Genestrerio ottenne probabilmente l'indipendenza da Mendrisio e si costitu\u00ec quindi come vero e proprio comune, e nel 1599 raggiunse una sua indipendenza anche dal punto di vista ecclesiastico, separandosi dalla pieve di Balerna e costituendosi come parrocchia autonoma. \nI secoli che vanno dal XVI al XX furono caratterizzati da una notevole emigrazione, anche artistica, che port\u00f2 molte maestranze di Genestrerio verso l'Italia, l'Europa centrale e orientale , e nel XX secolo soprattutto oltreoceano. \nA inizio Ottocento, grazie a Napoleone, il baliaggio a sud delle Alpi divenne cantone, portando quindi alla nascita dei comuni moderni (1803), e quindi anche del Comune di Genestrerio. Nonostante la comparsa si collochi a inizio secolo bisogner\u00e0 comunque attendere il 1861 per vedere costruita la Casa Comunale, che fu probabilmente la sede anche della scuola maschile e di quella femminile. \nDopo l'occupazione da parte della Repubblica Cisalpina tra il 1810 e il 1813, venne creata la Nuova Costituzione Cantonale nel 1814, che stabil\u00ec l'annessione dei comuni di Genestrerio, Rancate, Besazio, Arzo, Meride e Tremona al Distretto di Mendrisio. \nNel XIX secolo il Ticino sub\u00ec tre ondate di colera: nel 1836 (ondata che risparmi\u00f2 il resto della Svizzera), nel 1849 e nel 1854-1855. Genestrerio per\u00f2, insieme alla valle di Muggio e a pochi altri comuni, riusc\u00ec a conservare l'immunit\u00e0.\nNel corso del XX secolo abbiamo la fondazione di alcune societ\u00e0 importanti, come la della Societ\u00e0 di tiro \"La sentinella\" nel 1905 (poi sciolta nel 1972), la nascita della prima cooperativa di consumo nel 1912 e l'arrivo della luce elettrica nel 1918. \nGi\u00e0 comune autonomo che si estendeva per 1,45\u00a0km\u00b2, il 2009 \u00e8 stato accorpato a Mendrisio assieme agli altri comuni soppressi di Arzo, Capolago, Rancate e Tremona. Nel quartiere ha la propria sede principale l'azienda Metaltex.\nSimboli.\nSullo stemma sono presenti una pianta di ginestra, che rimanda al nome stesso del quartiere, un manocco di tabacco e un grappolo d'uva, che erano piante molto coltivate nella regione e rinviano quindi alla vita rurale condotta in passato dagli abitanti.\nMonumenti e luoghi d'interesse.\nChiesa di Sant'Antonio Abate.\nLa chiesa di Sant'Antonio Abate divenne parrocchiale nel 1599, quando Genestrerio si separ\u00f2 dalla pieve di Balerna. Nel corso dei secoli la chiesa continu\u00f2 a rinnovarsi, facendo incontrare e dialogare vari stili architettonici, finch\u00e9 nel 1987 un terribile evento naturale impose una battuta d'arresto, che viene narrata da Domenico Robbiani nei seguenti termini:\n \"\"Quella sera del 23 agosto 1987 fu una tragedia di dolore per tutto Genestrerio. Erano le 19.17: un fulmine si abbatt\u00e8 sul villaggio. Purtroppo, nello spavento generale, nessuno s'era accorto che il fulmine s'era infilato dentro una finestra della chiesa e creato un disastro di grandi proporzioni: totalmente distrutto l'organo, un'imponente macchina barocca del XVIII secolo, classificata fra le migliori del Ticino, la volta completamente annerita dal grande incendio subito sviluppato, e cos\u00ec pure anneriti, irriconoscibili, forse perse totalmente le opere pittoriche della volta e del coro, oltre tutti gli stucchi delle lesene. Quelle belle opere del Bagutti (di Rovio) e quell'imponente \"giudizio universale\" del Rinaldi di Tremona: tutto un vero inenarrabile disastro!\". \nSi tent\u00f2 con esito positivo di rimediare al disastro con accurati interventi, che portarono alla riapertura della chiesa al culto in occasione della Pasqua del 1991. In seguito intervennero ulteriori operazioni di rinnovamento: in particolare nel 2001-2002 Mario Botta disegn\u00f2 la nuova facciata della chiesa. Nel 2008 Selim Abdullah dot\u00f2 la chiesa di una nuova porta bronzea, oggetto di commento anche da parte dello stesso Botta, il quale ritiene che grazie a quest'opera \"nel villaggio, fino a ieri immerso negli spazi di un mondo rurale, ora si offre una riflessione attraverso un linguaggio contemporaneo che, ne sono certo, sapr\u00e0 interpretare le ansie e le attese dei cittadini e talvolta fors'anche offrire inedite emozioni\". \n&lt;br&gt; La porta si presenta come un racconto, che partendo dalla vita del santo cerca di mostrare la grandezza spirituale dello stesso, il quale dopo un periodo di solitudine nel deserto decise di dedicarsi agli altri per insegnare loro la carit\u00e0. Infatti sul battente sinistro \u00e8 rappresentato il santo in piedi, con il monastero, la campana, il demonio, l'animale, gli apostoli, mentre sull'anta destra la Croce e la folla dei perseguitati.\nSant'Antonio Abate viene tutt'oggi celebrato dalla comunit\u00e0 locale di Genestrerio con una sagra che attira molte persone dai paesi circostanti, soprattutto grazie alla sua particolarit\u00e0: la benedizione degli animali domestici sul sagrato della chiesa.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nPatrono del paese \u00e8 sant'Antonio abate, che il 17 gennaio \u00e8 festeggiato .\nCultura.\nArte.\nLa posizione centrale rispetto alla Campagna Adorna favor\u00ec una vita rurale e contadina, ma non imped\u00ec agli abitanti di sviluppare la vocazione artistica che caratterizza tutta la zona del Mendrisiotto. Giuseppe Martinola, parlando della storia del Mendrisiotto afferma:\n \"\u00c8 la storia di un piccolo popolo che, per ragioni che sar\u00e0 inutile indagare, tanto non v'\u00e8 risposta, ha ricevuto il dono di una generosa gentilezza e di un amore al bello che sono proprio congeniali a questa gente come a tutta quella dell'area comacina. E cos\u00ec l'abbiamo detta. Dunque, la storia di un paese di artisti. N\u00e9 sia da pretendere che si debbano scrivere con la maiuscola, tutti: che sarebbe mostroso, e quelli sommi \u00e8 naturale che siano pochi. Ma di artigiani, cio\u00e8 praticanti l'arte, questo s\u00ec\"\". \nIn effetti anche Genestrerio ebbe le sue maestranze, le quali si diressero soprattutto in Italia, ma non solo, per cercare fortuna. Ne sono un esempio la famiglia patrizia dei Boffi, un membro della famiglia Coldirali (oggi \"Calderari\"), che ha probabilmente lavorato alla cattedrale di Fulda in Germania, ma anche i Baraini, gli Induni, i Cresta, i Sala.\nI Baraini.\nIl secolo dei Baraini fu il diciassettesimo. I membri di questa famiglia erano molto noti per la loro abilit\u00e0 artistico-artigianale e si dedicarono soprattutto ai mestieri di scalpellino e costruttore. Pur trovandosi spesso lontani dal paese natio per motivi lavorativi, contribuirono alla costruzione del fulcro artistico di Genestrerio: la chiesa di Sant'Antonio Abate. In particolare Antonio Maria Baraini lavor\u00f2 a Roma, per poi fare ritorno a Genestrerio per dare un contributo alla costruzione della chiesa in cui lavorarono anche suo padre Gaspare e soprattutto suo zio Antonio.\nOriginario di Genestrerio \u00e8 anche Carlo Giuseppe Baraini, il quale fece notevole fortuna a Roma. Egli non si dedic\u00f2 per\u00f2 al mestiere di scalpellino o costruttore, come gran parte della sua famiglia, ma fu artista-disegnatore di ricami, medagliere, orafo, incisore, casellatore. Nonostante la lontananza per\u00f2 non abbandon\u00f2 mai del tutto il suo paese natale, al quale rivolse sempre dei doni, come stole, ostensori, calici, lampadari, e al quale lasci\u00f2 in eredit\u00e0 la sua abitazione a Roma e 1200 scudi.\nInfrastrutture e trasporti.\nIl quartiere \u00e8 servito dalla stazione di Ligornetto-Genestrerio della ferrovia di Valmorea, chiusa nel 1928.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
