{"id": "117162", "revid": "599013", "url": "https://it.wikipedia.org/wiki?curid=117162", "title": "Kobe Bryant", "text": "Ha giocato prevalentemente nel ruolo di guardia tiratrice ed \u00e8 considerato tra i migliori giocatori nella storia dell'NBA. Figlio di Joe Bryant e nipote da parte di madre di Chubby Cox, entrambi ex giocatori di basket, Bryant \u00e8 cresciuto cestisticamente in Italia, dove ha imparato i fondamentali europei, e ha disputato tutta la sua carriera professionistica nei Los Angeles Lakers, conquistando 5 titoli; \u00e8 stato inoltre il primo giocatore NBA a militare nella stessa squadra per 20 stagioni. Con la Nazionale statunitense ha partecipato ai FIBA Americas Championship 2007 e ai Giochi olimpici di e di , vincendo la medaglia d'oro in tutte e tre le manifestazioni.\nIl 4 marzo 2018 ha vinto il Premio Oscar insieme al regista e animatore Glen Keane, nella categoria miglior cortometraggio d'animazione per \"Dear Basketball\", che ha sceneggiato ispirandosi alla sua lettera di addio al basket.\nRientra tra gli sportivi pi\u00f9 conosciuti al mondo e la sua carriera \u00e8 ritenuta una delle migliori nella storia dello sport professionistico.\nIl 4 aprile 2020 \u00e8 stato inserito tra i membri del Naismith Memorial Basketball Hall of Fame.\nCaratteristiche tecniche.\nKobe Bryant \u00e8 quarto tra i migliori marcatori nella storia dell'NBA con punti, ed \u00e8 quarto anche per quanto riguarda i punti realizzati nei playoffs con 5640.\nHa giocato solitamente come guardia tiratrice, ma all'occorrenza ha ricoperto i ruoli di playmaker e ala piccola. Dal 1999 al 2013 \u00e8 stato sempre incluso in almeno uno dei tre quintetti dell'All-NBA Team, mentre dal 1998 fino al ritiro ha sempre partecipato all'NBA All-Star Game. Eccellente difensore (dote talvolta messa in secondo piano dall'altrettanto spiccata abilit\u00e0 offensiva), in 12 occasioni ha fatto parte di uno dei due NBA All-Defensive Team, secondo (a pari merito con Kevin Garnett) per volte in cui \u00e8 stato inserito negli All-Defensive Team dietro a Tim Duncan. Si era distinto anche per la grande personalit\u00e0, carisma e mentalit\u00e0 vincente con cui si approcciava alle partite.\nHa avuto una media di 25 punti a partita, da aggiungere a uno score di 4,7 assist, 5,3 rimbalzi e un totale di oltre 1800 palle rubate. Era bravo anche nei clutch-time e a segnare i tiri contestati. \u00c8 stato anche un abile tiratore da tre punti: nel 2003 ha stabilito il record NBA di triple realizzate in una sola partita (12), detenendolo fino al 2016. Si \u00e8 ispirato molto a Michael Jordan sia nello stile di gioco che nella mentalit\u00e0, tanto che lo stesso Jordan si \u00e8 complimentato con lui per la sua carriera oltre a sostenere di \u00abavere rivisto in Bryant molto di s\u00e9 stesso\u00bb.\nPer via della sua mentalit\u00e0 e professionalit\u00e0 \u00e8 stato d'ispirazione per molti cestisti: giocatori come Kevin Durant, Dwyane Wade e Derrick Rose hanno definito Bryant il Michael Jordan della loro generazione; anche LeBron James ha ammesso di essersi ispirato a lui, sostenendo di \u00abvolere essere come lui\u00bb a inizio carriera. Bryant \u00e8 stato d'ispirazione anche per tanti altri sportivi, tra cui Roger Federer, Neymar e Serena Williams.\nCarriera.\nDall'Italia alla high school.\nBryant inizi\u00f2 a giocare a basket sin dai 3 anni e visse in Italia dai 6 fino ai 13 anni di et\u00e0, spostandosi nelle varie citt\u00e0 dei club per i quali giocava il padre. Tra il 1984 e il 1991 pass\u00f2 da Rieti a Reggio Calabria, per proseguire a Pistoia e infine a Reggio Emilia.\nTornato negli USA si iscrisse all'high school, dove guadagn\u00f2 fama a livello nazionale vincendo il titolo statale con la Lower Merion High School, situata in un sobborgo di Filadelfia, infrangendo al contempo il record di punti nel quadriennio liceale per la zona di Philadelphia detenuto da Wilt Chamberlain, realizzandone 2883 in due anni (1994-1996).\nNBA.\nTredicesima scelta al Draft 1996.\nNel 1996, non ancora diciottenne, decise di fare il grande salto tra i professionisti e si dichiar\u00f2 eleggibile per il Draft NBA senza passare per il college, nonostante vi fossero state offerte per lui da parte di prestigiose universit\u00e0 come Kentucky e Duke.\nVenne scelto dagli Charlotte Hornets al primo giro come numero 13 assoluto; subito dopo, per\u00f2, gli Hornets cedettero ai Los Angeles Lakers i diritti su Bryant in cambio del ventottenne centro Vlade Divac, che dopo sette stagioni lasci\u00f2 i gialloviola. I californiani avevano appena messo sotto contratto il centro pi\u00f9 forte sul mercato, Shaquille O'Neal, e non avevano pi\u00f9 bisogno di Divac. I Lakers, prima di orchestrare lo scambio, organizzarono un provino per testare le qualit\u00e0 del giovane Bryant (che tra l'altro sperava di essere scelto proprio dai Lakers) e ne furono conquistati. Lo scambio fu architettato da Jerry West che convinse Divac ad andare a Charlotte nonostante lui non volesse venire scambiato per un giocatore che veniva dal college, minacciando addirittura di ritirarsi.\nLe prime stagioni (1996-1999).\nDebutt\u00f2 tra i professionisti il 13 novembre 1996 in una sfida contro i Minnesota Timberwolves, senza segnare punti. All'epoca era il debuttante pi\u00f9 giovane nella storia dell'NBA a 18 anni e 72 giorni. Durante la prima stagione a Los Angeles Bryant part\u00ec come riserva di Eddie Jones e di Nick Van Exel; in febbraio vinse lo Slam Dunk Contest precedendo Chris Carr e Michael Finley. A inizio stagione il suo minutaggio fu limitato, ma in seguito aument\u00f2 arrivando a una media di 15,5 minuti e 7,6 punti a partita. Nei playoffs Bryant mostr\u00f2 di essere ancora acerbo: nella partita decisiva della serie contro gli Utah Jazz (persa 4-1) tir\u00f2 corto tre volte, e il compagno di squadra Nick Van Exel critic\u00f2 la scelta del coach Del Harris di aver fatto gestire all'inesperto Bryant i possessi palla decisivi. Diversa fu la reazione del suo compagno di squadra Shaquille O'Neal che prese le sue difese sostenendo che lui sia stato \"l'unico che ha avuto il coraggio di prendersi quei tiri\". Comunque le sue prestazioni gli valsero l'ingresso nell'All-Rookie Second Team, diventando il pi\u00f9 giovane della storia a esserci entrato.\nLe critiche dovute ai tiri sbagliati contro i Jazz fortificarono Bryant che nella stagione successiva gioc\u00f2 di pi\u00f9 e meglio, partendo col piede giusto segnando 23 punti contro gli Utah Jazz facendo vincere i Lakers per 104-87. Il 14 dicembre 1997 segn\u00f2 per la prima volta in carriera 30 punti nel successo per 119-89 contro i Dallas Mavericks. Solo 3 giorni pi\u00f9 tardi ne segn\u00f2 33 nella sconfitta per 104-83 contro i Chicago Bulls di Michael Jordan che ne segn\u00f2 36. A fine anno raddoppi\u00f2 la sua media, che sal\u00ec a 15,4 punti a partita. Allo stesso tempo cominci\u00f2 a mostrare le sue qualit\u00e0: il voto dei tifosi lo inser\u00ec nel quintetto base per l'All-Star Game di New York (record come pi\u00f9 giovane titolare nella storia della rassegna), mentre al termine dell'annata arriv\u00f2 secondo nelle votazioni come miglior 6\u00ba uomo dell'anno dietro a Danny Manning. I Lakers si presentarono meglio ai playoff con un record di 61-21, ed eliminarono Portland (4-0) e Seattle (4-1), arrivando sino alla finale di Conference dove vennero nuovamente sconfitti da Utah per 4-0.\nL'anno seguente, a seguito delle cessioni di Van Exel e Jones, il ventenne Bryant divent\u00f2 la guardia titolare. Kurt Rambis, ex giocatore dei Lakers, sostitu\u00ec il licenziato coach Del Harris. Al termine del lungo lockout che posticip\u00f2 l'inizio della stagione al 5 febbraio, il 31 gennaio Bryant rinnov\u00f2 il suo contratto per 6 anni a 71 milioni di dollari complessivi. Nonostante la squadra avesse faticato durante l'anno, Bryant disput\u00f2 una buona annata, e il club nei playoff elimin\u00f2 al primo turno gli Houston Rockets, con Bryant che nella definitiva gara-4 mise a referto 24 punti e 8 assist in 47 minuti d'impiego con la squadra che vinse 98-88 chiudendo la serie; il cammino della franchigia termin\u00f2 al turno successivo nelle semifinali di Conference, dove venne eliminata dai San Antonio Spurs futuri campioni. A fine anno venne incluso per la prima volta nell'All-NBA Team (precisamente nel terzo).\nGli anni delle Finals (1999-2004).\nNell'estate 1999 Rambis fu degradato a vice-allenatore e come nuovo coach arriv\u00f2 Phil Jackson, gi\u00e0 6 volte campione NBA con i Chicago Bulls. Nonostante Jackson avesse pensato di cederlo ai Detroit Pistons in cambio di Grant Hill, Bryant rimase in squadra e subito i Lakers vinsero il titolo nel 2000, dopo avere eliminato in ordine Sacramento Kings, Phoenix Suns e Portland Trail Blazers, contro gli Indiana Pacers. Contro i Pacers i gialloviola vinsero in 6 gare, Bryant diede il suo contributo tenendo di media 15,6 punti, e in gara-2 sub\u00ec un infortunio alla caviglia; non disput\u00f2 gara-3, ma gioc\u00f2 in gara-4 seppur dolorante e contribu\u00ec alla vittoria della squadra per 120-118 con 28 marcature. Venne anche inserito per la prima volta nell'All-Defensive Team (divenendo il pi\u00f9 giovane a farne parte).\nNel 2000-2001 Bryant si prese maggiori responsabilit\u00e0 iniziando a superare Shaquille O'Neal nelle gerarchie della squadra; O'Neal non grad\u00ec e tra dicembre e gennaio si susseguirono voci che accostarono i due giocatori ad altre franchigie. Dopo l'All-Star Game (in cui Bryant fu il miglior finalizzatore dell'ovest) i due si rappacificarono, ma vi fu un altro problema per Bryant: in marzo venne riportata sul Chicago Sun-Times da Rick Telander un'indiscrezione su una presunta frase di Jackson, secondo il quale Bryant non si integrava col suo modo di giocare. Oltre a questo i Lakers si piazzarono secondi a ovest, arrivando ai playoff tra le perplessit\u00e0, che vennero spazzate in post-season in cui i lacustri vinsero tutte le 15 partite della Western Conference (3 contro i Trail Blazers, 4 contro i Kings e gli Spurs, e contro quest'ultimi Bryant fu protagonista di una prestazione da 36 punti, 9 assist e 8 rimbalzi in gara-3), per raggiungere la finale dove incontrarono i Philadelphia 76ers dell'MVP della regular season Allen Iverson, che vinse il premio nonostante Bryant avesse disputato un'ottima stagione da 28,5 punti e 5 assist di media. In finale Los Angeles vinse nuovamente l'anello in 5 gare.\nL'anno successivo Bryant fu nominato per la prima volta MVP dell'All-Star Game, in cui segn\u00f2 31 punti. In stagione totalizz\u00f2 25,2 punti e 5,5 rimbalzi e 5,5 assist. I gialloviola nei playoff, dopo avere eliminato agevolmente i Trail Blazers e gli Spurs (con Bryant che tenne 27 punti di media nelle 5 gare della serie, e che in gara-4 ne segn\u00f2 28 di cui 7 con la squadra sotto per 80-81), in finale di Conference riaffrontarono i Sacramento Kings dell'ex Vlade Divac e Chris Webber. Questa volta la serie fu combattuta e, dopo 30 punti di Bryant nella vittoriosa gara-1, in gara-2 Bryant gioc\u00f2 male anche per via di un'intossicazione alimentare e i Kings vinsero; Sacramento vinse anche gara-3, mentre in gara-4 i Lakers vinsero pareggiando la serie con 25 punti di Bryant e un tiro allo scadere di Robert Horry. La serie si protrasse fino a gara-7, con i Lakers che passarono il turno grazie anche a Bryant che realizz\u00f2 30 e 31 punti nelle ultime due gare della serie. La finale si rivel\u00f2 facile in quanto i gialloviola batterono i New Jersey Nets di Jason Kidd, e questo fu il terzo \"three-peat\" per Jackson, dopo i due con i Chicago Bulls.\nNel 2002-2003 Bryant disput\u00f2 un grande mese di febbraio in cui tenne di media 40,6 punti in 14 partite, con una striscia di 13 partite consecutive con almeno 35 punti segnati, oltre ad aver partecipato all'All-Star Game dove ne segn\u00f2 22. Nel mentre, il 7 gennaio 2003, si rese protagonista nella sfida contro i Seattle SuperSonics (vinta 108-93) segnando 45 punti e mettendo a segno 12 triple, battendo in tal senso un record appartenente a Dennis Scott, che il 18 aprile 1996 si era fermato a 11. Termin\u00f2 la stagione (per la prima volta) a 30 punti di media, superando anche O'Neal nella statistica del WS, ma nei playoffs i gialloviola non riuscirono a ripetersi in quanto vennero sconfitti dai San Antonio Spurs al secondo turno.\nDopo la sconfitta coi neroargento i Lakers decisero di rinforzarsi prendendo due fuoriclasse come Karl Malone e Gary Payton, giocatori storici della NBA entrati nella fase calante della carriera, che si inserirono in un team gi\u00e0 costruito per vincere l'anello.\nI loro arrivi coincisero con lo scandalo che riguard\u00f2 Bryant circa l'ipotesi di stupro e questo rovin\u00f2 del tutto i rapporti con O'Neal, da sempre burrascosi, e Bryant gett\u00f2 benzina sul fuoco con delle frasi con cui chiam\u00f2 in causa O'Neal. A ogni modo, agli occhi di molti osservatori i rapporti fra i due peggiorarono negli anni anche a causa della crescita di Bryant come giocatore, a cui faceva da contraltare la fine della fase di assoluto dominio di O'Neal, con quest'ultimo che accettava sempre meno l'ipotesi di dover lasciare la scena e diventare il \"secondo\" della coppia, permettendo a Bryant di prendere in mano la squadra nei momenti decisivi e garantendo, probabilmente, il prolungamento di una dinastia vincente a LA. Bryant si present\u00f2 visibilmente scosso per quanto avvenuto in estate, ma ci\u00f2 non gli imped\u00ec di tenere (seppur con prestazioni incostanti) delle buone medie e di entrare nell'All-NBA First Team e nell'All-NBA First Defensive Team. Dopo avere regolato al primo turno gli Houston Rockets in 5 gare, nelle semifinali i lacustri reincontrano gli Spurs; Bryant fu decisivo con 42 punti segnati in gara-4 dopo essere tornato da un'udienza. La serie si chiuse per merito dello storico compagno Derek Fisher con un tiro a 0,4 secondi dalla fine di gara-6. Dopo avere eliminato in 6 gare i Minnesota Timberwolves in finale di conference, i gialloviola tornarono in finale NBA dove affrontarono i Detroit Pistons; Bryant ebbe molte difficolt\u00e0, segn\u00f2 33 punti nell'unico successo del team in gara-2, ma soffr\u00ec molto l'arcigna difesa di Tayshaun Prince e Rip Hamilton (seppur tenendo di media 22,6 punti), e la squadra perse cos\u00ec l'anello in 5 gare. A seguito di questa sconfitta, Bryant decise di testare la \"free agency\", ma il 15 luglio 2004 sigl\u00f2 un rinnovo con i Lakers per sette anni, per la cifra di 136,6 milioni di dollari. Contestualmente, venuto a conoscenza del fatto che il proprietario dei Lakers Jerry Buss era intenzionato a tenere Bryant, O'Neal chiese di essere ceduto, ponendo fine di fatto a una squadra che aveva dominato l'inizio del millennio. Va notato che O'Neal vinse poi un titolo a Miami con gli Heat nel 2006, dove fece coppia con il nuovo astro nascente Dwyane Wade, a cui O'Neal non fece nessuna fatica a cedere la leadership del team, e fu proprio Wade a essere meritatamente nominato MVP di quelle finali. All'addio di Shaq, si accompagnarono quelli di coach Jackson (che nell'estate 2004 pubblic\u00f2 un libro dove defin\u00ec Bryant \"inallenabile\"), Payton (che vinse poi l'anello a Miami con Shaq), Malone e di alcuni giocatori del nucleo storico dei Lakers come Derek Fisher e Rick Fox facendo ripartire tutto da Bryant, che rimase nonostante vi fosse la possibilit\u00e0 per lui di trasferirsi ai Clippers e ai Bulls. Tra l'altro lui non and\u00f2 ai Clippers anche su consiglio di Jerry West che riteneva tale contesto non vincente.\nGli anni d'attesa (2004-2007).\nDopo una dura stagione 2004-2005 sotto coach Rudy Tomjanovich e Frank Hamblen in cui i Lakers non arrivarono ai playoff (nonostante Bryant avesse tenuto di media 27,6 punti), Phil Jackson, nonostante le sue dure critiche a Bryant di un anno prima, torn\u00f2 ad allenare i losangelini, che oltre a Bryant avevano poche sicurezze nel roster (sostanzialmente, quel che rimane della contropartita per la cessione di O'Neal, ovvero Lamar Odom). Il 20 dicembre 2005, segn\u00f2 62 punti in tre quarti di gioco contro i Dallas Mavericks, di cui 30 nel solo terzo quarto. Al momento di andare in panchina, senza pi\u00f9 rientrare per l'ultimo quarto di gioco, Bryant aveva segnato appunto 62 punti contro i 61 dell'intera compagine avversaria, cosa mai accaduta in precedenza dopo tre quarti di gioco.\nIl 22 gennaio 2006 stabil\u00ec il secondo miglior punteggio di tutti i tempi in una singola partita nella storia NBA, segnando 81 punti contro i Toronto Raptors, guidando i Lakers alla vittoria per 122-104. Significativo il fatto che i Lakers stessero perdendo di 18 punti nel terzo quarto: ci\u00f2 valorizza ancor di pi\u00f9 la prestazione di Bryant, ottenuta per far vincere la propria squadra; Bryant fece 21/33 da due punti, 7/13 da tre e 18/20 ai tiri liberi, ai quali vanno aggiunti 6 rimbalzi, 2 assist, 3 palle recuperate e 1 stoppata, 14 punti nel primo quarto, 12 nel secondo e due realizzazioni di 27 e 28 punti nei due quarti finali. La sua prestazione \u00e8 seconda solo ai 100 punti messi a segno da Wilt Chamberlain il 2 marzo 1962 con i Philadelphia Warriors contro i New York Knicks. Fu anche grazie a questa prestazione che tenne di media nel mese 43,4 punti a gara, migliore nella storia per un giocatore dei Lakers. Chiuse la stagione con la massima media della sua carriera di 35,4 punti a partita, risultando essere il migliore marcatore della lega portando i Lakers ai playoffs da settimi, rientrando nella top 10 per punti a partita segnati in una stagione, secondo solo a Michael Jordan, Elgin Baylor e a Wilt Chamberlain, e fu il settimo giocatore in assoluto per marcature in una stagione (2832). A fine stagione, nonostante i gialloviola si piazzarono settimi a ovest, Bryant arriv\u00f2 quarto nelle votazioni per l'MVP della stagione regolare, vinto da Steve Nash. Fu proprio contro i Suns di Nash che i gialloviola si scontrarono ai playoffs; Bryant disput\u00f2 una grande serie segnando il tiro decisivo a 2 centesimi di secondo dalla fine della partita in gara-4, mentre in gara-6 segn\u00f2 50 delle 118 marcature dei gialloviola. Tuttavia la sua prestazione fu vanificata in quanto i Suns di punti ne segnarono 126 portando la serie sul 3-3, e nella decisiva gara-7 non bastarono 24 realizzazioni di Bryant in quanto i Suns vinsero con un netto 121-90 eliminando i californiani.\nNel luglio 2006 venne operato a un ginocchio, pertanto fu costretto a saltare i mondiali che si tennero in Giappone tra agosto e settembre. Il 22 marzo 2007 divent\u00f2 il quarto giocatore nella storia a segnare almeno 50 punti in 3 partite consecutive (con Wilt Chamberlain, Michael Jordan ed Elgin Baylor), il primo a riuscirci dal 1987, quando ci riusc\u00ec Jordan. Super\u00f2 anche questo record due giorni dopo, segnando altri 50 punti che lo portarono a essere il secondo giocatore NBA dopo Wilt a fare un poker \"over 50\" (65-50-60-50, in ordine contro Trail Blazers, Timberwolves, Grizzlies e New Orleans Hornets). La partita successiva segn\u00f2 43 punti. Le sue prestazioni fra l'altro valsero un record vittorie-sconfitte di 4-0 alla squadra (che era reduce da una serie di 6 sconfitte consecutive). Tuttavia in stagione si rese protagonista di brutti episodi che lo portarono a pi\u00f9 squalifiche: il 28 gennaio 2007 tir\u00f2 una gomitata a Manu Gin\u00f3bili, \"reo\" di averlo stoppato, e venne sospeso per una partita. In marzo invece fu protagonista di due episodi simili in cui le vittime furono Marko Jari\u0107 e Kyle Korver, venendo sospeso in entrambi i casi per una partita. La mancata acquisizione di Jason Kidd per non privarsi del giovane ma acerbo centro Andrew Bynum fece montare Bryant su tutte le furie, tanto che nel marzo 2007 Bryant richiese nuovamente la cessione. In pi\u00f9 Bryant non aveva un buon rapporto con Bynum, visto che lui spinse per mandarlo via. A fine stagione fu nuovamente il miglior realizzatore della lega con 31,6 punti portando i Lakers ai playoffs ancora da settimi; ma in post-season i californiani reincontrarono i Suns, e questa volta, nonostante i 32,8 punti di media di Bryant, uscirono a gara-5.\nGli ultimi due titoli e il declino della squadra (2007-2013).\nNella stagione 2007-2008, nonostante i suoi malumori e le voci di trade con i Minnesota Timberwolves (da cui i Lakers volevano prendere Kevin Garnett in cambio, ma non si concretizz\u00f2 in quanto Garnett and\u00f2 ai Boston Celtics durante il Draft 2007) e i Chicago Bulls (che avrebbero ceduto Luol Deng per avere il \"Mamba\" in novembre), Bryant rimase e, oltre ad avere cambiato numero (da 8 a 24), fu tra gli artefici della bella stagione della squadra, vincendo il premio di MVP della regular season, tenendo di media 28,3 punti. I Lakers, grazie anche all'innesto di Pau Gasol arrivato nel febbraio 2008, tornarono alle finali per la prima volta dalla sconfitta del 2004, ma vennero battuti dai Boston Celtics 4-2.\nLa stagione 2008-09 conferm\u00f2 i Lakers come una delle migliori squadre, e nella regular season ottennero il 2\u00ba record assoluto una partita solamente dietro i Cleveland Cavaliers. La stagione part\u00ec molto bene sia per lui che per la squadra che vinse 17 delle prime 19 partite, in cui tenne 24,7 punti di media. Il 2 febbraio 2009 realizz\u00f2 una prestazione da incorniciare al Madison Square Garden contro i New York Knicks mettendo a referto 61 punti che rappresentarono il record nella lunga storia dello stadio della Grande mela, prima che Carmelo Anthony ne realizzasse 62 proprio con i Knicks il 25 gennaio 2014; il precedente record di punti apparteneva a Bernard King che il giorno di Natale dell'84 ne totalizz\u00f2 60. Divent\u00f2 anche co-MVP dell'ASG 2009 a pari merito con l'ex-compagno di squadra Shaquille O'Neal, riproponendo per una gara la coppia del \"three-peat\" vista tra il 2000 e il 2002 con Phil Jackson in panchina. Al termine della stagione regolare i lacustri si piazzarono al primo posto a ovest grazie anche al suo contributo. Il 14 giugno 2009 vinse per la prima volta il premio di MVP delle finali, giocate dai Lakers contro i sorprendenti Orlando Magic (4-1 il risultato finale della serie), diventando il primo giocatore dai tempi di Jerry West nel 1969 a mantenere una media di almeno 32,4 punti e 7,4 assist in una serie e il primo dopo Michael Jordan ad avere una media di almeno 30 punti, 5 rimbalzi e 5 assist per una squadra che abbia vinto il titolo. I suoi 162 punti totali lo videro al 4\u00ba posto assoluto della storia per un singolo giocatore in una serie di finale di 5 partite giocate. In tutti i playoffs tenne invece di media 30,2 punti.\nLa successiva stagione si apr\u00ec subito con un Bryant che segn\u00f2 40 punti in 4 delle prime 11 partite quando Gasol era assente per infortunio. Il 17 novembre 2009 contro i Detroit Pistons Bryant mise a referto proprio 40 punti: fu la centesima volta nella sua carriera che ne realizz\u00f2 almeno 40; meglio di lui hanno fatto Michael Jordan, 173 volte sopra i 40, e Wilt Chamberlain, 271 volte. Il 1\u00ba febbraio 2010, Bryant divent\u00f2 il miglior marcatore dei Los Angeles Lakers con marcature in carriera, sorpassando Jerry West. Durante l'annata solidific\u00f2 il proprio rapporto con coach Jackson elogiandone le capacit\u00e0 gestionali. In stagione ebbe comunque dei problemi fisici: in dicembre rimedi\u00f2 una frattura dell'indice, mentre in febbraio ebbe un problema alla caviglia che lo costrinse a stare fermo contro la sua volont\u00e0. Il 2 aprile firm\u00f2 un rinnovo triennale da 87 milioni di dollari complessivi. Nei playoffs i Lakers arrivarono alle finali dove riaffrontarono i Celtics dopo aver battuto OKC per 4-2, Utah per 4-0 e Phoenix per 4-2; in quest'ultima serie segn\u00f2 un tiro decisivo a 35 secondi dalla fine in gara-6 nonostante un'ottima marcatura di Grant Hill. La finale, dopo gara-5, vide i Celtics in vantaggio per 3-2 e si decise a gara-7 con la squadra losangelina che batt\u00e9 Boston per 83-79. Bryant vinse cos\u00ec il suo quinto titolo in carriera, insieme al secondo trofeo di MVP delle finali, in cui tenne di media 28,6 punti. In gara-7 segn\u00f2 23 punti, seppur con un 6-24 dal campo (e 0 su 6 da tre). \nDurante l'annata 2010-2011 Bryant entr\u00f2 nella \"top ten\" dei migliori realizzatori NBA di sempre. Il 20 febbraio 2011 durante l'All Star Game, giocato proprio a Los Angeles, conquist\u00f2 il suo quarto titolo di MVP della gara delle stelle, grazie a una prestazione da 37 punti e 14 rimbalzi in 29 minuti di gioco; lo stesso giorno divent\u00f2 il primo giocatore ancora in attivit\u00e0 a entrare a far parte della \"Hollywood Walk of Fame\" di Los Angeles e secondo cestista di sempre dopo Magic Johnson. In quella stagione i Lakers figurarono nuovamente tra i favoriti per la vittoria finale e tutti si aspettavano la finale contro i nuovi Miami Heat di LeBron James, Dwyane Wade e Chris Bosh. Chiusa una buona regular season al 2\u00ba posto a ovest dietro i San Antonio Spurs (a cui contribu\u00ec con 25,3 punti di media), i Lakers nei playoffs superarono 4-2 i New Orleans Hornets dopo aver perso gara-1 in casa, ma in semifinale vennero spazzati via 4-0 dai futuri campioni NBA dei Dallas Mavericks.\nA fronte di quest'eliminazione i Lakers tentarono di rivoluzionare la squadra: il lockout posticip\u00f2 l'inizio della stagione 2011-2012 a dicembre, ma prima dell'inizio i gialloviola tentarono di prendere Chris Paul da New Orleans in una trade a 3 squadre che avrebbe portato CP3 a LA, con la franchigia losangelina che avrebbe ceduto due suoi pilastri come Pau Gasol agli Houston Rockets e Lamar Odom in Louisiana; tuttavia la trattativa venne annullata da l'allora commissioner dell'NBA David Stern per \"ragioni cestistiche\". Bryant si arrabbi\u00f2 molto per questa vicenda, cos\u00ec come per la trade che port\u00f2 Lamar Odom ai Dallas Mavericks, con il giocatore che chiese la cessione perch\u00e9 deluso dal comportamento della dirigenza gialloviola che tent\u00f2 di cederlo. Nel corso del lockout per Bryant ci fu la possibilit\u00e0 di venire alla Virtus Bologna, che tuttavia non si concretizz\u00f2. La sua stagione, nonostante un problema al polso, part\u00ec bene, e in gennaio segn\u00f2 oltre 40 punti in 4 gare consecutive. La sua stagione, seppur condizionata dalle voci sul divorzio dalla moglie, fu buona in quanto raggiunse dei traguardi prestigiosi: il 6 febbraio 2012 divent\u00f2 il 5\u00ba miglior marcatore della storia NBA, superando in classifica Shaquille O'Neal, mentre all'All-Star Game (dove gioc\u00f2 nel quintetto base) segn\u00f2 28 punti superando Michael Jordan come miglior realizzatore di sempre all'All-Star Game. Concluse anzitempo l'annata con una media di 27,9 punti, saltando 7 gare per una contusione allo stinco in aprile prima della post-season, contribuendo cos\u00ec alla qualificazione ai playoffs dei Lakers. Anche questa stagione si chiuse con un'eliminazione alle semifinali di conference contro gli Oklahoma City Thunder di Kevin Durant e Russell Westbrook, nonostante Bryant avesse segnato 116 punti (36+38+42) nelle ultime 3 partite della serie chiusasi a gara-5; Bryant vide sfumare la possibilit\u00e0 di vincere il 6\u00ba titolo, suo obiettivo dichiarato cos\u00ec da poter eguagliare Michael Jordan.\nLa stagione 2012-2013 si apr\u00ec con grandi aspettative per i Lakers: arrivarono le stelle Dwight Howard e Steve Nash per aiutare Bryant a vincere il 6\u00ba anello. Tuttavia le cose non procedettero come previsto e la squadra non gir\u00f2, tanto che dopo 5 partite Mike Brown venne esonerato per fare spazio a Mike D'Antoni, con cui Bryant non ebbe un bel rapporto. In stagione Bryant dovette giocare molti pi\u00f9 minuti del previsto nonostante avesse problemi fisici e la squadra faticasse a integrarsi col gioco di D'Antoni. Il 30 marzo 2013 raggiunse i punti, superando Wilt Chamberlain. Da marzo in poi, nonostante i problemi fisici, inizi\u00f2 a giocare oltre 40 minuti per consentire al team di raggiungere i playoffs. Il 12 aprile 2013 pag\u00f2 gli sforzi profusi contro Golden State in quanto sub\u00ec un grave infortunio al tendine di Achille, a seguito di un contrasto falloso con Harrison Barnes, che lo costrinse a chiudere anzitempo la stagione e che mise a rischio la sua carriera; tra l'altro Bryant, seppur da infortunato, segn\u00f2 i 2 tiri liberi successivi e usc\u00ec dal campo sulle sue gambe senza l'ausilio della barella. Nei playoffs, col \"Black Mamba\" assente, la squadra venne eliminata per 4-0 al primo turno dai San Antonio Spurs futuri finalisti. Bryant disput\u00f2 comunque un'ottima annata che in seguito defin\u00ec la migliore della sua carriera.\nUltimi anni (2013-2016).\nIl grave infortunio condizion\u00f2 Bryant nella stagione 2013-2014 in quanto gioc\u00f2 solamente 6 partite. La stagione successiva ne gioc\u00f2 31, venendo nuovamente limitato dagli infortuni e gioc\u00f2 la sua ultima partita il 21 gennaio 2015 contro i New Orleans Pelicans, in cui Bryant tent\u00f2 di rimanere in campo nonostante un forte dolore alle cuffie dei rotatori. Il 14 dicembre raggiunse quota punti, superando Michael Jordan nella classifica dei realizzatori all-time, piazzandosi al 3\u00ba posto dopo Kareem Abdul-Jabbar e Karl Malone.\nNonostante i problemi fisici, l'anno successivo Bryant fu disponibile sin da subito: con 25 milioni di stipendio fu il giocatore pi\u00f9 pagato della lega, ma le sue prestazioni furono negative, onde per cui il 2 novembre lui stesso fece autocritica al riguardo. A fronte di ci\u00f2 il 29 novembre 2015, tramite una lettera dedicata alla pallacanestro rilasciata a The Player's Tribune, annunci\u00f2 il suo ritiro dall'attivit\u00e0 agonistica al termine della stagione 2015-2016.\nIl suo ultimo anno fu un \"farewell tour\" in quanto in ogni arena gli vennero tributati applausi e apprezzamenti, persino in quelle di squadre rivali come i Boston Celtics. All'All-Star Game del 14 febbraio 2016 ci arriv\u00f2 come giocatore pi\u00f9 votato, e disput\u00f2 26 minuti nonostante lui avesse chiesto all'allenatore dell'ovest Gregg Popovich di giocarne solo 10, segnando 10 punti. Il 13 aprile 2016 gioc\u00f2 la sua ultima partita in NBA concludendo con 60 punti (miglior prestazione realizzativa per un singolo giocatore nell'anno 2015-2016) nella vittoria contro gli Utah Jazz, tirando con il 44% dal campo e stabilendo un nuovo record per punti segnati nell'ultima partita in carriera.\nIl 18 dicembre 2017 i Lakers, in suo onore, hanno ritirato sia la maglia n\u00ba8 che la n\u00ba24 con una cerimonia allo Staples Center presieduta da Magic Johnson. In questo modo \u00e8 diventato il primo giocatore nella storia dell'NBA a vedere due numeri di maglia ritirati dalla stessa squadra.\nNazionale.\nRifiuti, infortuni e FIBAS Americas Championship 2007.\nDopo avere rifiutato le convocazioni alle Olimpiadi 2000 e 2004 (la seconda per problemi giudiziari) e ai Mondiali 2002, salt\u00f2 i Mondiali 2006 per infortunio. La carriera in nazionale di Bryant ebbe inizio nel 2007 in un'amichevole tra i giocatori della Nazionale statunitense in preparazione ai FIBA Americas Championship 2007 di Las Vegas. Durante la competizione Bryant and\u00f2 pi\u00f9 volte in doppia cifra (segnando 3 ventelli) e segn\u00f2 anche il suo massimo di punti con il Team USA in occasione della sfida con l'Argentina vinta per 91-76 mettendone a segno 27. Contro gli stessi argentini gli USA vinsero la finale per 118-81, con Bryant che realizz\u00f2 solo 5 punti. Nella manifestazione tenne di media 15,3 punti, non andando in doppia cifra solo in 2 occasioni nel corso della competizione.\nOlimpiadi 2008.\nNel 2008, sotto la guida dell'allenatore di Duke Mike Krzyzewski, disput\u00f2 i Giochi olimpici di nonostante dei problemi al mignolo. Anche questa volta Bryant vinse la medaglia d'oro, segnando 20 punti (di cui 13 nel secondo tempo) nella combattuta finale contro la Spagna. Nel torneo tenne di media 15 punti, realizzandone 25 nella vittoria per 116-85 contro l'Australia.\nOlimpiadi 2012 e ritiro.\nSuccessivamente disput\u00f2 anche i Giochi di . Dopo un inizio in sordina con 9,4 punti di media, dai 20 punti (la maggior parte dei quali segnati nel 4\u00ba quarto) nei quarti contro l'Australia and\u00f2 in doppia cifra prima nella semifinale con 13 punti contro l'Argentina e poi con 17 nella vittoriosa finale (107-100) contro la Spagna, ottenendo la terza medaglia d'oro. Al termine della manifestazione, in cui tenne di media 12 punti, annunci\u00f2 il proprio ritiro dalla nazionale. Nel 2016 s'intravide per lui la possibilit\u00e0 di concludere la carriera con un terzo oro olimpico; tuttavia declin\u00f2 l'invito.\nCon la nazionale disput\u00f2 complessivamente 37 incontri, di cui 16 alle Olimpiadi e 10 ai FIBA Americas Championship, mettendo a referto in totale 504 punti (con una media di 13,6 punti a partita).\nDopo il ritiro.\nLa lettera con cui annunci\u00f2 il proprio ritiro al basket nel 2015 fu convertita in un cortometraggio animato intitolato \"Dear Basketball\" (che era l'incipit della lettera originale) nel 2017 diretto da Glen Keane. Nel gennaio 2018 venne annunciato che la lettera sarebbe stata candidata all'Oscar come miglior cortometraggio d'animazione; il 4 marzo 2018 la pellicola vinse la statuetta, rendendo Bryant il primo sportivo in assoluto a vincere tale premio. Durante i playoffs 2018 condusse il programma \"Detail\" in cui analizzava le partite della post-season. Il 17 ottobre dello stesso anno venne annunciata la seconda edizione del programma a cui si aggiunse l'ex giocatore NFL Peyton Manning.\nIl 12 novembre 2018 pubblic\u00f2 un libro intitolato \"The Mamba Mentality - Il mio basket\", in cui parla della sua carriera oltre che di avversari da lui affrontati. Collaborarono alla stesura del libro il suo ex allenatore Phil Jackson, che scrisse l'introduzione, oltre che l'ex compagno di squadra Pau Gasol che scrisse la prefazione. Il 15 marzo 2019 effettu\u00f2 i sorteggi dei gironi per i Mondiali in Cina (di cui era ambasciatore globale insieme agli ex cestisti Dirk Nowitzki e Yao Ming). Il 20 aprile, insieme a Wesley King, pubblic\u00f2 un altro libro, intitolato \"The Wizenard Series: Training Camp\". Nel corso delle estati svolse degli allenamenti con cestisti NBA come Giann\u012bs Antetokounmpo, Russell Westbrook e Kawhi Leonard.\nLa morte.\nAlle 9:06 PDT del 26 gennaio 2020, Bryant, sua figlia di tredici anni Gianna e altre sette persone decollarono dall'aeroporto della Contea di Orange-John Wayne, in California, a bordo dell'elicottero Sikorsky S-76B marche N72EX di propriet\u00e0 del giocatore. Il velivolo precipit\u00f2 a Calabasas, alle 9:47 circa, prendendo fuoco. I vigili del fuoco della contea di Los Angeles spensero l'incendio alle 10:30, confermando la morte di tutti i passeggeri. Secondo i primi rapporti l'elicottero si schiant\u00f2 a causa della nebbia fitta.\nIl 7 febbraio, al Pacific View Memorial Park di Corona del Mar in California, si \u00e8 tenuto il funerale strettamente privato, dopo il quale Bryant e sua figlia sono stati sepolti. Una commemorazione pubblica si \u00e8 tenuta il 24 febbraio allo Staples Center a Los Angeles, dove si sono riunite persone comuni, tante personalit\u00e0 del mondo del basket NBA e amici di Bryant.\nFuori dal campo.\nVita privata.\nIl suo primo nome, \"Kobe\", fa riferimento alla pregiata qualit\u00e0 di carne bovina, quella che i suoi genitori mangiarono in un ristorante poco prima della sua nascita. Suo padre \u00e8 l'ex cestista Joe Bryant, mentre sua madre Pamela \u00e8 sorella di Chubby Cox, anch'egli ex giocatore di pallacanestro; aveva due sorelle pi\u00f9 grandi, Sharia e Shaya, mentre suo cugino John Cox \u00e8 anch'egli cestista.\nParlava fluentemente lo spagnolo e l'italiano, avendo vissuto in Italia tra i 6 e i 13 anni, al seguito del padre che dopo aver lasciato l'NBA gioc\u00f2 per Sebastiani Rieti, Viola Reggio Calabria, Olimpia Basket Pistoia e infine Pallacanestro Reggiana.\nA 22 anni, il 18 aprile 2001, si spos\u00f2 con Vanessa Laine. Il rapporto tra i coniugi non \u00e8 sempre stato idilliaco, oltre che per l'accusa di stupro del 2003 per il fatto che nel dicembre 2011 Vanessa chiese il divorzio stanca dei tradimenti del cestista; tuttavia il 12 gennaio 2013 la procedura venne annullata e i due si riconciliarono. Bryant e Vanessa hanno avuto quattro figlie: Natalia Diamante, nata il 19 gennaio 2003, Gianna Maria-Onore, nata il 1\u00ba maggio 2006 e deceduta il 26 gennaio 2020, nello stesso incidente che ha coinvolto il padre, Bianka Bella, nata il 5 dicembre 2016, e Capri Kobe, nata il 20 giugno 2019.\nSecondo quanto riportato dalla rivista Forbes, fu il 10\u00ba sportivo pi\u00f9 pagato del mondo nel 2014, con un guadagno di 49,5 milioni di dollari.\nPubblicit\u00e0 e merchandising.\nSoprannominato \"Black Mamba\", nel 2009 firm\u00f2 un accordo con Nubeo per la commercializzazione di orologi di lusso siglati \"Black Mamba da collezione\". Dopo essere stato sotto contratto con Adidas, con la Nike cre\u00f2 una linea di scarpe da basket: le Nike Kobe.\nProtagonista di diversi spot pubblicitari per Nike, apparve inoltre in un \"commercial\" per il videogioco .\nL'accusa di stupro.\nIl 4 luglio 2003 Bryant venne arrestato: una diciannovenne allora dipendente dell'Hotel Cordillera di Edwards, in Colorado, lo accus\u00f2 di averla violentata. Bryant confess\u00f2 di aver avuto un rapporto sessuale con la ragazza, ma neg\u00f2 la violenza affermando che il rapporto fu consensuale. Al fatto, avvenuto il 30 giugno, e all'arresto, segu\u00ec l'immediato rilascio del cestista dopo il pagamento di una cauzione di . Il 6 agosto 2003 cominci\u00f2 una serie di udienze conclusasi il 27 agosto 2004 con un processo che vide il ritiro delle accuse da parte dei legali della ragazza, i quali decisero comunque di mandare avanti una causa civile; lo stesso anno, per via dello stress derivante dalla vicenda, sua moglie Vanessa ebbe un aborto.\nIn quel periodo Bryant perse alcuni dei suoi contratti, fra cui quello con la Nutella. Contemporaneamente il suo sponsor tecnico personale, la Adidas, non gli rinnov\u00f2 l'accordo e Bryant fu messo sotto contratto per 8 milioni di dollari da parte della Nike.\nControversia con Karl Malone.\nNel dicembre 2004 Karl Malone si rivolse alla moglie di Bryant Vanessa, dicendole: \"Sono a caccia di una bella messicana\". Bryant, dopo avere saputo dalla moglie quanto accaduto, ruppe la propria amicizia con Malone. Negli anni il rapporto tra i due rest\u00f2 teso, tanto che Malone nel 2015 invit\u00f2 pubblicamente Bryant a sfidarlo.\nCarriera cinematografica.\nOltre ad avere vinto l'Oscar per \"Dear Basketball\", il cestista fece alcune apparizioni sia cinematografiche che televisive: la prima fu nel 1996 nella serie TV \"Moesha\". Nel 2008 Spike Lee realizz\u00f2 un film-documentario dedicato a lui intitolato \"Kobe Doin' Work\". Nel 2010 invece apparve in un episodio della serie \"Modern Family\", mentre nel 2012 entr\u00f2 nel cast del film \"Io sono Bruce Lee\" sull'omonimo ex attore cinese.\nImpegno benefico.\nFond\u00f2 la Kobe Bryant China Fund per favorire l'educazione scolastica e sportiva dei ragazzi in Cina. Nel 2011 fond\u00f2 invece con sua moglie Vanessa la Kobe &amp; Vanessa Bryant Family Foundation, che si impegna nel sociale verso i pi\u00f9 giovani abitanti di Los Angeles in difficolt\u00e0 economico-sociali. Fu anche ambasciatore ufficiale dell'After-School All-Stars, organizzazione non-profit che provvede al doposcuola dei ragazzi di tredici stati degli Stati Uniti, e in generale fu protagonista di tante altre iniziative benefiche, come quando don\u00f2 un milione di dollari per aiutare i soldati a integrarsi nella vita civile dopo la guerra."}
{"id": "117166", "revid": "1543377", "url": "https://it.wikipedia.org/wiki?curid=117166", "title": "Propriet\u00e0 colligative", "text": "In chimica, una propriet\u00e0 colligativa \u00e8 una propriet\u00e0 delle soluzioni che dipende solo dal numero di particelle distinte - molecole, ioni o aggregati sopramolecolari - che compongono la soluzione e non dalla natura delle particelle stesse.\nQuando si aggiunge un soluto non volatile a un solvente, le propriet\u00e0 fisiche della soluzione che si forma sono diverse da quelle del solvente puro.\nAlcune propriet\u00e0, per esempio la densit\u00e0 e il pH, dipendono, oltre che dalla concentrazione delle particelle di soluto, anche dalla natura dei componenti della soluzione; non \u00e8 cos\u00ec per le propriet\u00e0 colligative, che sono:\nTermodinamica.\nLe propriet\u00e0 colligative derivano termodinamicamente dalla diminuzione del potenziale chimico del solvente dovuta alla presenza del soluto. Indicando con formula_1 il potenziale chimico di un generico solvente \"A\" puro, in seguito all'aggiunta di un soluto il nuovo valore assunto dal potenziale chimico sar\u00e0 espresso dall'equazione\ndove formula_3 \u00e8 la costante universale dei gas, formula_4 la temperatura assoluta e formula_5 \u00e8 la frazione molare del solvente.\nAbbassamento della tensione di vapore.\nLa tensione di vapore di una soluzione contenente un soluto non volatile \u00e8 sempre inferiore a quella del solvente puro. Per la legge di Raoult, la tensione di vapore di una soluzione ideale (Psol) \u00e8 pari alla somma delle tensioni di vapore dei componenti, ciascuna moltiplicata per la rispettiva frazione molare nella fase liquida. Si ricorda che la tensione di vapore del soluto \u00e8 trascurabile rispetto a quella del solvente.\nQuesto succede a causa delle molecole di soluto che si legano a quelle del solvente. Perci\u00f2, rispetto a prima, ci saranno meno molecole di solvente che passeranno allo stato di vapore, diminuendo quindi la tensione di vapore.\nInnalzamento ebullioscopico e abbassamento crioscopico.\nL'aggiunta di un soluto non volatile a un solvente d\u00e0 luogo a una soluzione il cui punto di ebollizione \u00e8 maggiore (innalzamento ebullioscopico) e il cui punto di solidificazione \u00e8 minore (abbassamento crioscopico) di quello del solvente puro. L'entit\u00e0 dell'effetto \u00e8 direttamente proporzionale alla concentrazione molale (\"m\") del soluto secondo le relazioni:\ndove: \"Keb\" rappresenta la costante ebullioscopica molale del solvente e \"Kc\" rappresenta la costante crioscopica molale del solvente.\nKeb e Kc sono costanti caratteristiche per ogni solvente.\nBasti pensare a quando viene gettato del sale (NaCl) sulle strade per non farle ghiacciare: la presenza del sale (NaCl) abbassa la temperatura di congelamento (solidificazione) dell'acqua. Al contrario, se si aggiunge del sale (NaCl) prima di far bollire una pentola d'acqua questa bollir\u00e0 ad una temperatura maggiore, mettendoci quindi pi\u00f9 tempo. Ciononostante, tale incremento ai fini pratici \u00e8 solitamente cos\u00ec piccolo da essere trascurabile.\nOsmosi e pressione osmotica.\nSeparando due soluzioni a diversa concentrazione (o una soluzione e il suo solvente) con una membrana semipermeabile, cio\u00e8 permeabile solo al solvente e non al soluto, si verifica il fenomeno dell'osmosi che consiste nel movimento netto del solvente attraverso la membrana dalla soluzione pi\u00f9 diluita a quella pi\u00f9 concentrata (o dal solvente puro verso la soluzione), fino al raggiungimento di una situazione di equilibrio. Il risultato di ci\u00f2 \u00e8 l'innalzamento del livello della soluzione pi\u00f9 concentrata rispetto a quella pi\u00f9 diluita (o al solvente puro). La pressione che occorre applicare sulla soluzione pi\u00f9 concentrata per riportarla al livello di quella pi\u00f9 diluita \u00e8 detta pressione osmotica.\nLa pressione osmotica (\"\u03c0\") di una soluzione in cui il soluto non \u00e8 un elettrolita si calcola mediante una relazione molto simile a quella dell'equazione di stato dei gas ideali:\nda cui:\nin cui formula_10 \u00e8 la concentrazione molare di soluto, formula_11 corrisponde al numero di moli del soluto, formula_3 \u00e8 la costante universale dei gas, e formula_4 \u00e8 la temperatura.\nConfrontando la pressione osmotica di due soluzioni:\nConcludendo, se due soluzioni aventi diversa pressione osmotica sono separate da una membrana semipermeabile si ha passaggio netto di solvente dalla soluzione ipotonica (meno concentrata) a quella ipertonica (pi\u00f9 concentrata) fino al raggiungimento di una condizione di equilibrio.\nPropriet\u00e0 colligative nelle soluzioni elettrolitiche.\nDato che un elettrolita in soluzione si dissocia in ioni, una mole di elettrolita, in soluzione, libera pi\u00f9 particelle di una mole di un non elettrolita e ha quindi maggior effetto sulle propriet\u00e0 colligative.\nPer calcolare l'effetto sulle propriet\u00e0 colligative indotto dalla presenza di un elettrolita \u00e8 necessario considerare il numero di particelle in cui l'elettrolita si dissocia, introducendo nella formula un coefficiente detto coefficiente di van 't Hoff (\"i\").&lt;br&gt;\nAssumendo che gli ioni siano indipendenti gli uni dagli altri \"i\" \u00e8 il numero di ioni in cui l'elettrolita \u00e8 dissociato. Nel caso in cui il soluto sia un elettrolita, l'innalzamento ebullioscopico (\u0394Teb) e l'abbassamento crioscopico (\u0394Tc) si calcolano tramite le formule seguenti:\nAnalogamente, per il calcolo della pressione osmotica per soluzioni di elettroliti, vale la relazione:\nIn modo alternativo, per calcolare la pressione osmotica si pu\u00f2 utilizzare l'espressione dell'osmolarit\u00e0.\nOsmolarit\u00e0.\nL'osmolarit\u00e0 \u00e8 un'espressione della concentrazione di una soluzione che sottolinea il numero di particelle di soluto presenti nella soluzione stessa.\nL'osmolarit\u00e0 esprime il numero di \"osmoli\" di soluto contenute in un litro di soluzione, dove il numero di osmoli si calcola moltiplicando il numero di moli per il coefficiente \"i\" di van 't Hoff. Si ha quindi:"}
{"id": "117167", "revid": "1516566", "url": "https://it.wikipedia.org/wiki?curid=117167", "title": "Quraysh", "text": "Ban\u016b Quraysh (; letteralmente \"I figli di Qur\u00e0ysh\"), o Qur\u00e0ysh, \u00e8 il nome assunto dalla trib\u00f9 araba stanziatasi alla Mecca nel VII secolo d.C.\nIpotesi sulle origini.\nLe origini della trib\u00f9 non sono note. Il nome Qur\u00e0ysh \u2013 sembrerebbe indicare un piccolo squalo o un'orca \u2013 non ci aiuta perch\u00e9, riferendosi al mondo animale, non \u00e8 in grado di identificare un eponimo reale.\nUn'altra ipotesi parla di una chiamata a raccolta di elementi eterogenei rientranti presumibilmente nella stirpe dei Kin\u00e0na, insediatasi in \u1e24ij\u0101z. Merito di una tale costituzione tribale sarebbe da attribuire a Qusayy, un personaggio del quale sembra pi\u00f9 probabile tracciare un'esistenza reale; il tutto potrebbe essere avvalorato dal termine arabo \"taqarrush\", per l'appunto 'radunare'.\nNon si sa neppure se i Quraysh fossero di origine araba meridionale 'qahtanide' (dal biblico Qahtan), e quindi provenienti da una realt\u00e0 maggiormente evoluta per struttura sociale quanto per modalit\u00e0 di produzione, o se invece appartenessero a quel vasto insieme di stirpi 'adnanidi' (dal biblico Adnan), praticanti il nomadismo e stabilitesi nelle aree settentrionali peninsulari; rivendicavano una nobilt\u00e0 rispetto alle stirpi meridionali (salvo poi vedersi pagate con la loro stessa moneta).\nContesto storico.\nIn un'epoca imprecisata, la Mecca sarebbe appartenuta ai Ban\u016b Jurhum, insediatisi nella citt\u00e0 ai danni dei Qatur\u00e0 (com'erano identificati gli Amaleciti). A loro volta i B\u0101nu J\u00f9rhum avrebbero dovuto accettare il predominio dei Banu Khuza'a, assoggettati poi dalla stirpe dei Kin\u00e0na cui \u2013 come detto \u2013 potevano far parte i Quraysh.\nIn epoca preislamica (per i musulmani, della J\u0101hiliyya: l''Ignoranza' del messaggio salvifico del Corano), i Quraysh avrebbero tratto grandi vantaggi dalla gestione del santuario urbano della Ka\u02bfba: dedicato alla divinit\u00e0 oracolare di Hubal, in seguito diverr\u00e0 il luogo di culto delle tante altre divinit\u00e0 venerate nella Penisola arabica.\nAttivit\u00e0 specifica dei Quraysh erano per\u00f2 i traffici carovanieri i quali, passando per la Mecca, univano le coste mediterranee al meridione dell'Arabia; ci\u00f2, grazie alla buona capacit\u00e0 guerriera della trib\u00f9 (la quale si esprimer\u00e0 ampiamente in et\u00e0 islamica).\nSociet\u00e0.\nCome ogni altra trib\u00f9, i Quraysh erano suddivisi in clan, lignaggi e famiglie nucleari. Il matrimonio (salvo fra cugini) era vietato all'interno del lignaggio, e questo portava a un diffuso intrecciarsi dei rapporti di parentela e di affinit\u00e0 che rafforzava la compatezza del gruppo.\nAll'epoca dell'attivit\u00e0 di Muhammad, i principali e pi\u00f9 potenti clan erano i Ban\u016b Makhz\u016bm e i Banu 'Abd Shams; ma ogni clan aveva una sua visibilit\u00e0 e godeva di grande rispetto: cemento fondamentale per la coesione dell'edificio tribale, pronto alla solidariet\u00e0 interna e all'aggressivit\u00e0 con l'esterno, salvo stringere all'occasione utili alleanze (\"\u1e25ilfa\") coi gruppi circostanti."}
{"id": "117168", "revid": "345405", "url": "https://it.wikipedia.org/wiki?curid=117168", "title": "Associazione Calcio ChievoVerona", "text": "LAssociazione Calcio ChievoVerona, meglio nota come ChievoVerona o pi\u00f9 semplicemente Chievo, \u00e8 una societ\u00e0 calcistica italiana con sede nella citt\u00e0 di Verona, di cui rappresenta la frazione di Chievo.\nFondato nel 1929 e ricostituitosi nel 1948, il Chievo ha costituito un \"unicum\" nel panorama calcistico italiano, essendo l'unico club proveniente dalle categorie regionali minori ad aver scalato l'intera piramide calcistica nazionale, fino a giungere dapprima in Serie A e poi nelle coppe europee.\nHa partecipato a 32 campionati nazionali, di cui 5 in Serie C1, 10 in Serie B e 17 in Serie A, di cui 11 consecutivi, vincendo un campionato di B nel 2007-2008. In ambito europeo i migliori risultati ottenuti sono state le partecipazioni, negli anni 2000, alla Coppa UEFA e alla UEFA Champions League.\nScomparso dal professionismo nel 2021, il club rimane attivo a livello giovanile.\nStoria.\nL\"Opera Nazionale Dopolavoro Chievo\" nasce il 6 settembre 1929 su iniziativa di un gruppo di appassionati di calcio del borgo di Chievo, situato alle porte di Verona, con i colori sociali blu e bianco, alternati su una maglia a quadri, e con pantaloncini bianchi. Inizialmente la societ\u00e0 non viene affiliata alla FIGC, limitandosi a disputare gare a carattere amichevole. Dal 1931 il blu delle divise diventa celeste, tant'\u00e8 che, per molti anni, i giocatori di Chievo assumeranno l'appellativo di \"biancocelesti\". L'attivit\u00e0 dell\"O.N.D. Chievo\" termina nel 1936, in seguito a problemi finanziari.\nAl termine della seconda guerra mondiale, nel 1948, la societ\u00e0 viene rifondata come \"A.C. Chievo\" e si iscrive alla Seconda Divisione. Al termine della stagione 1950-1951, la squadra vince il campionato regionale di Seconda Divisione, ottenendo la promozione in Prima Divisione veneta. Nell'aprile 1952 fa il suo debutto in squadra Bruno Vantini, giocatore che manterr\u00e0 la casacca clivense fino al 1971, e che detiene il primato di reti con la maglia del club. Nel 1957 la squadra cambia impianto in cui disputare le gare, spostandosi al campo parrocchiale \"Carlantonio Bottagisio\", dove giocher\u00e0 le partite interne fino al 1986. Nel 1959, grazie alla ristrutturazione dei campionati nazionali, il Chievo viene ammesso in Seconda Categoria; sempre in quell'anno la squadra cambia denominazione societaria in \"Cardi Chievo\", dal nome del nuovo sponsor, ed ottiene rapidamente la promozione in Prima Categoria. La squadra resta nella medesima serie fino al 1963, quando subisce la prima retrocessione della sua storia.\nNel 1964 Luigi Campedelli, uomo d'affari e proprietario della Paluani, diviene presidente del Chievo; tuttavia, nel corso degli anni successivi, egli ceder\u00e0 la carica presidenziale, pur rimanendo \"patron\" della societ\u00e0, fino al 1990 quando vi torner\u00e0 a pieno titolo. Il Chievo inizia cos\u00ec la lunga scalata tra i livelli del calcio italiano fino a raggiungere la Serie A nel 2001 e la UEFA Champions League nel 2007.\nNella seconda met\u00e0 degli anni 1960 la squadra vince per tre volte il campionato di Seconda Divisione (1965, 1968 e 1969), rinunciando alla Prima Categoria all'inizio della stagione 1968-1969 per problemi economici, e reiscrivendosi nell'annata successiva. Dopo aver giocato in Promozione tra il 1971 e il 1975 e in Serie D per il lustro successivo, dalla stagione 1981-1982 l'A.C. Chievo prende la denominazione \"Paluani Chievo\", dal nome dello sponsor Paluani. Nel campionato di D del 1986, il Chievo si gioca la vittoria del torneo con il : lo spareggio promozione a Brescia vede prevalere la squadra vicentina. Tuttavia, il 13 giugno 1986, una sentenza condanna il per illecito sportivo e il Chievo ottiene la promozione in Serie C2. Per la prima stagione in un campionato professionistico la squadra torna a chiamarsi \"A.C. Chievo\", e passa a disputare le gare interne allo stadio Marcantonio Bentegodi di Verona. Segue la promozione in Serie C1 nel 1989.\nNel 1990 Luigi Campedelli torna presidente della societ\u00e0, e per identificare maggiormente la formazione con la citt\u00e0, decide di mutare la denominazione in \"A.C. ChievoVerona\". Il 15 settembre 1992 il presidente Luigi Campedelli muore improvvisamente per un attacco cardiaco, e a succedergli nella guida della societ\u00e0 \u00e8 il figlio Luca, che decide di farsi affiancare, con il ruolo di direttore sportivo, dall'ex calciatore clivense Giovanni Sartori. Nella stagione 1993-1994, con Alberto Malesani in panchina, il Chievo chiude il girone di Serie C1 al primo posto guadagnando la promozione in Serie B. Nel torneo cadetto il club disputa per la prima volta nella storia il derby con il . Nell'estate del 2000 la guida tecnica passa a Luigi Delneri, il cui arrivo aprir\u00e0 un ciclo di quattro anni in cui il friulano porter\u00e0 la squadra dalla serie cadetta alla qualificazione in Coppa UEFA. Nel 2000-2001 la squadra chiude, infatti, al terzo posto in classifica e viene promossa per la prima volta in Serie A.\nIl rendimento sorprendente durante la prima stagione in massima serie porta la squadra di Delneri al centro di una grande attenzione mediatica, inducendo la stampa a parlare di \"miracolo Chievo\". Il quinto posto nel campionato di Serie A 2001-2002 vale l'accesso alla successiva Coppa UEFA, dove tuttavia il Chievo esce al primo turno. Nel campionato 2005-2006 la dirigenza decide di affidare la squadra a Giuseppe Pillon, che ottiene il settimo posto in campionato: nonostante ci\u00f2, dopo i fatti di Calciopoli e il conseguente sconvolgimento della classifica, il Chievo scala alcune posizioni ritrovandosi al quarto posto, che consente alla formazione giallobl\u00f9 di disputare il terzo turno preliminare della UEFA Champions League 2006-2007, dalla quale per\u00f2 viene subito eliminata. I clivensi vengono dunque ammessi in Coppa UEFA, dove escono al primo turno. Le eliminazioni e soprattutto l'avvio negativo nel campionato 2006-2007 convincono i dirigenti clivensi a sostituire Pillon con il rientrante Delneri, l'artefice del \"Miracolo Chievo\". Il tentativo di risollevare le sorti della squadra \u00e8, per\u00f2, vano, e il Chievo chiude in diciottesima posizione, retrocedendo in Serie B. Tornata in Serie A sotto la guida di Giuseppe Iachini nel 2008, con il bomber e bandiera giallobl\u00f9 Sergio Pellissier ai primi posti della classifica dei marcatori, negli anni seguenti il Chievo ottiene vari piazzamenti di medio-bassa classifica sotto la guida di Domenico Di Carlo, Stefano Pioli, Eugenio Corini e Rolando Maran, arrivando nel 2010-2011, durante la gestione di Pioli, a occupare solitario la testa della classifica a pieni punti dopo le prime due giornate. Il 30 gennaio 2011, battendo per 3-0 il , i clivensi festeggiano la 100\u00aa vittoria in Serie A.\nIl 6 gennaio 2016 il Chievo disputa contro la la sua partita numero 500 in Serie A, terminata poi 3-3. L'annata 2018-2019 (partita con una penalizzazione di tre punti in classifica), la diciassettesima in Serie A dei clivensi, si chiude con l'ultimo posto in classifica e la retrocessione in Serie B con cinque giornate d'anticipo, dopo undici stagioni consecutive nella massima serie. L'anno dopo la squadra, piazzatasi sesta in serie cadetta, viene eliminata nelle semifinali dei play-off. Anche nel 2020-2021 i clivensi, ottavi al termine della stagione regolare di Serie B, si fermano ai play-off, stavolta al turno preliminare, dopo i tempi supplementari. In entrambe le occasioni, la squadra che ha eliminato i veneti acceder\u00e0 alla Serie A.\nNell'agosto 2021 il Chievo viene escluso dai campionati professionistici per inadempienze tributarie: avendo perso i ricorsi presentati, a partire dalla stagione 2021-2022 partecipa quindi esclusivamente ai campionati giovanili provinciali.\nColori e simboli.\nColori.\nNella storia della societ\u00e0 clivense, due furono le colorazioni principali della maglia del club: il biancazzurro utilizzato fino al 1956, e il giallobl\u00f9 da allora in uso fino allo scioglimento. La divisa degli esordi nel 1929 era a quarti biancobl\u00f9, mentre presto si vir\u00f2 sul biancazzurro dapprima partito e poi a tinta unita (maglia azzurra e pantaloncini bianchi). In questi decenni, l'unica eccezione fu rappresentata dalla stagione 1948-49 quando i dirigenti, a causa delle ristrettezze economiche della squadra appena rifondata, acquistarono maglie palate rossobl\u00f9.\nAl termine del campionato 1955-56, la dirigenza clivense decise di abbandonare il biancazzurro in favore del giallobl\u00f9, i colori della citt\u00e0 di Verona e gi\u00e0 usati dall'altra squadra cittadina, l'allora pi\u00f9 noto . Sino ai primi anni 1990 il Chievo sfoggi\u00f2 spesso delle divise molto simili a quelle dei concittadini scaligeri, blu con dettagli gialli, e passando contestualmente e gradualmente dai pantaloncini bianchi alla tinta unita; seppur non mancarono sporadiche sperimentazioni come i pantaloncini neri degli anni 1970, o la maglia palata giallonera della stagione 1980-81. Dagli anni 1990 in poi, con la definitiva stabilizzazione dei clivensi nel calcio professionistico, si procedette a un'inversione cromatica con divise gialle bordate di blu: dalla stagione 2002-03 la maglia casalinga prevede busto giallo e maniche blu.\nPer quanto concerne le divise di cortesia, solitamente si opta a per il giallo e il blu, ma a tinte inverse, rispetto alla prima maglia. Soprattutto con l'entrata nel XXI secolo, non mancarono tuttavia rimandi al passato del club, rispolverando per le seconde e terze divise del Chievo il biancazzurro e il biancobl\u00f9 degli albori (colori tuttora molto amati dalla tifoseria); inoltre, data la passione del presidente clivense Luca Campedelli per le uniformi sportive, in alcune stagioni la squadra omaggi\u00f2 in trasferta altre famose tinte sportive, calcistiche e non.\nDi seguito i modelli principali delle divise del Chievo dal 1929 al 2021:\nSimboli ufficiali.\nStemma.\nLo stemma del club era, dal 1998, uno scudo svizzero giallo bordato di blu, riportante al centro l'effigie della statua equestre di Cangrande I della Scala (posta sulla cuspide della sua sepoltura presso le arche scaligere), sormontata dalla denominazione societaria, scritta in caratteri Fraktur azzurri; nella parte inferiore dello scudo era impresso l'anno di fondazione.\nL'effigie del condottiero scaligero costituiva il simbolo pi\u00f9 longevo e rappresentativo del club clivense; a esso si affiancava il simbolo degli Scaligeri, la cui adozione e apposizione sulle casacche all'inizio del III millennio caus\u00f2 la contestazione da parte dei sostenitori del , i quali accusarono il Chievo di aver plagiato un emblema associato fin dal 1971 al principale club cittadino e ai suoi \"supporter\".\nTali accuse furono respinte dal presidente clivense Luca Campedelli, il quale afferm\u00f2 che il simbolo rappresentava l'intera citt\u00e0 di Verona (non potendo dunque essere rivendicato in esclusiva da una sola societ\u00e0) in quanto effigie della famiglia Della Scala; al contempo sottoline\u00f2 come gi\u00e0 negli anni 1930 il Chievo avesse utilizzato tale fregio sulle proprie casacche.\nInno.\nL'inno ufficiale del Chievo si intitola \"Vola con noi\" ed \u00e8 stato realizzato dai Sonohra nel settembre 2013. In precedenza, dal 2001 al 2013 era stato \"ChievoVerona, un mondo in giallo e blu\", scritto e interpretato da Ivana Spagna.\nStrutture.\nStadio.\nSul campo \"Stefani\" il Chievo gioc\u00f2 la prima partita ufficiale della sua storia l'8 novembre 1931 e vinse due Campionati Provinciali Liberi (nel 1933 e nel 1935). Nel periodo di utilizzo del campo \"Cardi e Biondani\" la squadra vinse il campionato di Seconda Divisione (1951) e disput\u00f2 svariati tornei di Prima Divisione. Nel 1957, il Chievo cambi\u00f2 ancora terreno di gioco e si spost\u00f2 sul \"Carlantonio Bottagisio\": su questo campo di gioco, infatti, la squadra comp\u00ec buona parte della scalata delle serie dilettantistiche. Prese nome dal cavalier Bottagisio, che cedette gratuitamente il terreno di sua propriet\u00e0 alla parrocchia (all'ingresso del \"Bottagisio\", \u00e8 presente la scritta \"Campo sportivo parrocchiale\").\nVenne utilizzato per le partite interne di campionato dal 1957 al 1986; durante questo periodo numerosi furono gli interventi di manutenzione. Il campo ospit\u00f2 partite e allenamenti di una parte delle giovanili, mentre la prima squadra lo utilizza nelle partite amichevoli soltanto in occasione di particolari eventi celebrativi. Era situato in Chievo, a ridosso del fiume Adige. Nei 29 anni di utilizzo del \"Bottagisio\", la squadra ottenne 4 promozioni dalla Seconda Categoria alla Prima (1960, 1965 e 1969), 2 retrocessioni dalla Prima Categoria alla Seconda (1963 e 1967) e l'ammissione al campionato di Promozione (1970), infine nel 1975 ottiene la promozione in Serie D; il \"Bottagisio\" ospit\u00f2 le gare interne dei clivensi anche nel corso degli 11 campionati di D giocati dalla squadra. Nel 1986, il Chievo conquist\u00f2 la promozione in Serie C2: il campo storico non era adeguato per ospitare partite professionistiche, quindi il Chievo and\u00f2 a giocare al Bentegodi. Risalirono al periodo di utilizzo dell'impianto le promozioni in Serie C1 (1989), Serie B (1994) e Serie A (2001 e 2008), oltre alle retrocessioni in serie cadetta (2007 e 2019).\nCentro di allenamento.\nIl Chievo si allena dal 1984 presso il Centro Sportivo Veronello a Calmasino di Bardolino, con l'eccezione del triennio 2010-13, durante il quale la squadra si allen\u00f2 sui campi del Park Hotel Paradiso a Peschiera del Garda. Il complesso sportivo di Veronello \u00e8 intitolato a Saverio Garonzi, gi\u00e0 presidente del Verona e poi dirigente clivense dal 1983 al 1986, che ne aveva commissionato la costruzione. Nel 2014 vengono conclusi i lavori di ristrutturazione dello storico stadio della squadra, il Bottagisio, che a partire dal dicembre dello stesso anno ospita la sede e gli allenamenti del settore giovanile giallobl\u00f9 oltre a centri per la scherma e la canoa.\nSociet\u00e0.\nNel corso degli anni, la societ\u00e0 cambi\u00f2 la propria denominazione in varie occasioni. In due periodi della sua storia (1959-1975 e 1981-1986), nella denominazione della squadra clivense compar\u00ec il nome della ditta sponsorizzatrice, mentre nel 1990, l'allora presidente Luigi Campedelli decise di cambiare in \"ChievoVerona\" la denominazione del club, per identificarlo maggiormente con la citt\u00e0 di Verona.\nOrganigramma societario.\nOrganigramma aggiornato al 25 giugno 2019.\nSponsor.\nDi seguito la cronologia di fornitori tecnici e sponsor del Chievo.\nImpegno nel sociale.\nIl Chievo era attivo nel campo sociale e umanitario. In collaborazione con \"ProgettoMondo Mlal\", sosteneva il programma triennale \"Il mestiere di crescere\", il quale si prefiggeva l'obiettivo di migliorare le condizione di vita di ragazzi e ragazze di Per\u00f9, Bolivia e Colombia mediante l'ottimizzazione di un centro sportivo multidisciplinare nella periferia di Amauta, la creazione di servizi igienici e spogliatoi in posizione adiacente al campo, la ristrutturazione di locali di ritrovo e il sostegno di corsi di studio per ragazzi e educatori.\nSettore giovanile.\nIl settore giovanile del Chievo era formato da tre squadre maschili partecipanti ai campionati nazionali (Primavera, Allievi Nazionali e Giovanissimi Nazionali), due partecipanti a livello regionale (Allievi Regionali e Giovanissimi Regionali) e una a livello provinciale (Giovanissimi Provinciali), oltre a una rappresentativa di Giovanissimi Professionisti, una di Esordienti e due di Pulcini.\nIn ambito giovanile, il Chievo vantava la vittoria di un Campionato Primavera, conquistato dai giovani clivensi nel 2013-2014, alla loro prima finale assoluta nel torneo.\nSezione femminile.\nNell'estate 2017, dopo che la Fimauto Valpolicella aveva conquistato la promozione in Serie A, il presidente clivense Luca Campedelli, ufficializz\u00f2 l'affiliazione tra le due squadre, con il Chievo che acquis\u00ec il 51% delle quote del Valpolicella diventandone cos\u00ec socio di maggioranza e facendone ufficialmente il settore femminile della squadra maschile. Dopo il campionato 2017-2018 giocato sotto il nome di Valpolicella, nella stagione 2018-2019 la squadra assunse la denominazione di ChievoVerona Valpo; al termine della stessa, tuttavia, e nonostante la salvezza ottenuta sul campo, s'interruppe il rapporto con il Valpolicella che rinunci\u00f2 all'iscrizione ai campionati per la stagione 2019-2020.\nA partire dal 2019, grazie a un accordo con la Fortitudo Mozzecane, venne ricomposta la sezione femminile clivense, mutando la denominazione in ChievoVerona Women FM.\nIl ChievoVerona nella cultura di massa.\nIl Chievo, nonostante non fosse una delle storiche \"provinciali\" della penisola, \u00e8 presente in alcune opere della cultura italiana.\nIn ambito musica, troviamo citazioni del club da parte degli Articolo 31, nella canzone \"Soldisoldisoldi\" contenuta nell'album \"Domani smetto\" (2002), e da parte di tha Supreme nella canzone \"Warzonata Freestyle\" (2021).\nSul versante fumettistico, alla squadra clivense \u00e8 stata dedicata la terza di copertina di \"Topolino Gol\" dell'aprile 2014, con protagonisti i personaggi Disney di Clarabella e Paperoga bardati dai colori e simboli giallobl\u00f9.\nAllenatori e presidenti.\nDi seguito l'elenco di allenatori e presidenti del Chievo dall'anno di fondazione al 2021.\nCalciatori.\nL'A.C. ChievoVerona e le nazionali di calcio.\nIl giocatore del Chievo con il maggior numero di presenze nella nazionale di calcio dell'Italia fu Simone Perrotta, il quale, durante la militanza in giallobl\u00f9, ottenne 19 presenze e segnato un gol con gli \"Azzurri\". Al secondo posto troviamo l'ex difensore Nicola Legrottaglie con 5 presenze e una rete con l'Italia a cui seguono Massimo Marazzina con 3 presenze, Franco Semioli con 2, Sergio Pellissier con una presenza e un gol e Roberto Baronio con una presenza.\nStatistiche e record.\nStatistiche di squadra.\nIl club ha partecipato a 46 campionati nazionali, di cui 17 in Serie A, 10 in Serie B, 5 in Serie C1, 6 campionati di quarto livello e 8 di quinto. Il Chievo era l'unico club proveniente dalle categorie regionali minori ad aver scalato l'intera piramide calcistica nazionale fino a giungere in A: conquistata la promozione in Serie C2 nel 1986, la societ\u00e0 conobbe una rapida ascesa, approdando dapprima nel 1989 in C1, e poi nel 1994 in B. Grazie alla storica promozione in Serie A, nel 2001 era al centro di una grande attenzione mediatica e divent\u00f2 conosciuto al grande pubblico e presa a modello. Nel 2002 debutt\u00f2 anche nel calcio europeo, disputando la Coppa UEFA, mentre nel 2006 prese parte ai preliminari della UEFA Champions League.\nStatistiche individuali.\nIl recordman di presenze in maglia clivense \u00e8 l'attaccante Sergio Pellissier, che dal 2000 al 2019 super\u00f2 le 500 partite nei campionati professionistici. Tra i marcatori, il primato \u00e8 appannaggio di Bruno Vantini, che tra il 1952 e il 1971 mise a segno 159 reti coi \"Mussi\"; in ambito professionistico, svetta invece ancora Pellissier, sopra quota 100 gol. Per quanto concerne infine i capocannonieri clivensi di un singolo campionato di Serie A, il record \u00e8 in coabitazione tra Massimo Marazzina (2001-02), il gi\u00e0 citato Sergio Pellissier (2005-06 e 2008-09) e Alberto Paloschi (2013-14), tutti capaci di raggiungere le 13 marcature in stagione.\nDi seguito i record presenze e marcature dei giocatori del Chievo dall'anno di fondazione all'anno di scioglimento.\nTifoseria.\nStoria.\nIl principale gruppo della tifoseria clivense era il \"North Side\"; il nome, letteralmente tradotto, era \"settore Nord\", adottato per distinguersi dall'opposta fazione cittadina, quella del Verona. Il gruppo nacque nel 1994 in seguito alla promozione in Serie B della squadra clivense, esponendo il primo striscione il 6 novembre a Cesena. Il simbolo inizialmente scelto era la rosa dei venti, abbandonata in seguito a favore di Marvin il Marziano, personaggio dei cartoni animati \"Looney Tunes\", adottato poich\u00e9 il Chievo e la sua tifoseria venivano definiti dei \"marziani\" nel panorama del calcio professionistico italiano.\nLa maggior parte della tifoseria clivense rifuggiva dalla mentalit\u00e0 ultras tipica delle altre curve italiane, preferendo identificarsi come semplici \u00absostenitori\u00bb della loro squadra. Unica eccezione erano i \"Gate 7\", gruppo nato nel 2013 da una scissione in seno ai \"North Side\" e caratterizzati, in antitesi rispetto al resto della curva giallobl\u00f9, da una spiccata mentalit\u00e0 ultras; tra i loro cardini vi era inoltre il desiderio di tornare ai vecchi colori originari del club, il bianco e l'azzurro. Gruppi ormai sciolti della curva sono gli \"Ultras Chievo\" e i \"Cani Sciolti\", mentre nel 2010 in curva si form\u00f2 un nuovo gruppo, quello dei \"The Followers\".\nGemellaggi e rivalit\u00e0.\nEsisteva una forte amicizia con i sostenitori dell', mentre nel 2013-14 nacque un gemellaggio con i tifosi del ; esisteva inoltre un rapporto di amicizia con i tifosi del .\nL'unica, storica rivalit\u00e0 dei tifosi clivensi \u00e8 quella cittadina coi sostenitori del . Fino al 2001, fra Chievo e Hellas non esisteva un reale rapporto competitivo: i pi\u00f9 blasonati scaligeri erano il baluardo attorno al quale era ruotato per quasi tutto il XX secolo il calcio veronese, mentre i \"Mussi\" venivano inizialmente visti come una piccola squadra di quartiere che per decenni si era barcamenata nelle serie inferiori, giocando stabilmente nelle categorie nazionali soltanto dal 1975. La prima promozione in Serie B del Chievo arriv\u00f2 solamente nel 1994, cos\u00ec tra le tifoserie clivensi e scaligere non vi era di fatto mai potuta essere una vera rivalit\u00e0 sportiva; a riprova di ci\u00f2, proprio nel 1994, in occasione della decisiva trasferta di Carrara per l'approdo della \"squadra della diga\" in cadetteria, centinaia di \"supporter\" dell'Hellas si aggregarono a quelli del Chievo per sostenere congiuntamente la piccola realt\u00e0 di borgata.\nL'arrivo in Serie A del Chievo nel 2001-02 inizi\u00f2 per\u00f2 a cambiare le cose: permetteva innanzitutto alla citt\u00e0 veneta di diventare la quinta (dopo Milano, Roma, Torino e Genova) a poter vantare un derby nella massima serie italiana \u2013 chiamato \"derby della Scala\" o \"derby dell'Arena\" \u2013, e inoltre metteva per la prima volta realmente sullo stesso piano le due societ\u00e0; la prima stracittadina in massima serie si disput\u00f2 il 18 novembre 2001. Nonostante i mutati equilibri di forza tra le due formazioni veronesi, vi era ancora un clima di armonia e rispetto tra le reciproche curve. Il vero punto di svolta nella successiva rivalit\u00e0 si verific\u00f2 in occasione del derby di ritorno, giocato formalmente in casa dai \"Mussi\" e vinto da questi 2-1.\nNel decennio seguente, complice la buona gestione societaria Campedelli-Sartori sulla sponda clivense e quella tribolata Pastorello-Cannella su quella scaligera, il \"C\u00e9o\" rimase una presenza fissa nella massima serie italiana, mentre il Verona inizi\u00f2 un lento declino. Dopo la retrocessione dell'Hellas in Serie C nel 2007, si inizi\u00f2 perfino a parlare seriamente di una fusione tra le due formazioni, con la tifoseria numericamente ed economicamente molto pi\u00f9 fruttuosa dei veronesi. A opporsi al progetto furono i tifosi di entrambe le squadre e l'allora presidente del Verona Martinelli.\nLa \"guerra dei simboli\" scoppiata nell'estate del 2010, riport\u00f2 \"in auge\" la discussione tra le opposte fazioni sportive riguardante i colori e gli stemmi societari impiegati dal Chievo. I \"Butei\" rimproverarono ai \"Mussi\", tra le altre cose, l'uso degli stessi colori sociali (il giallo e il blu delle insegne comunali, quando le tinte originali del Chievo erano il bianco e l'azzurro). In questo contesto, alla vigilia della stagione 2010-11, il Chievo, durante la sua campagna abbonamenti, tra i vari simboli promozionali utilizzava un cavaliere con un drappo su cui era rappresentato lo stemma della dinastia scaligera, la Scala: questo creava una nuova protesta dei sostenitori dell'Hellas, i quali identificarono il simbolo come proprio dagli anni 1970 e vedevano quindi il tutto come un tentativo del Chievo di prendere idealmente il posto e l'identit\u00e0 del Verona nell'immaginario collettivo, emulandone i simboli e i colori. Il presidente clivense Campedelli replic\u00f2 sostenendo che l'antica Scala era da intendere come rappresentante di tutta la provincia di Verona, dimostrando come il Chievo sfoggiava la Scala sulle proprie maglie da gioco fin dagli anni 1930.\nSul finire degli anni 2010 era inoltre sorta un'inimicizia con il , nata dapprima tra le tifoserie durante la corsa-salvezza del campionato di Serie A 2017-2018, avversa ai calabresi, e poi acuitasi nei mesi seguenti, dopo il coinvolgimento clivense in un processo di giustizia sportiva, con pesanti schermaglie tra le due dirigenze."}
{"id": "117169", "revid": "599013", "url": "https://it.wikipedia.org/wiki?curid=117169", "title": "Thutmose IV", "text": "Biografia.\nFiglio di Amenhotep II e di Tia, una sposa secondaria, o concubina, che solo dopo l'ascesa al trono del figlio verr\u00e0 identificata come \"Grande Sposa Reale\" e come \"Sposa del dio\".\nAnche Thutmose IV, seguendo una tradizione iniziata con Thutmose I, venne allevato ed educato a Menfi.\nDi questo sovrano conosciamo il nome di due \"Grandi Spose Reali\": Nefertari e Iaret. Il suo successore Amenhotep III fu per\u00f2 figlio di una sposa secondaria, Mutemuia. Tra le altre spos\u00f2 anche una figlia di Artatama I di Mitanni il cui nome potrebbe essere Mutemweye.\nNell'arco di tempo del regno, durato dieci anni (Manetone, peraltro soggetto a frequenti errori cronologici, gli attribuir\u00e0 9 anni e 8 mesi di regno), abbiamo notizie di campagne militari sul sempre instabile fronte siriano dove la pressione ittita andava sempre pi\u00f9 aumentando.\nTra le altre opere edilizie realizzate da questo sovrano va ricordato l'innalzamento, a Karnak, di un grande obelisco di Thutmose III, la cui altezza di 32,18 metri ne fa l'obelisco monolitico pi\u00f9 alto del mondo, e che giaceva ancora a terra. Attualmente questo monolito si trova a Roma dal 357 per volere dell'imperatore Costanzo II, e in piazza San Giovanni in Laterano dal 1588 per volere di papa Sisto V.\nAltra opera fu il restauro della Sfinge unito alla costruzione di un muro perimetrale per difenderla dall'insabbiamento che l'aveva frequentemente colpita.\nL'episodio del sogno e il restauro della Sfinge.\nPer legittimare, probabilmente, le sue pretese al trono, non essendo il primogenito, Thutmose fece scolpire la \"Stele del Sogno\", ritrovata tra le zampe della Sfinge, a Giza. Provvide inoltre a un suo imponente restauro e la tenne sempre in gran considerazione attribuendole un ruolo mistico nella sua ascesa al trono: sulla stele \u00e8 riportata la narrazione di come al giovane principe Thutmose, addormentatosi durante una battuta di caccia presso la testa della Sfinge, allora insabbiata fino al collo, fosse apparso in sogno il dio della Sfinge (assimilato al dio solare Ra) che lo avrebbe \"incaricato\" di salire al trono quando avesse liberato il corpo della scultura dalle sabbie. Nel testo \"Harmakis-Khepri-Ra-Atum\" afferma:\"\u00ab Guardami figlio mio, Tuthmose; sono io tuo padre Harmakis-Khepri-Ra-Atum. Io ti assegner\u00f2 la mia regalit\u00e0 sulla terra dei viventi: tu porterai la corona bianca e la corona rossa sul trono di Geb. \u00bb\"\nMummia e sepoltura.\nThutmose mor\u00ec in giovane et\u00e0 (l'anatomista Grafton Elliot Smith, che per primo esamin\u00f2 il corpo, deduce che mor\u00ec intorno ai 25 anni). Venne sepolto nella tomba KV43 nella Valle dei Re, ma la sua mummia, come molte altre, venne traslata - durante il pontificato di Pinedjem II, \"Primo Profeta di Amon\" ai tempi della XXI dinastia, sotto il faraone Siamon - in quella di Amenhotep II (KV35), giustamente ritenuta pi\u00f9 sicura di altre dalle predazioni, e ivi scoperta dall'archeologo Victor Loret nel marzo 1898.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nUn esame medico della mummia, lunga un metro e 64 centimetri, ha permesso di appurare il cattivo stato di salute di Thutmose e un logoramento fisico verificatosi nei mesi precedenti la sua morte prematura. Una curiosa annotazione, da parte dell'anatomista Elliot Smith, si riferisce all'apparenza femminea della testa di Thutmose e la sua forte somiglianza con Amenofi II.\nNuove ipotesi mediche.\nUn recente studio comparativo delle morti premature dei faraoni della XVIII dinastia condotto dall'Imperial College London di Londra ha portato a ipotizzare la presenza nella famiglia reale dell'epilessia del lobo temporale in via ereditaria, responsabile forse della visione di Thutmose IV presso la Sfinge, cos\u00ec come del pronunciato misticismo del suo discendente Akhenaton (di cui era nonno) e delle morti precoci di questi ultimi come di Tutankhamon, altro discendente di Thutmose."}
{"id": "117170", "revid": "600229", "url": "https://it.wikipedia.org/wiki?curid=117170", "title": "Scala misolidia", "text": ""}
{"id": "117173", "revid": "1652635", "url": "https://it.wikipedia.org/wiki?curid=117173", "title": "Original anime video", "text": ", spesso abbreviato in OAV o detto anche , \u00e8 un'espressione giapponese che designa produzioni anime pubblicate direttamente per il mercato home video senza prima essere state trasmesse in televisione o proiettate nei cinema. In generale gli OAV tendono ad essere caratterizzati da un'elevata qualit\u00e0 tecnica, paragonabile in alcuni casi a quella dei film. In Giappone, l'acronimo originario OAV \u00e8 stato gradualmente sostituito con l'equivalente OVA, in quanto OAV pu\u00f2 essere spesso confuso con gli . Si parla anche di con riferimento ad anime pubblicati solo su DVD e venduti in abbinamento con le edizioni speciali del manga da cui sono tratti, ovvero di episodi di anime televisivi non trasmessi e pubblicati solo nell'edizione home video della serie.\nStoria.\nCon il crescere del mercato dei videoregistratori negli anni ottanta, l'industria giapponese degli anime crebbe fino a dimensioni gigantesche. La richiesta di serie animate era massiccia ed i consumatori erano disponibili a comprarle direttamente nei negozi per poterle vedere senza aspettare il passaggio televisivo. Di conseguenza molte opere vennero prodotte direttamente per il mercato home video, e se questo nel mercato occidentale comporta generalmente una qualit\u00e0 inferiore, in Giappone, data l'enorme richiesta, tale scelta produttiva si caratterizza al contrario per un livello qualitativo pi\u00f9 elevato e, spesso, per una maggiore libert\u00e0 creativa. Molte serie popolari ed influenti come \"Bubble Gum Crisis\", \"Chi ha bisogno di Tenchi?\" e \"Punta al Top! Gunbuster\", ad esempio, furono pubblicate direttamente come OAV.\nSebbene gi\u00e0 negli anni settanta fossero stati pubblicati anime direttamente per il mercato home video, il primo OAV ufficiale (cio\u00e8 etichettato come tale) fu \"Dallos\" di Mamoru Oshii e Hisayuki Toriumi, realizzato dallo studio Pierrot e prodotto dalla Bandai nel 1983. Altre compagnie seguirono rapidamente, e per la met\u00e0 degli anni ottanta il mercato era gi\u00e0 sommerso di OAV. Diversamente dalle serie televisive realizzate per essere contenute in una stagione, un OAV pu\u00f2 essere teoricamente di qualunque lunghezza. L'alta qualit\u00e0 del prodotto, peraltro, pu\u00f2 comportare periodi di attesa tra gli episodi anche di diversi mesi.\nCon il peggiorare dell'economia giapponese negli anni novanta la produzione di OAV si \u00e8 per\u00f2 progressivamente ridotta. Alcuni OAV vengono ancora prodotti, ma sono molto meno comuni, anche a causa della tendenza a realizzare serie anime televisive di soli 13 episodi (o al massimo 26) che hanno tempi di commercializzazione home video pi\u00f9 ridotti. Nello stesso tempo l'OAV \u00e8 invece divenuto il format consueto per le produzioni hentai, sempre pi\u00f9 numerose.\nLa serie di OAV pi\u00f9 lunga mai prodotta \u00e8 \"Ginga eiy\u016b densetsu\" composta da 162 episodi tra serie principale e \"sequel\", oltre che da un film."}
{"id": "117178", "revid": "306856", "url": "https://it.wikipedia.org/wiki?curid=117178", "title": "Hidatsa", "text": "Gli Hidatsa sono un popolo Siouan e sono federalmente riconosciuti tra le tre trib\u00f9 affiliate della riserva di Fort Berthold in Nord Dakota. La loro lingua \u00e8 legata a quella del Crow e sono a volte considerati una trib\u00f9 da cui derivano i Crow del Montana.\nIl nome Hidatsa.\nL'endonimo del Hidatsa \u00e8 Hiraac\u00e1. Secondo la tradizione tribale, la parola hiraac\u00e1 deriva dalla parola \"salice\" (si autodefinivano \"Popolo dei Salici\" infatti). Tuttavia, l'etimologia non \u00e8 cos\u00ec chiara e la somiglianza alla parola mirahac\u00ed 'salici' risulta essere ancora poco chiara. Il nome attuale Hidatsa apparteneva ad uno dei tre villaggi tribali. Quando l'unione tra i villaggi si consolid\u00f2, il nome \u00e8 stato adottato per la trib\u00f9 nel suo complesso. Essi sono chiamati i Minnetaree dai propri alleati: i Mandan; in prossimit\u00e0 dell'Assiniboine gli Hidusidi li conoscevano come \"wakm\u00fahaza yude, \u021few\u00e1kt\u0173kta\".\nCultura.\nEssi sono un gruppo di popolazioni semisedentarie che si autodefinivano \"Popolo dei Salici\". Coltivavano le terre lungo il corso superiore del Missouri e producevano una qualit\u00e0 di mais presente tuttora, oltre a fagioli, zucche, melone, girasoli e tabacco.\nL'abitazione tipica degli Hidatsa \u00e8 una capanna circolare semi-affondata nel terreno e coperta di terra, fango, rametti, erba, zolle erbose o altro, da cui il nome coloniale di \"earth-lodge\", fornita di un basso corridoio di accesso. All'interno, un puntello di sostegno a forcella sostiene nel centro quattro travi posizionate a croce. Alcuni tronchi pi\u00f9 piccoli sistemati lungo la circonferenza dell'abitazione sostengono una serie di grandi pali dai quali partono i travicelli per le travi centrali. Dei rametti di salice vengono legati orizzontalmente e coperti con erba secca, seguita da uno strato di zolle e terra.\nCon l'introduzione del cavallo il sistema agricolo sedentario venne in parte sostituito da un'economia fondata sulla caccia al bisonte. Spesso erano le donne a lavorare i campi, mentre gli uomini cacciavano e combattevano.\nFurono colpiti dal vaiolo introdotto dai bianchi nel 1837, ne rimasero dimezzati. I sopravvissuti delle due trib\u00f9 nel 1845 si riunirono a Fort Berthold, dove vennero raggiunti dagli Arikara nel 1862. Nel 1868 vennero riconosciuti come le tre trib\u00f9 affiliate; oggi ne restano 5.000 in Nord Dakota."}
{"id": "117183", "revid": "1448629", "url": "https://it.wikipedia.org/wiki?curid=117183", "title": "Ojibway", "text": "Gli Ojibway (altre varianti del nome: Ojibwa e Ojibwe) sono una trib\u00f9 di nativi americani appartenente al gruppo linguistico algonchino, un tempo stanziata nell'odierno stato del Michigan e sulle coste settentrionali del Lago Superiore e del lago Huron, chiamati impropriamente dai bianchi Chippewa. Erano cacciatori, raccoglitori di riso selvatico (il loro cibo principale) e coltivatori di mais.\nOrigine del nome.\nIl significato pi\u00f9 probabile del nome Ojibway \u00e8 \"coloro che arrostiscono fino a raggrinzire\", in riferimento all'abitudine di trattare col fuoco il cuoio dei mocassini per renderli impermeabili.\nStoria.\nL'abitazione degli Ojibwa era il \"wigwam\", una casetta creata da pali di legno ripiegati ad arco e ricoperti con legno o corteccia, pellami o stuoie intrecciate. Spesso erano presenti anche dei pali esterni per aiutare a mantenere ferme le stuoie. Queste in estate potevano venire arrotolate verso l'alto in modo che l'aria potesse circolare e rinfrescare l'interno. Tutte le case avevano aperture per la porta e in alto per lasciar fuoriuscire il fumo del fuoco.\nGli Ojibway davano molta importanza agli sciamani, perch\u00e9 potevano fondare le societ\u00e0 segrete, un tipo di organizzazione per loro molto importante. Gli Ojibwa usavano incidere su scorze d'albero pitture rappresentanti i fatti notevoli, le cerimonie praticate e le gesta del loro eroe culturale, Manabozho (Coniglio Grande).\nPraticavano la magia omeopatica che consisteva nel procurare danni al nemico, infilzando, con una freccia o con qualche altro attrezzo puntuto, una sua immagine rappresentativa costruita con il legno, in modo da trasmettergli contemporaneamente un dolore lancinante nell'organo colpito, oppure provocare la morte della vittima, bruciando o seppellendo la statuina; tutti questi riti erano accompagnati dalla enunciazione di formule magiche. Gli sciamani esercitavano, a beneficio della trib\u00f9, il controllo sui fenomeni atmosferici e sugli astri. Gli Ojibway erano convinti che l'eclissi fosse il segnale di esaurimento della vita del sole, quindi, durante questo evento, lanciavano in cielo frecce colorate con la speranza di riaccendere la fiamma della stella.\nDivennero conosciuti in Europa grazie ad alcuni scritti e racconti dei loro capi, tradotti in inglese dai giornali americani tra il 1860 e il 1875. Durante le guerre indiane furono alleati dei Francesi e barattarono con essi pelli di castoro e di altri animali contro armi da fuoco che usavano per sospingere i Sioux verso Ovest. Gli Ojibway presero parte all'insurrezione di Pontiac negli ultimi anni del XVIII secolo. Alcuni di loro si stanziarono pi\u00f9 ad ovest dei Grandi Laghi, affiancandosi ai Cree, anch'essi di lingua algonchina, e diventando noti con il nome di Saulteaux; altri ancora si spostarono pi\u00f9 direttamente nelle Grandi Pianure dove furono chiamati con il nome di Bungee. I circa 80.000 sopravvissuti vivono prevalentemente nelle riserve degli Stati del Minnesota, del Wisconsin, del Dakota, del Michigan, del Canada."}
{"id": "117184", "revid": "124569055", "url": "https://it.wikipedia.org/wiki?curid=117184", "title": "Akon", "text": "\u00c8 salito alla ribalta nel 2004 con il primo brano estratto dal suo album di debutto, \"Trouble\". Il suo secondo disco, \"Konvicted\", \u00e8 invece uscito nel 2006 ed \u00e8 stato candidato nel medesimo anno ad un grammy award per il singolo \"Smack That\", in collaborazione col rapper Eminem. Akon \u00e8 il fondatore delle case discografiche \"Konvict Muzik\" e \"Kon Live Distribution\".\n\u00c8 conosciuto anche per aver fatto pi\u00f9 di 200 apparizioni negli album di numerosi artisti e per aver collaborato a ben 36 singoli altrui, che hanno tutti debuttato nella classifica statunitense \"Billboard Hot 100\". \u00c8 il primo solista ad aver occupato simultaneamente sia la prima che la seconda posizione di \"Billboard Hot 100\". Nominato a 6 Grammy Award, ha prodotto molte hit per artisti come Lady Gaga, T-Pain, Snoop Dogg, Leona Lewis e realizzato una collaborazione postuma con Michael Jackson.\nBiografia.\nPrimi anni.\nAkon \u00e8 figlio del celebre percussionista, con nipote Anta Diagne. Nasce vicino a St. Louis. Trascorre i successivi anni tra l'America e il Senegal, finch\u00e9 a 15 anni, non si trasferisce definitivamente a Jersey City, nella contea di Hudson, nel New Jersey. In quell'anno il giovane Aliune registra il suo primo brano, dal titolo \"Operations of Nature\". In seguito viene arrestato per rapina a mano armata e spaccio di droga e trascorre il tempo in cella continuando a dedicarsi alla musica. Una volta rilasciato, comincia a registrare e a comporre brani in un apposito studio allestito a casa, proprio come fece prima il ben pi\u00f9 famoso rapper 50 Cent (film \"Get Rich or Die Tryin\"'). I suoi primi lavori attirano l'attenzione delle case discografiche \"SRC\" e \"Universal Music Group\", che lo scritturano e gli danno la possibilit\u00e0 di pubblicare il 29 giugno del 2004 l'album di debutto \"Trouble\". Il disco \u00e8 un misto di sonoriet\u00e0 di musica africana e southern rap.\n2004-2005: \"Trouble\".\nDal debutto solista di Akon, \"Trouble\", vengono estratti i singoli \"Locked Up\", \"Lonely\", \"Bananza\", \"Pot of Gold\" e \"Ghetto\". \"Locked Up\" \u00e8 stata scritta prima che Akon scontasse una pena di tre anni per furto d'auto e raggiunge la posizione n. 8 negli Stati Uniti e la n. 5 nel regno Unito. Contemporaneamente il manager del rapper, Robert \"Screw\" Montanez, viene ucciso da un colpo di arma da fuoco durante una discussione in New Jersey nel dicembre del 2005.\nAnche il secondo singolo, \"Ghetto\", inizialmente non diventa una hit finch\u00e9 non \u00e8 remixata da DJ Green Lantern, che vi aggiunge alcuni versi dei leggendari rapper Notorious B.I.G. e Tupac Shakur. Nel 2005 Akon pubblica il singolo \"Lonely\" (che campiona \"Mr. Lonely\" di Bobby Vinton), che raggiunge la posizione n. 5 della chart statunitense \"billboard Hot 100\" e la vetta in paesi come Australia, Regno Unito e Germania. Il suo album ha raggiunto la numero 1 nel Regno Unito ad aprile, ed \u00e8 salito al n. 1 anche in Australia e Germania. Akon ha aumentato la propria popolarit\u00e0 anche grazie alla collaborazione nel brano \"Soul Survivor\" del rapper Young Jeezy.\n2006-2007: \"Konvicted\".\nIl secondo album studio di Akon, \"Konvicted\", viene pubblicato il 14 novembre 2006. Il disco include la partecipazione di Eminem, Snoop Dogg e Styles P. Il primo singolo, \"Smack That\" (featuring Eminem), \u00e8 stato pubblicato nell'agosto 2006 e ha raggiunto la posizione numero 2 della classifica \"Billboard Hot 100\" per cinque settimane consecutive. Il secondo brano estratto da \"Konvicted\" \u00e8 stato invece \"I Wanna Love You\" (featuring Snoop Dogg), uscito a settembre, che \u00e8 diventato il primo brano del senegalese a raggiungere la vetta del Billboard Hot 100. Per Snoop \u00e8 stata invece la seconda volta. \"I Wanna Love You\" \u00e8 rimasta all'apice delle classifiche statunitensi per due settimane consecutive.\nNel gennaio 2007 esce un terzo singolo, \"Don't Matter\", che diventa il suo primo brano cantato da solista a raggiungere la vetta di \"Billboard Hot 100\" e seconda canzone consecutiva a riuscirci. Il quarto singolo estratto da \"Konvicted\", \"Mama Africa\", viene pubblicato in Europa nel luglio del medesimo anno, arrivando sino alla 47\u00aa posizione delle chart del Regno Unito. In coincidenza con l'uscita di una versione deluxe di \"Konvicted\", ad agosto viene pubblicato un quinto brano, \"Sorry, Blame It on Me\", che debutta in 7\u00aa posizione su Hot 100. La versione deluxe viene pubblicata il 28 agosto. Il singolo finale estratto da \"Konvicted\" \u00e8 \"Never Took the Time\". Il disco debutta come numero 2 della classifica \"Billboard 200\", vendendo 286,000 copie alla prima settimana di pubblicazione.\n2008-2009: \"Freedom\".\nNel 2008 viene pubblicato il singolo \"Rush\", cantato con Kardinal Offishall, a cui segue \"Hold My Hand\" insieme a Michael Jackson e \"Right Now (Na Na Na)\", che viene presentato in due versioni, di cui una cantata insieme a Kat DeLuna. Il 2 dicembre 2008 Akon pubblica il suo nuovo disco, \"Freedom\", da cui vengono estratti quattro brani: \"Right Now (Na Na Na)\", \"I'm So Paid\" (featuring Lil Wayne e Young Jeezy), \"Beautiful\" (featuring Kardinal Offishall e Colby O'Donis) e \"We Don't Care\". Quest'ultimo, tuttavia, non riesce a sfondare nelle classifiche mondiali, raggiungendo solamente la posizione numero 61 e 91 rispettivamente in Regno Unito ed Australia.\nDopo l'inaspettata morte di Michael Jackson, con il quale Akon stava lavorando durante gli ultimi anni della sua vita, l'artista senegalese pubblica un singolo di tributo dal titolo \"Cry Out Of Joy\". Nell'estate 2009 Akon collabora con il DJ francese David Guetta per il brano house \"Sexy Bitch\", primo singolo di tale genere musicale per il senegalese. \"Sexy Bitch\", tratto dall'album \"One Love\" del francese, diventa popolare in tutto il globo, raggiungendo la vetta delle classifiche in pi\u00f9 di sei paesi e arrivando alla 7\u00aa posizione di \"Billboard Hot 100\".\n2010-2011: \"Oh Africa\" e l'album \"Stadium\".\nNel maggio 2009 venne incaricato dalla FIFA di creare la canzone ufficiale del Mondiale 2010 che si sarebbe svolto proprio in Africa, scelta in seguito andata alla canzone \"Waka Waka (This Time for Africa)\" proposta della cantante colombiana Shakira. Akon ha comunque composto per l'occasione \"Oh Africa\". Nel 2010 sarebbe dovuto uscire il suo quarto album studio, dal titolo \"Akonic\", uscita posticipata poi al 21 febbraio 2011. L'album \u00e8 stato annunciato nel 2009, con data di uscita proposta per il primo trimestre del 2010. Tuttavia, il lavoro di registrazione non \u00e8 stato completato in tempo e la data di pubblicazione dell'album \u00e8 stata rinviata.\n\u00c8 stato originariamente annunciato che l'album sarebbe stato pubblicato nel novembre del 2010, nonostante ci\u00f2, \u00e8 stato reso disponibile in pre-ordine sul sito HMV con data di uscita prevista per il 21 febbraio 2011. Il nome dell'album \u00e8 stato discusso per qualche tempo con titoli provvisori come \"Stadium\" e \"Stadium Music\". Tuttavia, dopo l'anteprima nel settembre 2010, \u00e8 stato rivelato che il titolo sarebbe in realt\u00e0 \"Akonic\". Tra il 17 e 29 settembre, il sito HMV elenca l'album come \"Akonic\", ma il 30 settembre \u00e8 stato nuovamente cambiato in \"Stadium\". Quando lo stato di pre-ordine \u00e8 stato aggiornato nel mese di dicembre, \"Akonic\" \u00e8 stato ripristinato come titolo. Due tracce, presumibilmente di questo album - Nosy Neighbor e Party Animal - erano trapelate su internet nel 2009. Entrambi i brani sono stati prodotti dal dj francese David Guetta.\nUn altro brano, intitolato \"Give It to 'Em\", ha iniziato a circolare in rete il 14 ottobre 2010. Inoltre ha anche cantato la canzone \"Chamak Challo\" insieme alla cantante indiana Hamsika Iyer per il film indiano \"Ra.One\". Dopo tante vicissitudini riguardanti l'uscita del nuovo album, che non si chiamer\u00e0 pi\u00f9 \"Akonic\", ma \"Stadium\", sembra che l'artista abbia deciso definitivamente di lanciare la sua nuova produzione, che sar\u00e0 totalmente stravolta rispetto alle varie voci che circolavano nel 2009-2010, in quanto lo stesso Akon, il 3 giugno 2012, ha cantato sul palco di \"Miss Usa\", un nuovissimo singolo, intitolato \"America's Most Wanted\", che Akon utilizzer\u00e0 come lead track del nuovo album, rimpiazzando i vari \"buzz single\" usciti in questi anni con brani come \"Throw Dat D\" e \"Ain't Saying Nothing\".\n2015 - presente: Konvinct Kartel Vol 2, El Negreeto, Akonda.\nNel 2015 collabora con Gu\u00e9 Pequeno al singolo \"Interstellar\", mentre nel 2016 collabora con Robin Schulz al singolo \"Heatwave\". Ne 2017 Akon realizza un mixtape in collaborazione con gli artisti della Konvict Music intitolato \"Konvict Kartel Vol 2\". Nel 2018 collabora per la prima volta con un artista latino apparendo nel brano di Ozuna \"Com\u00e9ntale\": per l'occasione assume il nickname \"El Negreeto\" e annuncia molte altre collaborazioni con artisti latini in arrivo. A inizio 2019 collabora con \"Annuel AA\" nel brano \"Get Money\", mentre nel settembre successivo duetta con Becky G nel singolo \"Como No\". Nell'ottobre 2019, per la prima volta nella sua carriera Akon pubblica due album in maniera estremamente ravvicinata: si tratta di \"El Negreeto\", costituito prettamente da musica latina e brani in spagnolo, e \"Akonda\", costituito invece esclusivamente da musica Afrobeat. Sempre nel 2019, Akon pubblica i singoli Benjamin e Can't Say No e annuncia la pubblicazione dell'album \"Konnect\" per il 2020. La sua pubblicazione \u00e8 stata posticipata al 2021. Nel 2020 Akon realizza un remix della hit dei Maroon 5 \"Girls like You\". Nel maggio 2021 collabora con David Guetta e Master KG nel brano \"Shine You Light\".\nKonvict Muzik.\nAkon possiede anche un'etichetta discografica chiamata Konvict Muzik. Chilli delle TLC recentemente \u00e8 approdata alla Konvict per pubblicare il suo album d'esordio come solista, alla cui supervisione alla produzione c'\u00e8 Missy Elliott. Chilli ed Akon hanno recentemente terminato la lavorazione di quattro tracce che verranno incluse nell'album di Chilli la cui uscita \u00e8 prevista tra l'autunno 2006 ed i primi mesi del 2007.\nVita privata.\nAkon \u00e8 musulmano, e ha affermato di non aver mai bevuto alcolici, cosa che lo ha fatto diventare una persona migliore e che ha avuto un ruolo molto importante sui rapporti personali nella vita. Akon ha dichiarato di avere avuto sei figli da tre donne differenti e di avere un ottimo rapporto con ognuno di loro. Ha inoltre affermato che cerca sempre di tenere separate carriera e vita privata. Ha inoltre fondato una propria associazione benefica per bambini non privilegiati in Africa, detta \"Konfidence Foundation\". Sempre in Africa, precisamente in Sudafrica, Akon possiede una miniera di diamanti."}
{"id": "117186", "revid": "1630518", "url": "https://it.wikipedia.org/wiki?curid=117186", "title": "Jinn", "text": "Il jinn (AFI: ; , anche traslitterato come \u01e7inn o, nella grafia francese semplificata, djinn; pl. jinna, coll. j\u0101n, agg. jinn\u012b, ), spesso tradotto come genio, \u00e8 una creatura citata nel \"Corano\", e indica, nella religione preislamica e in quella musulmana, un'entit\u00e0 soprannaturale, intermedia fra il mondo angelico e l'umanit\u00e0, avente per lo pi\u00f9 carattere maligno; anche se in certi casi pu\u00f2 mostrarsi in maniera del tutto benevola e protettiva.\nL'etimo della parola \u00e8 stato a lungo discusso. Alcuni studiosi fanno derivare il jinn dal Genio della mitologia romana, e altri dalla radice aramaica col significato di \"nascondersi\", \"occultarsi\". \u00c8 da notare, inoltre, come il termine stesso si avvicini foneticamente a Geenna: il luogo infuocato immaginato dall'ebraismo, ove le anime cattive rimarrebbero per l'eternit\u00e0.\nStoria.\nIn et\u00e0 preislamica (\"j\u0101hiliyya\") ai \"jinn\" era attribuita notevole potenza, ed erano ritenuti capaci di esprimere una devastante e spesso mortale cattiveria. Gli storici della religione islamica credono che tali entit\u00e0 fossero direttamente ricollegabili all'ostilit\u00e0 dell'ambiente fisico in cui vivevano gli Arabi della Penisola Arabica, tanto sedentari quanto nomadi (beduini), senza in alcun modo rifarsi a modelli allogeni.\nDi tutti i \"jinn\" i pi\u00f9 crudeli erano le \"gh\u016bl\", spesso rese in traduzione col termine \"orco\" (per rifarsi a contesti occidentali noti attraverso la fiabistica). Non meno crudeli nel tendere tranelli ai viaggiatori, in genere per ucciderli, erano anche gli \"\u02bfaf\u0101r\u012bt\" (al singolare \"\u02bfifr\u012bt\"), le \"si\u02bfl\u0101t\" (sing. \"si\u02bfla\"), la \"qutr\u016bba\", il \"m\u0101rid\", il \"m\u0101rij\"; relativamente innocuo era invece considerato l\"\u02bf\u0101mir\". Tutti i jinn erano in grado di presentarsi sotto molteplici aspetti esteriori: la loro caratteristica generale sarebbe stata e rimarrebbe l'estrema mutevolezza e la totale inafferrabilit\u00e0. Nel folklore turco e mongolo sono indicati con il termine \"\u00e7or\", entit\u00e0 invisibili nate dal fuoco, ma visibili quando muoiono. Si riteneva che fossero responsabile di diversi disturbi mentali. Si pensava inoltre che queste entit\u00e0 abitassero in luoghi desolati come case abbandonate o rovine, che temessero il ferro e che scomparissero se qualcuno pronunciava la Basmala. Bench\u00e9 temuti, non erano necessariamente di natura malvagia.\nNel folklore senegalese, sovrapponendosi agli spiriti delle tradizioni arcaiche locali, il jinn poteva divenire molto pericoloso se disturbato od offeso, colpendo le funzioni vitali dei colpevoli di tali misfatti e soprattutto privandoli del \"nit\", ovvero della personalit\u00e0. Inoltre potevano collaborare con le streghe d\u00f6mm, custodendo lo spirito vitale rubato da queste alle loro vittime.\nL'islam accetta l'esistenza dei \"jinn\", sia pure neutralizzandone pressoch\u00e9 tutte le potenzialit\u00e0 malefiche principali, limitandole a un fastidio pi\u00f9 o meno accentuato.\nSecondo la cultura islamica esistono anche \"jinn\" buoni e in condizioni di beneficare l'essere umano. Ci\u00f2 perch\u00e9, gi\u00e0 all'epoca del profeta Maometto, alcuni \"jinn\" si sarebbero convertiti all'islam ascoltando le parole rivelate dal Profeta stesso.\nUn tipico esempio di \"jinn\" \u00e8 l'essere che, nella favolistica collegata alle \"Mille e una notte\", Aladino libera da una lampada al cui interno \u00e8 rimasto prigioniero, in cambio dell'esaudimento di ogni suo desiderio. Nelle fiabe, in ossequio a una diffusa credenza non solo islamica, un totale potere sui \"jinn\" sarebbe stato espresso da Salomone (in arabo \"Sulaym\u0101n\"), considerato come uno dei pi\u00f9 grandi profeti precursori di Maometto.\nNel Corano \u00e8 riportato che i \"jinn\" si originarono all'inizio dei tempi, come tutte le altre creature, grazie all'intervento di Allah. Essi, a differenza degli umani (che avrebbero natura di terra) e degli angeli (la cui natura sarebbe di luce), ebbero origine dal fuoco.\nAi \"jinn\", secondo lo stesso Corano e i trattati di demonologia islamici, apparterrebbe Ibl\u012bs: termine certamente adattato dal greco \"di\u00e0bolos\" per indicare Satana (chiamato peraltro \"Shay\u1e6d\u0101n\").\nI modernisti islamici hanno tentato di adattare la fede nei jinn al portato della moderna scienza: qualcuno (come Muhammad \u02bfAbduh) ha ipotizzato che batteri e microbi non fossero\u00a0\u2013 ad esempio\u00a0\u2013 altro che \"jinn\" in grado di produrre risultati talora fatali sul corpo umano; tale \"lettura\", comunque, non ha incontrato grande favore fra i credenti musulmani.\nIl jinn nella cultura di massa.\nLa figura del jinn, pi\u00f9 spesso sotto il nome di \"genio\", \u00e8 stata ripresa diverse volte nell'ambito del cinema e della televisione, cos\u00ec come delle opere letterarie.\nNel racconto \"Le gobbe del cammello\" di Rudyard Kipling (1902) c'\u00e8 il Genio di tutti i deserti.\nNel romanzo di fantascienza \"Luned\u00ec inizia sabato\" dei fratelli Strugatskij (1965) il \"jinn\" appare spesso, impiegato per lo pi\u00f9 nel campo della sperimentazione, della magia bellica (ormai desueta) e, come guardiano degli uffici amministrativi dell'Istituto di ricerca scientifica sulla Magia e Stregoneria (in questo caso nella versione \"potenziata\" di \"ifrit\").\nUna versione particolarmente celebre del jinn \u00e8 il Genio del film d'animazione Disney \"Aladdin\"; del resto la figura del jinn compare, naturalmente, in tutte le trasposizioni della fiaba di \"Aladino e la lampada meravigliosa\", cos\u00ec come nelle opere ad essa ispirate (come \"Zio Paperone alla ricerca della lampada perduta\").\nAltre apparizioni nella cultura di massa occidentale includono le serie televisive \"Un genio sul divano\" e \"Strega per amore\" e i film \"Azur e Asmar\" e \"Wishmaster - Il signore dei desideri\" con i suoi sequel (dove la figura demoniaca del genio ha assunto anche parte dei suoi originali risvolti negativi), il tema dei Jinn \u00e8 trattato anche dalla omonima serie tv Netflix.\nIn ambito letterario, i jinn sono una delle categorie di spiriti nella \"Tetralogia di Bartimeus\" di Jonathan Stroud. Nella saga letteraria e videoludica di Geralt di Rivia, Yennefer, l'amante del protagonista, ha conosciuto quest ultimo durante un rituale di assorbimento di un jinn. Anche il 20\u00ba episodio della seconda stagione del telefilm Supernatural (serie televisiva) \u00e8 basato sull'operato di un jinn.\nJinn \u00e8 inoltre uno dei personaggi della serie televisiva American Gods.\nI jinn figurano anche in alcune opere orientali moderne, come il manga di Shinobu Ohtaka \"\" e l'anime \"Il mago pancione Etc\u00ec\". Nel 2019 appare anche in \" Legacies \" in veste cattiva.\nNel videogioco RPG Golden Sun, i Djinn sono creature evocabili in aiuto del giocatore, dotati di potente magia."}
{"id": "117188", "revid": "599013", "url": "https://it.wikipedia.org/wiki?curid=117188", "title": "Loris Capirossi", "text": "Soprannominato \"Capirex\", \u00e8 vincitore del campionato del mondo della classe 125 nel 1990 e nel 1991, e della classe 250 nel 1998; con il successo del '90 \u00e8 inoltre il pi\u00f9 giovane pilota ad avere conquistato \u2014 a 17 anni e 165 giorni \u2014 il titolo iridato nella storia del motomondiale.\nBiografia.\n\u00c8 sposato dal 2002 con Ingrid Tence, dalla quale, nell'aprile 2007, ha avuto un figlio. Nello stesso anno \u00e8 rimasto coinvolto in un incidente stradale, costato la vita a un ciclista, per il quale \u00e8 stato assolto da ogni responsabilit\u00e0.\nNel 2005 Capirossi ha avuto problemi relativi al fisco italiano a causa della sua residenza nel Principato di Monaco, venendo definitivamente assolto in Cassazione nel 2015.\nCarriera.\nEsordi.\nCome molti piloti si appassiona di moto in tenera et\u00e0. Sale sulle prime moto da fuoristrada quando ha appena quattro anni, affinando l'arte della regolazione e preparazione del mezzo. \u00c8 per\u00f2 la pista a interessarlo veramente, e disputa la prima stagione di gare di velocit\u00e0 nel 1987, alla guida di una Honda NS125, arrivando sesto nel campionato italiano Sport Production.\nL'anno dopo arriva nono nel campionato Italiano 125 GP in sella a una Mancini TM; nella stessa classe, nel 1989 con una Honda si piazza al quarto posto assoluto nel campionato Europeo, conquistando tre gare in attesa del debutto sulla scena mondiale. Nonostante la minore et\u00e0 decise infatti, d'accordo con la famiglia, di fare il grande passo nel motomondiale.\nEsord\u00ec nel motomondiale nel 1990 nella classe 125 in sella a una Honda RS125R del team Pileri, vincendo il mondiale all'esordio, ottenendo tre vittorie (Gran Bretagna, Ungheria e Australia), tre secondi posti (Austria, Jugoslavia e Belgio), due terzi posti (Nazioni e Germania Ovest) e 182 punti nella classifica generale.\nL'anno dopo (stessa moto e stesso team) vinse in maniera ancora pi\u00f9 netta: 5 gran premi (Australia, Europa, Francia, Gran Bretagna e Malesia), cinque secondi posti (Italia, Germania, Olanda, San Marino e Cecoslovacchia), due terzi posti (Giappone e Spagna) cinque pole position (Australia, Germania, Paesi Bassi, Gran Bretagna e Cecoslovacchia) e 200 punti nella classifica finale (secondo arriv\u00f2 Fausto Gresini con 181 punti). A soli 18 anni, Capirossi poteva gi\u00e0 fregiarsi di due titoli mondiali.\nIl titolo nella 250 e primi anni in classe 500.\nNel 1992 pass\u00f2 alla classe 250, sempre con la Honda ma Capirossi ottenne soli 27 punti e la dodicesima posizione finale (come miglior piazzamento ottenne un 5\u00ba posto al GP del Sudafrica). L'anno seguente fu pi\u00f9 competitivo, arriv\u00f2 primo in tre gare (Olanda, San Marino e Stati Uniti) e perse il titolo all'ultima corsa per soli quattro punti (197 a 193) da Tetsuya Harada, incappando in un fuori pista causato da una scelta errata degli pneumatici. Si classific\u00f2 secondo in campionato. Nel corso della stagione ottenne anche quattro secondi posti (Austria, Germania, Gran Bretagna e Italia) e sette pole position (Australia, Malesia, Paesi Bassi, Gran Bretagna, Repubblica Ceca, Stati Uniti e FIM).\nNel 1994 si aggiudic\u00f2 quattro corse (Austria, Germania, Francia e Gran Bretagna) ma niente pot\u00e9 fare contro lo strapotere che Max Biaggi aveva in quella categoria. Inoltre a poche gare dalla fine, quando sembrava ancora in lizza per il titolo, incapp\u00f2 in una grave caduta che gli procur\u00f2 la frattura di un polso e condizion\u00f2 pesantemente le ultime gare rimaste. Concluse l'anno in terza posizione con 199 punti. Nel corso della stagione ottenne anche due secondi posti (Giappone e Europa), tre terzi posti (Australia, Malesia e Italia) e cinque pole position (Australia, Spagna, Germania, Gran Bretagna e Argentina).\nNel 1995 decise di passare nella classe regina, la 500 con una Honda NSR 500. In quell'anno ottenne solo un podio (terzo posto in Catalogna) e nessun altro risultato di rilievo, classificandosi alla fine sesto con 108 punti. Decise pertanto di aderire al progetto Yamaha, con cui nel 1996 vinse la sua prima gara nella 500 (in Australia). Nel corso della stagione ottenne anche un terzo posto in Indonesia. Non riusc\u00ec per\u00f2 a essere mai in lizza per il titolo e di conseguenza scelse di tornare in 250. Nel 1997 su Aprilia arriv\u00f2 sesto con 116 punti, ottenendo tre terzi posti (in Italia, Paesi Bassi e Gran Bretagna) e una pole position (in Gran Bretagna).\nNel 1998 vinse il titolo della classe 250 con 224 punti (grazie alle due vittorie in Spagna e in Gran Bretagna, a quattro secondi posti in Repubblica Ceca, Imola, Australia e Argentina, a tre terzi posti in Francia, Madrid e Catalogna, pi\u00f9 otto pole position), superando in classifica i compagni di squadra Valentino Rossi e Tetsuya Harada, l'unico sino alla fine in grado di portargli via la prima posizione. All'ultima curva dell'ultimo giro del Gran Premio decisivo, quello d'Argentina, Capirossi fece un sorpasso su Harada, incappando in un inevitabile contatto dal quale l'italiano ebbe la meglio; Capirossi era cos\u00ec campione del mondo. Il pilota giapponese lo accus\u00f2 nell'occasione di comportamento antisportivo in pista; in particolare Harada sostenne che Capirossi fece di tutto per farlo cadere allo scopo di vincere il titolo mondiale. Con la stessa accusa l'Aprilia interruppe bruscamente il contratto che la legava a Capirossi anche per l'anno successivo.\nLa casa di Noale venne citata in causa e tutto sfoci\u00f2 in una lunga questione legale, alla conclusione della quale il pilota italiano fu dichiarato innocente e non furono presi provvedimenti nei suoi confronti, confermando la classifica finale che lo vedeva campione del mondo; l'Aprilia dovette inoltre riconoscergli una cifra pari a 1,5 milioni di euro per chiudere la controversia. Questo port\u00f2 l'anno successivo Capirossi a gareggiare con la Honda RS250RW del team Elf Axo Honda Gresini di Fausto Gresini.\nNel 1999 il titolo iridato della 250 passa a Valentino Rossi (in sella a un'Aprilia) mentre Capirossi chiude terzo con 209 punti, ottenendo tre vittorie (Malesia, Paesi Bassi e Imola), due secondi posti (Gran Bretagna e Germania), quattro terzi posti (Giappone, Spagna, Comunit\u00e0 Valenciana e Brasile) e due pole position (Gran Bretagna e Sudafrica).\n500 e MotoGP.\nIl rilancio con Pons.\nLa stagione 2000 pareva iniziare sotto i peggiori auspici per Capirossi. Intenzionato a tornare in 500, il pilota emiliano era tuttavia alle prese con gli strascichi di un 1999 grossomodo deludente, con la mancata riconferma iridata nella \"quarto di litro\" che aveva portato alla separazione con Gresini e, di fatto, a non ricevere offerte per l'anno seguente, paventandone perfino l'appiedamento. Grazie all'interesse di Carlo Pernat, suo direttore sportivo negli anni a Noale e da qui in avanti suo manager per il resto della carriera, si arriv\u00f2 a un'unione d'intenti con Pons Racing, squadra che a sua volta non stava vivendo una situazione florida: attraverso i suoi buoni uffici presso la filiale spagnola di Honda, Sito Pons ottenne una vecchia NSR 500 in versione clienti da affidare a Capirossi, il quale a sua volta rinunci\u00f2 allo stipendio facendo affidamento solo sui suoi sponsor personali.\nCon queste premesse, il campionato che ne segu\u00ec si rivel\u00f2 discontinuo per l'italiano, che perse il confronto interno con il compagno di squadra Alex Barros e chiuse al settimo posto della graduatoria generale con 154 punti. Conquist\u00f2 comunque la vittoria al Gran Premio d'Italia, sfruttando le cadute dei rivali Biaggi e Rossi, e nel corso della stagione ottenne anche un secondo posto in Australia, due terzi posti (Sudafrica e Olanda) e una pole position ad Assen: proprio sul circuito olandese visse quella da lui descritta come \u00abl'emozione pi\u00f9 forte della vita, la cosa pi\u00f9 bella che abbia mai fatto\u00bb, riuscendo stoicamente a salire sul terzo gradino del podio nonostante, in una caduta nel \"warm up\" di poche ore prima, si fosse rotto la mano sinistra.\nI risultati di Barros e Capirossi, ad ogni modo ben al di sopra delle aspettative della vigilia, giovarono al team Pons che per il 2001 si assicur\u00f2 la sponsorizzazione West con cui poter mettere in pista una moto al livello delle prime posizioni della griglia. Pur senza vincere nessun Gran Premio, quest'anno l'emiliano si dimostr\u00f2 molto pi\u00f9 costante e competitivo, riuscendo a conquistare molti podi: quattro volte secondo (Sudafrica, Italia, Portogallo e Malesia) e cinque volte terzo (Catalogna, Paesi Bassi, Repubblica Ceca, Pacifico e Australia), pi\u00f9 quattro pole position (Giappone, Paesi Bassi, Pacifico e Malesia). Lottando al vertice per tutto l'arco della stagione, termin\u00f2 il campionato al terzo posto, dietro ai connazionali Rossi e Biaggi, a quota 210 punti.\nCon l'inizio dell'\u00e9ra MotoGP, Capirossi non pot\u00e9 inizialmente beneficiare dei nuovi prototipi a 4 tempi, rimanendo con le vecchie 500 a 2 tempi, cos\u00ec nel 2002 arriv\u00f2 solo ottavo in classifica generale con 109 punti; un brutto risultato mitigato solo in parte dalla soddisfazione di essere stato, grazie alle sue capacit\u00e0, uno dei pochi piloti in sella alle 500, con Barros e Olivier Jacque, in grado di essere competitivo contro le nuove 1000\u00a0cm\u00b3. Nel corso della stagione ottiene due terzi posti (Sudafrica e Pacifico), ed \u00e8 costretto a saltare gli appuntamenti in Gran Bretagna e Germania a causa di una frattura al polso destro rimediata ad Assen.\nGli anni in Ducati.\nNel 2003 lascia la Honda per mettersi in sella alla Ducati Desmosedici, con compagno di squadra Troy Bayliss, con cui esord\u00ec in Giappone con un terzo posto. Arrivarono altri podi, ma vinse solo sul circuito di Catalogna, la pista di Barcellona dove fu il primo pilota italiano su moto italiana a vincere un GP dal 1976. In classifica generale chiuse quarto la stagione con 177 punti, stabilendo durante l'anno anche il primato per la pi\u00f9 alta velocit\u00e0 di punta registrata in pista. Gli altri podi furono: secondo posto in Italia e Australia, terzo posto in Portogallo e Comunit\u00e0 Valenciana. Ha ottenuto anche tre pole position (Spagna, Paesi Bassi e Portogallo).\nA differenza della stagione precedente, nel 2004 non ci fu nessuna vittoria n\u00e9 risultati eclatanti, a causa di una Ducati che perse il bandolo della matassa circa lo sviluppo della moto. Il pilota romagnolo ottenne solo un podio nell'arco del campionato, il terzo posto in Australia, e dovette accontentarsi della nona piazza finale con 117 punti.\nSi present\u00f2 al via nel 2005 sempre con la Ducati la quale, nel frattempo, era passata a gomme Bridgestone. Capirossi ottiene in stagione due podi (terzo in Italia e secondo in Repubblica Ceca) e vince poi il Gran Premio del Giappone e quello della Malesia. Un grave incidente accadutogli in Australia lo tenne fermo due gare (Australia e Turchia) e gli imped\u00ec di qualificarsi in classifica finale oltre il sesto posto con 157 punti. Nel corso della stagione ha ottenuto anche tre pole position (Giappone, Malesia e Qatar). In questa stagione il suo compagno di squadra \u00e8 stato Carlos Checa.\nNel 2006 si aggiudica la prima gara della stagione a Jerez (Spagna), risultando primo nelle prove e in gara. Nella seconda prova, quella del Gran Premio del Qatar, arriva terzo. Durante la partenza del Gran Premio di Catalogna in un incidente, in cui sono stati coinvolti anche Melandri e Gibernau, riporta vari infortuni ed \u00e8 costretto ad accontentarsi di un 15\u00ba posto nella gara successiva ad Assen per i suoi problemi fisici.\nNonostante questo, il 20 agosto ha vinto sul circuito di Brno e anche in Giappone dove fa la pole position e vince la gara. Finisce il campionato in terza posizione con 229 punti a 23 punti dal leader, dietro Nicky Hayden e Valentino Rossi, precedendo di un solo punto Marco Melandri, superato in classifica proprio all'ultima gara quando a Valencia Capirossi ottiene il 2\u00ba posto dietro al compagno di squadra Troy Bayliss. Gli altri podi furono: secondo in Francia, Italia e Malesia. In questa stagione il suo compagno di squadra \u00e8 stato Sete Gibernau.\nNel 2007 Capirossi affronta il suo quinto anno in Ducati, in sella alla nuova moto, la cui cilindrata \u00e8 stata abbassata, per regolamento, a 800cc. Mentre il suo nuovo compagno di squadra Casey Stoner fa incetta di vittorie, vincendo il titolo di campione del mondo, Capirossi incontra parecchie difficolt\u00e0 e i risultati tardano a venire: al termine della stagione ha conquistato tre podi (terzo in Turchia, secondo in Germania e Australia) e una sola vittoria in Giappone, gara dove cambia la moto per primo nel rito del \"flag to flag\" per le mutate condizioni meteorologiche. Proprio in questa gara il suo compagno si laurea campione del mondo. Al termine della stagione Capirossi \u00e8 settimo in classifica con 166 punti.\nIl 16 agosto 2007, dal Circuito di Brno, Capirossi annuncia ufficialmente il suo congedo a fine anno dalla Ducati, dopo aver trascorso 5 stagioni in sella alle moto della casa di Borgo Panigale.\nL'epilogo della carriera.\nNel 2008 passa al team Rizla Suzuki MotoGP. Anche in questa stagione il suo rendimento in pista \u00e8 condizionato da un infortunio, Capirossi infatti si rompe la clavicola per due volte, saltando i GP di Gran Bretagna e Olanda. Torna per\u00f2 alla ribalta classificandosi terzo nel gp della Repubblica Ceca. Chiude la stagione con 118 punti in classifica generale nella quale si classifica decimo, con 10 punti in meno del compagno di squadra Chris Vermeulen, rispetto al quale per\u00f2 ha corso 2 gare in meno per via dell'infortunio.\nCapirossi \u00e8 confermato dalla Suzuki per la stagione 2009 e termina al nono posto con 110 punti, ottenendo come miglior risultato quattro quinti posti (Italia, Catalogna, Repubblica Ceca e San Marino). Nella nuova stagione Capirossi festeggia la sua trecentesima presenza nel motomondiale nella gara inaugurale in Qatar.\nNel 2010 \u00e8 costretto a saltare il GP d'Aragona a causa di lesioni rimediate al mignolo della mano sinistra durante il precedente GP di San Marino e il Gran Premio d'Australia a causa dello stiramento dell'adduttore della gamba sinistra rimediato nelle qualifiche del GP. Ottiene come miglior risultato un settimo posto in Catalogna e termina la stagione al 16\u00ba posto con 44 punti.\nPer la stagione 2011 passa al team Pramac Racing, con compagno di squadra Randy De Puniet. Ottiene come miglior risultato tre noni posti (Catalogna, Australia e Comunit\u00e0 Valenciana) e termina la stagione al 17\u00ba posto con 43 punti. In questa stagione \u00e8 costretto a saltare i Gran Premi d'Olanda, Italia e Germania a causa della frattura della nona e decima costole e per una forte contusione alla spalla destra rimediate durante le qualifiche del GP d'Olanda. Il 1\u00ba settembre 2011 annuncia a Misano il suo ritiro dalle corse al termine della stagione. Durante il Gran Premio d'Aragona, in seguito a un incidente con Toni El\u00edas, riporta un trauma cranico e una lussazione alla spalla destra gi\u00e0 lussata. Per questo motivo non prende parte al Gran Premio del Giappone, dove viene sostituito da Damian Cudlin.\nCome gi\u00e0 annunciato, chiude la sua carriera il 6 novembre 2011 al GP della Comunit\u00e0 Valenciana, correndo la sua ultima gara con il numero 58 (in luogo del suo \"classico\" 65) in onore del collega e amico Marco Simoncelli, morto in pista nel gran premio precedente.\nDopo il ritiro.\nDal marzo 2014 al novembre 2015 \u00e8 stato opinionista per Sky Sport.\nIl 10 gennaio 2017 entra a far parte della Direzione Gara della MotoGP come rappresentante della Dorna."}
{"id": "117189", "revid": "2225", "url": "https://it.wikipedia.org/wiki?curid=117189", "title": "Musulmani", "text": ""}
{"id": "117190", "revid": "1573940", "url": "https://it.wikipedia.org/wiki?curid=117190", "title": "Muslim", "text": ""}
{"id": "117194", "revid": "287204", "url": "https://it.wikipedia.org/wiki?curid=117194", "title": "Consiglio dei commissari del popolo", "text": "Il Consiglio dei commissari del popolo (), abbreviato in Sovnarkom o SNK, fu l'organo esecutivo e amministrativo dell'Unione Sovietica e delle singole Repubbliche dell'Unione Sovietica fino al 1946."}
{"id": "117196", "revid": "767487", "url": "https://it.wikipedia.org/wiki?curid=117196", "title": "Gattaca - La porta dell'universo", "text": "Gattaca - La porta dell'universo (\"Gattaca\") \u00e8 un film del 1997 diretto Andrew Niccol, interpretato da Ethan Hawke, Uma Thurman e Jude Law.\n\u00c8 una pellicola di fantascienza, accostata al filone del biopunk: legata ad aspetti sociologici e psicologici, \u00e8 ambientata in un futuro prossimo in cui sono emerse nuove lotte di classe tra chi \u00e8 nato programmato geneticamente e chi \u00e8 venuto al mondo con un patrimonio genetico naturale.\nTrama.\nIn un prossimo futuro \u00e8 possibile far nascere esseri umani con un preciso corredo genetico, selezionato dai genitori su un gruppo di cellule embrionali. Tramite questo processo si possono scegliere e prevedere in anticipo le future condizioni fisiche e di salute dei nascituri, che vengono quindi artificialmente generati senza imperfezioni, risultando in pratica costruiti su misura e a piacimento dei genitori. Sostanzialmente la societ\u00e0 risulta di fatto divisa in due categorie: i \"validi\", cio\u00e8 esseri dal corredo genetico perfetto, scelti per ricoprire i ruoli pi\u00f9 prestigiosi della comunit\u00e0, e i \"non validi\", ovvero le persone nate coi loro genomi naturali, destinati allo svolgimento dei lavori pi\u00f9 umili e relegati ai margini della societ\u00e0 civile.\nPer scelta volontaria dei suoi genitori, Vincent viene concepito in modo naturale, senza l'intervento della scienza. Fin dalla nascita gli viene diagnosticata la stessa debolezza cardiaca del padre, a causa della quale, secondo i calcoli svolti a partire dalle analisi del suo sangue prelevato all'atto della nascita, sarebbe destinato a vivere per non pi\u00f9 di 30 anni. Vincent \u00e8 dunque etichettato come \"non valido\", mentre per la nascita di suo fratello minore Anthony i genitori richiedono invece i miglioramenti genetici che lo faranno catalogare come \"valido\". Vincent inizia cos\u00ec una continua sfida col fratello minore su chi possa essere migliore e fin da piccolo sogna di diventare un astronauta. Una volta diventato adulto, Vincent abbandona la famiglia, da cui si \u00e8 sempre sentito incompreso e trascurato in favore di Anthony, e desidera fortemente entrare a Gattaca, l'ente aerospaziale responsabile delle missioni interplanetarie. Tuttavia, nonostante conosca alla perfezione tutto ci\u00f2 che \u00e8 necessario studiare per l'esame di ammissione, non ha modo di superare l'analisi genetica che sar\u00e0 effettuata sul suo sangue: una pratica formalmente illegale, ma che tutte le aziende, aggirando la legge con la scusa di un comune esame anti-Droga, di fatto mettono sistematicamente in atto.\nVincent viene inizialmente assunto a Gattaca come addetto alle pulizie; a un certo punto un misterioso individuo gli propone di \"comprare\" l'identit\u00e0 di Jerome, un ex atleta \"valido\", nato geneticamente perfetto e che, divenuto paraplegico a seguito di un incidente, si \u00e8 ritrovato suo malgrado completamente estromesso da un mondo che richiede la perfetta idoneit\u00e0 fisica, di cui lui teoricamente sarebbe dotato. Contando su una vaga somiglianza fisica, Vincent si sottopone clandestinamente a diversi interventi chirurgici e ad allenamenti intensivi per assomigliare il pi\u00f9 possibile a Jerome. Riuscendo a nascondere giornalmente la sua vera identit\u00e0, facendosi chiamare con il nome di Jerome e presentando alle analisi delle sacche di sangue e urina di Jerome, Vincent riesce ad entrare a far parte dei ricercatori di Gattaca, diventando ben presto uno dei migliori nel suo ruolo e suscitando l'interesse della collega Irene, con la quale inizia a frequentarsi anche al di fuori del lavoro, fino ad innamorarsi di lei. Proprio nell'imminenza della sua prima missione spaziale, per\u00f2, uno dei direttori di volo viene ucciso. Sul luogo del delitto viene trovato un ciglio del protagonista e ci\u00f2 porta a galla la presenza tra i membri di alto livello dell'agenzia di un \"non valido\", identificato nella persona del Vincent addetto alle pulizie. Nell'indagine che segue Vincent si trova a un passo dall'incriminazione ma, con l'aiuto di Irene (che inizialmente si era molto arrabbiata scoprendo la verit\u00e0, ma poi aveva capito di volergli bene comunque) e di Jerome, riesce a farla franca. L'autore dell'omicidio si scopre poi essere il responsabile del programma, preoccupato per il rischio che il budget dei lanci spaziali venisse decurtato.\nUno dei detective che hanno investigato sul caso, l'unico ad essere rimasto poco convinto degli alibi di Jerome/Vincent, si rivela tuttavia essere proprio suo fratello minore Anthony, che in origine credeva che Vincent fosse gi\u00e0 morto, a causa della diagnosi che gli era stata fatta da bambino. Anthony vorrebbe denunciare Vincent per la truffa messa in atto ma, dopo una sfida in mare a chi arriva a nuotare pi\u00f9 lontano (come facevano sempre da piccoli), comprende come il \"non valido\" Vincent sia riuscito a realizzarsi nonostante il suo scadente corredo genetico e decide di lasciargli vivere la sua vita.\nGiunto al momento della partenza, a causa di un esame delle urine a sorpresa, Vincent viene totalmente smascherato, ma inaspettatamente il medico aziendale che ha eseguito il test modifica il risultato e lo lascia andare: egli aveva gi\u00e0 intuito che Vincent nascondesse qualcosa e che non fosse chi faceva credere di essere, ma nonostante ci\u00f2 lo ammirava, e non per il suo \"status\" di astronauta, bens\u00ec per essere riuscito ad arrivare dove era arrivato pur essendo un \"non valido\", come il proprio figlio. Vincent riesce quindi a mantenere l'amore con Irene ed a coronare il suo sogno partendo per un viaggio verso Titano, mentre Jerome, dopo aver assicurato all'amico una quantit\u00e0 del suo sangue e delle sue urine sufficiente per poter continuare a sostituirlo per un lungo tempo, forse a vita, sceglie di suicidarsi, morendo grato nei confronti di Vincent per avergli fatto vivere e assaporare i suoi sogni.\nProduzione.\nIl termine \"Gattaca\" ha a che fare con una delle tematiche principali del film, in quanto \u00e8 stato inventato usando le lettere iniziali delle quattro basi azotate che compongono il DNA, l'adenina, la citosina, la timina e la guanina. Tali lettere sono anche richiamate nei titoli di coda: tutte le A, le C, le T e le G nel testo di coda sono in azzurro; durante i titoli iniziali, il cast degli attori \u00e8 presentato in modo che compaia prima una lettera presente nella parola \"Gattaca\" e poi il resto del nome.\nCast.\nAnche i nomi dei protagonisti hanno un loro significato nell'ambito della vicenda:\nRiprese.\nLa vicenda \u00e8 collocata in una societ\u00e0 di un futuro prossimo. Gli abiti, le acconciature e l'architettura degli edifici si rifanno ai primi anni Sessanta, con richiami al film \"Agente Lemmy Caution, missione Alphaville\" di Jean-Luc Godard, con cui la pellicola di Niccol condivide anche alcune temi sul contrasto fra sentimenti e fredda tecnologia; proprio quest'ultimo settore, attorno al quale ruota il film, \u00e8 invece molto avanzato: il contrasto fra questi due elementi si rif\u00e0 alle caratteristiche del genere steampunk.\nAnche le auto si rifanno a quelle utilizzate nello stesso decennio, ma sono dotate di un futuristico sistema di propulsione elettrico che emette un ronzio; spiccano la vettura di Irene Cassini, una Citro\u00ebn DS in versione cabriolet, una Studebaker Avanti e una Rover P6.\nL'edificio sede dell'organizzazione Gattaca \u00e8 il Marin County Civic Center di Frank Lloyd Wright, a San Rafael (California), costruito nel 1957, che era gi\u00e0 stato usato in \"L'uomo che fugg\u00ec dal futuro\" di George Lucas.\nGli annunci vocali all'interno di Gattaca sono diffusi in esperanto: questo aiuta a rendere l'atmosfera del centro aerospaziale universale e non collegabile a precisi riferimenti storico-geografici, delineando un mondo futuro omogeneizzato anche tramite l'uso di una lingua artificiale creata dall'uomo. Per sottolineare l'effetto della perfezione fisica umana dovuta alla selezione dei geni, il regista ha scelto di utilizzare come interpreti prevalentemente modelli e modelle, dotati di fisicit\u00e0 statuaria e notevole bellezza.\nColonna sonora.\nIl 6 dicembre 1997 \u00e8 stata pubblicata la colonna sonora del film, composta da Michael Nyman e prodotta dalla EMI."}
{"id": "117197", "revid": "105911", "url": "https://it.wikipedia.org/wiki?curid=117197", "title": "Villa Doria Pamphilj", "text": "Villa Doria Pamphilj \u00e8 una residenza storica che comprende il terzo pi\u00f9 grande parco pubblico di Roma (184 ettari) dopo il Parco regionale dell'Appia antica ed il Parco regionale del Pineto, situata appena fuori dalle mura nel quartiere Gianicolense, sulle propaggini occidentali del Gianicolo, compresa tra via Aurelia Antica, via della Nocetta e via Vitellia. Al suo interno sorge il Casino del Bel Respiro o Algardi, che \u00e8 sede di rappresentanza ufficiale del governo italiano.\nTrae origine dalla tenuta di campagna dell'omonima famiglia nobile romana, progettata da Alessandro Algardi e Giovanni Francesco Grimaldi nel Seicento, dalla fusione di diverse vigne preesistenti. Fu espropriata nel corso del Novecento, divisa in due nel 1960 per l'apertura di via Leone XIII (tratto della via Olimpica), e aperta al pubblico nel 1972.\nStoria.\nQuello che all'epoca era solo un modesto appezzamento agricolo fuori dalle mura gianicolensi, la cosiddetta \"Villa Vecchia\", venne acquistata dal nobile Panfilo Pamphili il 23 ottobre 1630. Tra il 1644 e il 1652, mentre la famiglia Pamphili otteneva prestigio grazie al pontificato di Innocenzo X, fu affidata la progettazione della \"Villa Nuova\" allo scultore Alessandro Algardi e al pittore Giovanni Francesco Grimaldi, con la collaborazione del botanico Tobia Aldini per quanto riguardava i giardini.\nNel 1849 la villa fu teatro di una delle pi\u00f9 cruente battaglie per la difesa della Repubblica Romana: le truppe francesi il 2 giugno occuparono villa Corsini, e il giorno successivo le truppe garibaldine tentarono invano di riconquistarla. Durante uno degli assalti mor\u00ec il colonnello Angelo Masina e fu ferito a morte Goffredo Mameli, autore dei versi dell'inno nazionale italiano.\nNel 1856 la villa fu unita alla confinante Villa Corsini e tutto il complesso venne trasformato in una grande azienda agricola. Iniziati i primi espropri da parte del comune di Roma nel 1939, il nucleo originario della villa fu acquistato dallo Stato Italiano nel 1957. Oltre 168 ettari furono acquisiti dalla municipalit\u00e0 romana. La parte occidentale fu aperta al pubblico nel 1965 e la restante il 22 maggio 1971.\nRimane propriet\u00e0 della famiglia Doria-Pamphilj la cappella funeraria opera di Edoardo Collamarini.\nOdonimia.\nI viali all'interno del parco sono dedicati a donne famose:"}
{"id": "117198", "revid": "767487", "url": "https://it.wikipedia.org/wiki?curid=117198", "title": "Ansuino da Forl\u00ec", "text": "Biografia.\nAttivo particolarmente a Padova, qui collabor\u00f2 con Filippo Lippi e con Niccol\u00f2 Pizzolo per la decorazione della cappella del podest\u00e0, e anche con Andrea Mantegna per la cappella Ovetari nella chiesa degli Eremitani. Non ancora ben chiarito \u00e8 il rapporto col Mantegna: si discute se ne sia stato influenzato o se sia invece un suo precursore. Ansuino, comunque, appare consapevole delle novit\u00e0 portate, fra gli altri, da Filippo Lippi, Andrea del Castagno, Donatello.\nI temi degli affreschi della cappella Ovetari sono la \"Predica di San Cristoforo\" e \"San Cristoforo scaccia il re dei demoni\". Le opere sono andate quasi totalmente distrutte nei bombardamenti della Seconda guerra mondiale. Proprio a partire dall'importante frammento di Ansuino, gli affreschi della cappella Ovetari sono stati ricostruiti e riesposti al pubblico nel 2006.\nSecondo alcuni, Ansuino \u00e8 uno dei maestri di Melozzo da Forl\u00ec. In questo caso, potrebbe essere considerato l'iniziatore della cosiddetta \"scuola forlivese\" nella pittura italiana del Quattro-Cinquecento."}
{"id": "117199", "revid": "2082070", "url": "https://it.wikipedia.org/wiki?curid=117199", "title": "Nick Cave", "text": "Grazie ad una serie di notevoli album e intense esibizioni dal vivo, ha coniato uno stile lirico e musicale inconfondibile, che lo ha imposto come una delle figure pi\u00f9 influenti e carismatiche della musica contemporanea.\nDagli esordi post-punk ai lavori recenti, pi\u00f9 vicini al cantautorato, Cave ha sviluppato una personalissima rielaborazione dei generi cardine della musica nata negli Stati Uniti (blues, gospel, country), affrontati con lo spirito cupo e sperimentale della new wave e del gothic rock, anche grazie alla sua caratteristica voce gutturale da baritono. I suoi testi, attraversati da una forte tensione religiosa e da un costante senso di apocalisse imminente, affrontano tematiche quali il ruolo del divino nella vita dell'uomo, la ricerca della redenzione, l'angoscia esistenziale e l'amore perduto.\nBiografia.\nOrigini: The Birthday Party.\nNicolas Edward Cave nacque a Warracknabeal, villaggio nello stato australiano di Victoria, terzogenito di Colin, insegnante di inglese, e di Dawn Cave, bibliotecaria. Cresciuto con un'educazione anglicana, si un\u00ec al coro della cattedrale di Wangaratta, dove la famiglia si era trasferita. Durante l'adolescenza studi\u00f2 alla Caulfield Grammar School di Melbourne, dove incontr\u00f2 Mick Harvey, con cui fond\u00f2 la prima band, i \"Concrete Vulture\". Studi\u00f2 per un breve periodo presso una scuola d'arte. Nel 1978, mentre si trovava in prigione per furto, il padre mor\u00ec in un incidente stradale.\nLa band di cui faceva parte, i Concrete Vulture, cambi\u00f2 nome in \"Boys Next Door\"; l'attivit\u00e0 musicale venne intensificata in tutta l'Australia e nel 1979 venne pubblicato un LP, \"Door, Door\". In seguito, con la band definitivamente rinominata The Birthday Party, si trasfer\u00ec in Europa, a Londra, dove divenne noto per l'esuberanza animalesca sul palco e per i concerti rissosi, dovuti perlopi\u00f9 all'abuso di alcool e di droga. In questa citt\u00e0 conobbe la cantante punk Lydia Lunch, con la quale i The Birthday Party collaborarono a un EP, \"Drunk on the Pope's Blood/The Agony Is The Ecstasy\". Con i The Birthday Party pubblic\u00f2 quattro album e diversi EP e singoli. La band si sciolse nel 1983, poco dopo essersi trasferita a Berlino Ovest.\nAnni ottanta: la nascita dei Nick Cave and the Bad Seeds.\nIn seguito allo scioglimento dei The Birthday Party, fond\u00f2 i \"Nick Cave and the Bad Seeds\", con il chitarrista Blixa Bargeld degli Einst\u00fcrzende Neubauten, il bassista Barry Adamson e il chitarrista Hugo Race, oltre al gi\u00e0 membro dei Birthday Party, Mick Harvey. Anita Lane, all'epoca sua fidanzata, oltre a esserne musa ispiratrice, collabor\u00f2 alla scrittura di qualche testo. Nel 1984 usc\u00ec \"From Her to Eternity\", il primo LP dei Nick Cave and the Bad Seeds.\nNegli anni successivi, con la stessa band pubblic\u00f2 \"The Firstborn Is Dead\" nel 1985, \"Kicking Against the Pricks\" e \"Your Funeral... My Trial\" nel 1986, e \"Tender Prey\" nel 1989. Durante la lavorazione di \"Tender Prey\", inizi\u00f2 un periodo di disintossicazione dalla droga.\nAnni novanta.\nPoco prima della caduta del Muro, lasci\u00f2 Berlino e si trasfer\u00ec in Brasile, a San Paolo, con la fidanzata Viviane Carneiro. Il figlio della coppia, Luke, nacque nel 1991. Con la sua band pubblic\u00f2, poi, \"The Good Son\" nel 1990, e \"Henry's Dream\" nel 1992, dischi ispirati dalla storia d'amore e dalla nascita del figlio. Nella primavera del 1993 torn\u00f2 a Londra e, nel 1994, usc\u00ec \"Let Love In\".\nNel 1996, sempre coi Bad Seeds, pubblic\u00f2 \"Murder Ballads\", buon successo commerciale soprattutto grazie al singolo \"Where the Wild Roses Grow\", in collaborazione con Kylie Minogue. Il disco contiene anche il contributo della cantante inglese PJ Harvey alla reinterpretazione al brano popolare americano \"Henry Lee\".\nNick Cave ebbe, quindi, una breve relazione sentimentale con la Harvey stessa, seguita dall'uscita di \"The Boatman's Call\" del 1997.\nAnni duemila: nuovi dischi, Grinderman.\nIn seguito, conobbe la modella inglese Susie Bick, che spos\u00f2 nel 1999 e dalla quale ebbe due figli gemelli, Arthur ed Earl. Nel 2000 venne insignito del Premio Tenco. Nel 2001 con la band pubblic\u00f2 \"No More Shall We Part\", quindi, nel 2003, \"Nocturama\" e il doppio \"Abattoir Blues/The Lyre of Orpheus\" nel 2004, primo album dei Nick Cave and the Bad Seeds senza il chitarrista Blixa Bargeld.\nNel 2005 usc\u00ec \"B-Sides &amp; Rarities\", una raccolta di cinquantasei brani della band divisi in tre CD. Nel 2007 pubblic\u00f2 un album con la sua nuova band, i Grinderman, un progetto garage rock con forti influenze post-punk che rievoca la vecchia band, i Birthday Party. La formazione comprende Cave alla voce, al pianoforte e alla chitarra, oltre a tre membri dei Nick Cave and the Bad Seeds: Warren Ellis al violino, Martyn P. Casey al basso, e Jim Sclavunos alla batteria. Nel 2008 torn\u00f2 a lavorare coi Bad Seeds, pubblicando \"Dig, Lazarus, Dig!!!\". All'inizio del 2009, il compagno e cofondatore Mick Harvey abbandon\u00f2 la band dopo vent'anni di collaborazione.\nAnni duemiladieci.\nIl 14 settembre 2010 viene pubblicato \"Grinderman 2\", il secondo album dei Grinderman. L'anno seguente, in dicembre, Nick Cave annuncia lo scioglimento del gruppo durante un festival musicale in Australia. Il 19 febbraio 2013 esce \"Push the Sky Away\", il primo album di studio di Nick Cave and the Bad Seeds senza Mick Harvey, pubblicato sotto l'etichetta discografica Bad Seeds Ltd. Il 15 luglio 2015 viene data la notizia della morte del figlio Arthur, avvenuta il giorno precedente nell'ospedale Royal Sussex County, dove era stato portato in seguito a una caduta da una scogliera a Ovingdean Gap, vicino a Brighton, nel Sud dell'Inghilterra.\nAnni duemilaventi.\nIl 25 febbraio 2021 esce in digitale il disco \"Carnage\", scritto e registrato con Warren Ellis.\nCarriera cinematografica.\nNel 1987, insieme ai Bad Seeds, comparve nel ruolo di se stesso nel film del regista tedesco Wim Wenders \"Il cielo sopra Berlino\", interpretando dal vivo in un locale i brani \"The Carny\" e \"From Her to Eternity\". Nel 1988 recit\u00f2 nel film del regista australiano John Hillcoat, \"Ghosts... of the Civil Dead\", per il quale collabor\u00f2 alla scrittura della sceneggiatura e scrisse la colonna sonora. Nel 1991 recit\u00f2 in \"Johnny Suede\" del regista statunitense Tom DiCillo.\nScrisse la sceneggiatura per il film del 2005 \"La proposta\" (\"The Proposition\"), sempre di Hillcoat. Alla fine del 2007 realizz\u00f2, insieme a Warren Ellis, la colonna sonora per \"L'assassinio di Jesse James per mano del codardo Robert Ford\", film diretto da Andrew Dominik, in cui recit\u00f2 anche una piccola parte. Nel 2010 il suo brano \"O Children\" venne utilizzato nella colonna sonora del film \"Harry Potter e i Doni della Morte - Parte 1\".\nHa scritto la sceneggiatura del film \"Lawless\" del 2012, ancora per la regia di John Hillcoat, tratto da una storia vera e basato sul romanzo \"La contea pi\u00f9 fradicia del mondo\" (\"The Wettest County in the World\") di Matt Bondurant, pubblicato nel 2008. Nel 2014 \u00e8 protagonista del documentario di Iain Forsyth e Jane Pollard \"20,000 Days on Earth\". Nel 2016 il regista Andrew Dominik dedica a Nick Cave il film documentario in 3D \"One More Time with Feeling\", presentato fuori concorso alla 73\u00aa edizione della Mostra internazionale d'arte cinematografica di Venezia e incentrato sulla lavorazione all'album \"Skeleton Tree\" assieme ai Bad Seeds.\nCarriera letteraria.\nNel 1988 Nick Cave ha pubblicato \"King Ink\", raccolta di poesie e testi in prosa, cui ha fatto seguito \"King Ink II\" nel 1997. Nel 1989 ha pubblicato il primo romanzo, \"E l'asina vide l'angelo\". Vent'anni dopo, nel 2009, \u00e8 invece uscito il secondo, \"La morte di Bunny Munro\". Nel 2014 Cave ha scritto il libretto per l'opera Shell Shock per Nicholas Lens. L'opera ha debuttato al Royal Opera House La Monnaie/De Munt a Bruxelles il 24 ottobre 2014."}
{"id": "117200", "revid": "1534511", "url": "https://it.wikipedia.org/wiki?curid=117200", "title": "Operator product expansion", "text": "Nella teoria quantistica dei campi, l'operator product expansion (OPE, in italiano \"sviluppo di un prodotto di operatori\") \u00e8 un'espansione convergente del prodotto di due campi in punti differenti calcolati come somma (possibilmente infinita) di campi locali inerenti ad un determinato piano di calcolo.\nViene usata come assioma per definire il prodotto di campi come una somma sui campi stessi. Come assioma, offre un approccio non perturbativo alla teoria quantistica dei campi. Un esempio \u00e8 la vertex operator algebra, la quale \u00e8 stata usata per costruire le teorie di campo conformi bidimensionali. Rimane una questione aperta stabilire se questo risultato possa essere esteso anche a teorie quantistiche dei campi generiche, risolvendo cos\u00ec molte delle difficolt\u00e0 legate ll'approccio perturbativo."}
{"id": "117204", "revid": "2225", "url": "https://it.wikipedia.org/wiki?curid=117204", "title": "Gattaca", "text": ""}
{"id": "117207", "revid": "124814125", "url": "https://it.wikipedia.org/wiki?curid=117207", "title": "Melozzo da Forl\u00ec", "text": "Fu uno tra i grandi del rinascimento insieme al suo discepolo Marco Palmezzano.\nUn\u00ec l'uso illusionistico della prospettiva, tipico di Andrea Mantegna, a figure monumentali rese con colori limpidi, vicine ai modi di Piero della Francesca. La luce tersa della sua pittura richiama quella dei \"pittori di luce\" fiorentini, come Domenico Veneziano e l'ultimo Beato Angelico. Fu il primo a praticare con grande successo lo scorcio dal basso, \"l'arte del sotto in su, la pi\u00f9 difficile e la pi\u00f9 rigorosa\", ottenendo quella particolare prospettiva che viene perci\u00f2 detta melozziana.\nTra i discepoli diretti, si segnala il pittore Marco Palmezzano, certamente il pi\u00f9 famoso, anch'egli appartenente alla scuola forlivese.\nIn architettura, influ\u00ec fortemente sull'opera di un altro forlivese, Pace di Maso del Bombace.\nBiografia.\nFormazione.\nMelozzo nacque a Forl\u00ec nel 1438.\nDella sua prima formazione non sappiamo molto, se non che fu discepolo del giottesco Baldassarre Carrari il Vecchio. Certamente, a Forl\u00ec aveva fatto impressione, poi, anche l'opera di un altro discepolo di Giotto, Guglielmo degli Organi, che aveva affrescato, tra le altre cose, la chiesa di San Domenico. Possiamo anche pensare ad un ambiente forlivese dominato da Ansuino da Forl\u00ec, che aveva preso parte all'impresa della chiesa degli Eremitani a Padova, riportando a Forl\u00ec la maniera di Andrea Mantegna, da cui Melozzo deriv\u00f2 una linea tagliente e incisiva, l'uso degli scorci e l'attenzione all'espressivit\u00e0 delle figure. Ebbe inoltre molta familiarit\u00e0 con Giovanni Santi, il padre di Raffaello.\nArrivo a Roma.\nDal 1464 lavor\u00f2 a Roma nella basilica di San Marco, inglobata, a partire dal XV secolo, in Palazzo Venezia, dipingendo gli affreschi con \"San Marco Papa\" e \"San Marco Evangelista\".\nForse tra il 1464 e il 1465 collabor\u00f2 con Antoniazzo Romano alla decorazione ad affresco della cappella Bessarione nella basilica dei Santi XII Apostoli, sempre a Roma. Dal 2008 gli affreschi sono nuovamente visibili.\nA Urbino.\nDal 1465 al 1475 fu a Urbino a contatto con l'opera di Piero della Francesca, di cui fu allievo riprendendo l'impostazione monumentale delle figure. La presenza di Melozzo ad Urbino lasci\u00f2 una chiara influenza su Giusto di Gand, che vi giunse circa nel 1473, e su Pedro Berruguete, che vi arriv\u00f2 dopo il 1474. Melozzo alla corte dei Montefeltro approfond\u00ec lo studio della prospettiva in senso illusionistico. A Urbino, si ritiene probabile, ma non certo, che abbia lavorato anche nella pittura dei ritratti di uomini illustri nello studiolo del Duca. In particolare, a Melozzo \"probabilmente risaliva l'inquadratura architettonica della biblioteca e dello studiolo\".\nAl Melozzo, si attribuisce anche il Ritratto di Federico da Montefeltro col figlio Guidobaldo, dovuto, secondo altri, o a Giusto di Gand o a Pedro Berruguete.\nDel periodo urbinate \u00e8 la frammentaria tavola con il \"Salvator Mundi\" dove accanto alla fisionomia di tipo mantegnesco si nota nella resa monumentale delle figura l'influenza di Piero mentre il soggetto \u00e8 tipicamente di origine fiamminga.\nTra il 1466 e il 1470 sono datati i due frammenti con \"Vergine annunciata\" e \"Angelo annunciante\" della Galleria degli Uffizi di Firenze.\nPittore di Sisto IV.\nNel 1475 torn\u00f2 a Roma, dove fu nominato \"Pictor papalis\", ovvero pittore ufficiale di Sisto IV. Come tale, la sua influenza sulla pittura contemporanea e successiva fu enorme.\nNel 1477 esegu\u00ec l'affresco con \"Sisto IV nomina Bartolomeo Platina prefetto della biblioteca Vaticana\", gi\u00e0 nella Biblioteca Vaticana stessa ed oggi staccato e conservato alla Pinacoteca Vaticana, importante testimonianza dei suoi interessi nello scorcio architettonico e nell'integrazione tra figure e architetture per fini illusionistici.\nIl 17 dicembre 1478 fu tra i fondatori dell'Universit\u00e0 dei Pittori, Miniatori e Ricamatori, che sarebbe poi diventata la prestigiosa Accademia di San Luca.\nNello stesso periodo disegn\u00f2, per conto di Girolamo Riario, un nuovo palazzo in Roma, quello che oggi, rimaneggiato negli anni successivi, \u00e8 conosciuto come palazzo Altemps. Del resto, Girolamo si serv\u00ec dell'opera di Melozzo anche per la progettazione di diversi palazzi a Imola e del Palazzo Riario a Forl\u00ec. I restauri del 1984 hanno, tra l'altro, portato alla luce affreschi attribuiti alla scuola di Melozzo, nella cosiddetta \"Sala della Piattaia\".\nAd un periodo imprecisato risalgono gli affreschi della Basilica di Santa Francesca Romana: \"Dottori della Chiesa\", attribuiti comunque a Melozzo ed alla sua cerchia.\nNel 1480 circa esegu\u00ec nell'abside della chiesa dei Santi Apostoli, dopo i lavori di rinnovamento voluti dal cardinal Giuliano della Rovere nel 1475 circa, l'affresco con \"Ascensione di Cristo\". L'opera, che si segnalava per l'uso ardito e nel contempo rigoroso della prospettiva, colp\u00ec molto i contemporanei ed ebbe moltissima influenza. Lo stesso Michelangelo lo tenne presente per il suo lavoro alla Cappella Sistina. L'affresco rimase sul posto fino al 1711 quando l'abside venne distrutto per rimodernare la chiesa. Fu allora staccato e diviso in 16 parti: 14 frammenti con Apostoli e i celebri \"Angeli musicanti\" sono ora esposti nella sala IV della Pinacoteca Vaticana; un altro frammento di Angelo si trova ora al Museo del Prado, mentre la figura del Cristo benedicente venne sistemato sullo scalone d'onore dell'allora Palazzo Apostolico al Quirinale, dove si trova ancora oggi, avendo come didascalia una lapide latina che celebra il primato di Melozzo nella prospettiva; le monumentali figure, infatti, sono scorciate prospetticamente in modo mirabile. Recita la lapide: \"\".\nUn'altra sua opera del periodo romano \u00e8 l'\"Annunciazione\" visibile nel Pantheon, nella cappella a destra (rispetto a chi guarda) di quella dove \u00e8 sepolto Vittorio Emanuele II di Savoia.\nPresumibilmente in questo periodo collabor\u00f2 con Andrea Bregno per il \"Monumento del cardinale Giovanni Diego de Coca\" (morto nel 1477) nella basilica di Santa Maria sopra Minerva: notevole \u00e8, al proposito, l'affresco di Melozzo \"Cristo giudice tra due angeli\" (detto anche \"Giudizio universale\").\nAlla morte di Sisto IV, nel 1484 lasci\u00f2 Roma per Loreto.\nA Loreto.\nTra il 1484 e il 1493, ma secondo alcuni fra il 1477 e il 1479, realizz\u00f2 l'affresco della cupola della sagrestia di San Marco nella basilica della Santa Casa di Loreto, commissionato dal cardinale Girolamo Basso della Rovere. \u00c8 uno dei primi esempi di cupola decorata sia con figure sia con elementi architettonici, fortemente influenzata dalla Camera Picta di Andrea Mantegna: il progetto prevedeva di disporre una serie di figure all'interno del catino, scorciate per una corretta visione dal basso, e inserite in cornici con rilievi in finto stucco, in modo che l'architettura dipinta sembrasse la continuazione dell'architettura reale. Per lo scheletro architettonico dipinto, realizz\u00f2 una serie di costoloni e cornici convergenti verso la sommit\u00e0 della cupola, che circondano finestre aperte su un cielo, entro le quali si trovano angeli con le ali spiegate, recanti simboli della Passione.\nAlla base della cupola, sopra la terminazione del tamburo e sotto gli angeli, dipinse su ogni vela otto \"Profeti\" seduti su un cornicione dipinto e inclinati in avanti, verso il basso, in modo che i volti mostrino il lato inferiore. Verso la sommit\u00e0 della cupola Melozzo dipinse un circolo di cherubini e serafini con al centro, sopra la testa dello spettatore, lo stemma del committente circondato da un festone.\nPi\u00f9 che mai convincenti sono le figure sospese illusionisticamente nel vuoto, ricreate forse studiando dei modellini in cera sospesi con dei fili, magari riflessi in uno specchio posato per terra. Melozzo non aveva per\u00f2 ancora compreso, come fecero poi Raffaello (nella cappella Chigi nella basilica di Santa Maria del Popolo) e Correggio (a Parma), che se la veduta dal basso era adeguata per le figure alla base della cupola, per quelle al centro era necessaria una veduta assiale.\nTerzo soggiorno a Roma.\nDel 1489 \u00e8 il mosaico della Cappella di Sant'Elena nella chiesa di Santa Croce in Gerusalemme a Roma, con \"Ges\u00f9 benedicente attorniato dagli evangelisti\", in cui sono pi\u00f9 evidenti gli influssi bizantineggianti.\nSempre a Roma, alla scuola di Melozzo, \u00e8 attribuito l'affresco dei \"Dottori della Chiesa\" nella basilica di Santa Francesca Romana, nei pressi del Colosseo.\nAltri viaggi e morte.\nAd Ancona, nel 1493, realizz\u00f2 la decorazione di alcuni soffitti del Palazzo del Governo, risistemato tra il 1447 ed il 1542 da Francesco di Giorgio Martini, (perduti).\nSuccessivamente torn\u00f2 a Forl\u00ec dove, in collaborazione con uno dei suoi migliori discepoli, Marco Palmezzano, decor\u00f2 la Cappella Feo della chiesa di San Biagio (distrutta nei bombardamenti della Seconda guerra mondiale).\nNella Pinacoteca civica della citt\u00e0 romagnola si conserva l'opera conosciuta come \"Il Pestapepe\", probabilmente eseguita per conto di un commerciante, forse come insegna dell'attivit\u00e0. \nA lungo attribuita all'autore forlivese, \u00e8 stata posta in relazione con ambienti artistici ferraresi, forse opera di Francesco del Cossa.\nMor\u00ec a Forl\u00ec nel 1494 e la sua tomba si trova all'interno della chiesa della Santissima Trinit\u00e0."}
{"id": "117209", "revid": "33689", "url": "https://it.wikipedia.org/wiki?curid=117209", "title": "Pentium II", "text": "Il Pentium II \u00e8 un microprocessore x86 sviluppato da Intel come successore del Pentium MMX, e arriv\u00f2 sul mercato il 7 maggio 1997.\nA differenza del suo diretto predecessore non era pi\u00f9 basato sull'architettura Intel P5 (pi\u00f9 precisamente la sua ultima evoluzione, conosciuta come P55C), ma sulla P6 che era stata introdotta per la prima volta con il processore Pentium Pro, inizialmente destinato a sostituire il primo Pentium ma poi relegato al mercato di fascia alta, specialmente quello server e workstation. Rispetto al Pentium Pro, il Pentium II offriva migliori prestazioni nel codice a 16 bit e supportava le istruzioni MMX introdotte proprio con l'ultima evoluzione del Pentium, il gi\u00e0 citato Pentium MMX.\nA differenza dei suoi predecessori, il Pentium II non era fornito di un attacco socket ma era incluso in un involucro che si inseriva in uno slot. Questo era un compromesso che permetteva a Intel di separare la cache L2 dal processore, ed evitare i problemi di produzione avuti col Pentium Pro, mantenendola tuttavia collegata strettamente al processore con un bus molto veloce. Questa cache per\u00f2, a differenza di quella dei precedenti Pentium, funzionava ad una velocit\u00e0 di clock pari alla met\u00e0 di quella del processore.\nNei sistemi basati sul Pentium II inoltre, le prestazioni generali subirono un netto miglioramento anche in virt\u00f9 dell'adozione di nuove tecnologie che interessavano l'intera piattaforma: la nuova RAM, conosciuta come SDRAM (che rimpiazzava la EDO RAM), e il nuovo standard di interconnessione per le schede video, AGP.\nCaratteristiche principali delle varie evoluzioni del Pentium II.\nKlamath.\nIl core Klamath era alla base della prima generazione del Pentium II ed era in sostanza una sorta di Pentium Pro \"potenziato\" con l'aggiunta delle istruzioni MMX. Era basato sullo stesso processo produttivo adottato anche dal Pentium Pro, vale a dire quello a 350 nm, e dotato di un BUS a 66\u00a0MHz che risult\u00f2 per\u00f2 sottodimensionato non consentendo quindi alla CPU di esprimere tutto il proprio potenziale.\nDeschutes.\nPer ovviare alle limitazioni di Klamath, a gennaio 1998 Intel present\u00f2 il core Deschutes che introduceva il nuovo processo produttivo a 250 nm e un nuovo BUS da 100\u00a0MHz, che era dimensionato per le velocit\u00e0 di clock del nuovo processore che nella sua prima versione funzionava a 333\u00a0MHz.\nNasce il Celeron.\nAd aprile 1998 Intel present\u00f2 il primo processore Celeron, che era in sostanza una particolare versione del Pentium II Deschutes priva della cache L2 in modo da contenere notevolmente i costi produttivi e poter quindi offrire CPU dai costi finali estremamente contenuti. Questa versione era basata sul core Covington ma offriva prestazioni decisamente deludenti e cos\u00ec venne rapidamente seguita dal core Mendocino che conteneva comunque una piccola parte di cache (inferiore a quella del Pentium II) ma sufficiente a mantenere un livello accettabile di prestazioni.\nVersione per i server.\nIl Pentium II era un processore pensato per il settore desktop, ma Intel decise di ricavarne anche una versione per il settore server che divent\u00f2 di fatto il successore effettivo del Pentium Pro che veniva commercializzato proprio in tale settore. Tale versione venne commercializzata con il nuovo marchio \"Pentium II Xeon\" che fu di fatto la prima generazione del processore Xeon, uno dei marchi pi\u00f9 longevi nella storia del produttore statunitense.\nModelli arrivati sul mercato.\nLa tabella seguente mostra i modelli di Pentium II, basati sul core Klamath, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Pentium II fu seguito, agli inizi del 1999, dal Pentium III che introduceva poche novit\u00e0 architetturali rispetto al predecessore ma destinato a salire molto in frequenza, nel corso del tempo; basti pensare che nella prima versione aveva un clock di 450\u00a0MHz, ma arriv\u00f2 poi a superare abbondantemente 1\u00a0GHz. Tra le novit\u00e0 introdotte vi erano le nuove istruzioni SSE."}
{"id": "117211", "revid": "115940027", "url": "https://it.wikipedia.org/wiki?curid=117211", "title": "Ippodamo", "text": "Si tratta del primo architetto, di cui ci sia giunto il nome, ad utilizzare e teorizzare schemi planimetrici regolari nella pianificazione delle citt\u00e0.\nA lui viene attribuito lo schema ortogonale, detto appunto schema \"ippodameo\" che caratterizza alcune citt\u00e0 di nuova fondazione (colonie) del mondo greco tra V e IV secolo a.C., tra cui famoso quello di Alessandria, di sua derivazione.\nBiografia.\nLa maggior parte delle notizie su di esso ci giungono da Aristotele, che gli attribuisce la concezione della struttura a griglia con le strade che si intersecano ad angolo retto, delimitando ordinatamente isolati residenziali di forma quadrangolare, oltre a edifici e spazi pubblici come i mercati. Aristotele riferisce anche l'aspetto pi\u00f9 politico del pensiero di Ippodamo, che prefigurava l'ordine sociale di una sorta di citt\u00e0 ideale, che avrebbe dovuto ospitare al massimo 10.000 abitanti, divisi in tre classi: quella degli artigiani, quella degli agricoltori e quella degli armati.\nQuesto architetto \u00e8 probabilmente l'autore della ricostruzione di Mileto, citt\u00e0 dalla quale era originario.\nIppodamo di Mileto, figlio di Eurifonte, doveva essere gi\u00e0 affermato come architetto da quando gli fu affidata la costruzione del Pireo dopo le guerre persiane.\nLo schema ippodameo.\nLo schema attribuito a Ippodamo, detto appunto schema o impianto \"ippodameo\", si basava su tre assi longitudinali, orientati in direzione est-ovest, intersecati da assi perpendicolari, orientati in direzione nord-sud: l'intersezione di questi assi veniva a formare isolati rettangolari di forma allungata.\nIn realt\u00e0 l'antica Grecia aveva messo a punto un modello di strutturazione urbana costituito da una rete stradale ortogonale, fatto di strade principali () e strade secondarie (), che divide lo spazio in isolati quadrangolari regolari, spesso in \"strigae\" molto allungate (come a \"Neapolis\"). Anche se generalmente nella maggior parte delle realt\u00e0 urbane in Grecia le case venivano edificate per prime, senza una pianificazione urbana che tracciasse le strade prima dell'edificazione, anticipazioni di questa concezione di controllo geometrico della conformazione di una citt\u00e0 si possono rintracciare nella costruzione di nuove citt\u00e0 sulla costa ionica come Smirne (VII secolo) o nella Magna Grecia come Metaponto (VI secolo) o Megara Iblea in Sicilia che si differenziano da altre colonie per la regolarit\u00e0 degli isolati e per l'ortogonalit\u00e0 di alcuni assi viari.\nAssi ortogonali adattati alla natura orografica dei luoghi si ritrovano in molte altre colonie come Siracusa, Morgantina, Taranto, Locri, Selinunte, Poseidonia.\nIppodamo di Mileto quindi probabilmente teorizz\u00f2 l'applicazione di un metodo urbanistico gi\u00e0 applicato empiricamente in precedenza, regolarizzando la disposizione a scacchiera regolare e precisando l'importanza dell'orientamento.\nQuesto architetto \u00e8 probabilmente l'autore della ricostruzione di Mileto citt\u00e0 dalla quale era originario e della sistemazione della zona portuale del Pireo presso Atene, su incarico di Pericle. Nel 408 a.C. fu sovraintendente alla costruzione della nuova citt\u00e0 di Rodi.\nAltre applicazioni dello schema si ebbero in epoca ellenistica (Pella, Priene, e nel 331 a.C. Alessandria d'Egitto).\nSchemi urbanistici basati su strade perpendicolari secondo questo sistema di assi principali si ritrovano anche nelle citt\u00e0 di fondazione degli etruschi gi\u00e0 alla fine del VII secolo a.C. a Gonfienti, nei pressi di Prato e dalla prima met\u00e0 del VI secolo a.C. a Marzabotto, sull'Appennino Tosco-Emiliano. Fino ad ora gli storici hanno affermato la derivazione dell'urbanistica etrusca da quella greca, sottolineando l'importanza dello schema \"ippodameo\" nella successiva evoluzione dei modelli urbanistici.\nInfatti, a sua volta, lo schema ortogonale orientato, largamente utilizzato dai romani risulta collegato sia alla cultura etrusca che a quella greca."}
{"id": "117212", "revid": "547034", "url": "https://it.wikipedia.org/wiki?curid=117212", "title": "VRML", "text": "VRML (Virtual Reality Modeling Language, a volte letto come \"vermal\") \u00e8 un formato di file nato nel 1994 per un impiego sul World Wide Web per rappresentare grafica vettoriale 3D interattiva. L'estensione relativa a tale formato \u00e8 .wrl.\nSi pu\u00f2 considerare a tutti gli effetti un formato obsoleto, non pi\u00f9 sviluppato o utilizzato.\nDescrizione.\nIl VRML sfruttava un semplice file di testo per specificare le caratteristiche del poligono desiderato per definire vertici, spigoli, colore della superficie, texture, brillantezza, trasparenza ecc.\nAgli elementi grafici era anche possibile associare URL in modo da permettere l'apertura di una pagina web o un nuovo file VRML da Internet attraverso un web browser. Animazioni, suoni, illuminazione ed altri aspetti del mondo virtuale potevano interagire con l'utente o attivati da eventi esterni come i timer. Uno speciale elemento, detto \"Script Node\", permetteva l'aggiunta di procedure (ad es., scritte in Java o JavaScript). I browser odierni non supportano nativamente VRML e per fruirne i contenuti era necessario anche all'epoca fare ricorso a particolari plug-in.\nI file VRML erano comunemente chiamati \"worlds\" (mondi) e spesso, al fine di migliorarne le performance di trasmissione, erano compressi utilizzando gzip.\nLa prima versione di VRML \u00e8 stata specificata nel novembre 1994 ed era largamente basata su un precedente sviluppo di SGI.\nLa specifica attuale, uno standard ISO, \u00e8 divisa in due parti:\nLa versione attuale del linguaggio \u00e8 VRML97 (ISO/IEC 14772-1:1997). Come standard, VRML \u00e8 stato sostituito da X3D (ISO/IEC 19775-1) che comunque pu\u00f2 adottare la sintassi di VRML97. Il Web3D Consortium \u00e8 il consorzio incaricato di coordinare gli sviluppi del linguaggio."}
{"id": "117213", "revid": "120630778", "url": "https://it.wikipedia.org/wiki?curid=117213", "title": "Fanucci Editore", "text": "Fanucci Editore \u00e8 una casa editrice italiana con sede a Roma fondata nel 1971 e particolarmente nota nel campo della narrativa di fantascienza e del fantastico.\nStoria.\nVenne fondata nel 1971 da Renato Fanucci esordendo con opere di genere fantastico sviluppando come campo principale la fantascienza, quindi pi\u00f9 in generale narrativa di genere, includendo anche horror, fantasy e thriller. Si dedica anche alla produzione di romanzi per ragazzi e per adolescenti.\nAlla morte del fondatore nel 1990, \u00e8 succeduto il figlio Sergio alla guida dell'azienda il quale presiede dal 2005 il Comitato dei piccoli editori e nel 2006 \u00e8 presidente della sezione italiana di IBBY (International Board on Books for Young People). L'azienda nel 2006 aveva un bilancio di 5 milioni di euro (33 volte quello iniziale). Nel 2011 il gruppo Fanucci \u00e8 divenuto il secondo editore per importanza con sede a Roma, con tre marchi, Fanucci editore, Leggereditore e Timecrime. Possiede una libreria a Roma aperta nel 2014.\nTra i successi editoriali prima i romanzi della serie \"X-Files\", quindi la narrativa di Philip K. Dick dal 1996, di cui la Fanucci possiede i diritti esclusivi per l'Italia dal 1999, autore di cui ha pubblicato a partire dal 2000 tutte le opere in un'apposita collana.\nNel 2020 viene annunciato il suo ingresso nel gruppo editoriale Rusconi Libri."}
{"id": "117214", "revid": "124238422", "url": "https://it.wikipedia.org/wiki?curid=117214", "title": "Piri Re\u00ecs", "text": "Biografia.\nNato tra il 1465 e il 1470 a Gallipoli, citt\u00e0 della costa egea della Turchia, entr\u00f2 nella marina ottomana nel 1481, seguendo suo zio Kemal Re'is (un corsaro citato come Camali nelle cronache occidentali), uomo di mare molto noto all'epoca.\nPartecip\u00f2 a diverse battaglie contro le flotte spagnola, genovese e veneta, tra cui la prima battaglia di Lepanto del 1499 e la seconda battaglia di Lepanto del 1500.\nCon la morte dello zio, nel 1511, Piri ritorn\u00f2 alla sua citt\u00e0 natale, cominciando nel 1513 la stesura di un portolano assai dettagliato del mar Mediterraneo e del mar Nero, il \"Kitab-\u0131 Bahriye\" (\"Il libro del mare\"), che complet\u00f2 nel 1521. Nella primavera del 1513 disegn\u00f2 la sua famosa \"mappa del mondo\": un'aggiornatissima carta dell'Oceano Atlantico e delle coste prospicienti.\nNel 1516 riprese il mare come capitano, combattendo contro l'Egitto mamelucco nel 1516-17. Nel 1522 partecip\u00f2 all'assedio di Rodi contro i Cavalieri Ospitalieri, concluso con la resa dell'isola il 25 dicembre 1522. L'anno successivo divenne capitano della nave che port\u00f2 il Gran Visir Pargal\u0131 \u0130brahim Pa\u015fa in Egitto: su consiglio del Visir, pubblic\u00f2 il \"Kitab-\u0131 Bahriye\", mostrandolo in seguito al sultano Solimano I nel 1525. Tre anni dopo present\u00f2 al sultano la sua seconda mappa del mondo.\nNel 1547, Piri arriv\u00f2 al rango di Re'is (ammiraglio) e prese il controllo di tutta la flotta ottomana nell'Oceano Indiano e della flotta d'Egitto acquartierata a Suez.\nIl 26 febbraio 1548 riprese Aden ai Portoghesi, e nel 1552 cattur\u00f2 Mascate, citt\u00e0 occupata dal Portogallo sin dal 1507. Nello stesso anno conquist\u00f2 l'Isola di Kish.\nProseguendo a est, riprese l'isola di Hormuz nell'omonimo stretto all'ingresso del golfo Persico. Quando i Portoghesi cominciarono le operazioni nel Golfo Persico, Piri Re\u00ecs occup\u00f2 il Qatar e l'isola di Bahrain per impedire ai Lusitani di avere basi sulla costa araba.\nAssedio di Ormuz, saccheggio di Qeshm e ritirata su Bassora.\nLa flotta ottomana giunse al largo dell'isola di Hormuz il 19 settembre 1552, cinque mesi dopo la sua partenza. I 700 Portoghesi, che tenevano il forte, erano preparati all'arrivo dei legni ottomani. Le loro truppe imbarcate conquistarono rapidamente la citt\u00e0 di Ormuz e cominciarono un bombardamento della posizione nemica. La situazione era difficile per entrambi i belligeranti: i Portoghesi conoscevano una penuria di viveri e gli Ottomani, fiaccati dal loro lungo viaggio, difettavano di polvere da sparo per i loro cannoni imbarcati. Inoltre essi temevano l'arrivo di rinforzi portoghesi dall'India portoghese. Dopo venti giorni di combattimenti, Piri Re\u00ecs decise di togliere l'assedio il 9 ottobre. Secondo le fonti lusitane, l'ammiraglio ottomano piomb\u00f2 sull'isola vicina di Qeshm, razziando le propriet\u00e0 dei ricchi mercanti che vi si erano stabiliti.\nMorte.\nQuando Piri Re\u00ecs giunse a Bassora entr\u00f2 in aspri contrasti con il \"beylerbey\" (governatore) della provincia, Kubad Pasci\u00e0. Piri Re\u00ecs decise di recarsi al pi\u00f9 presto in Egitto, partendo per Suez soltanto con tre galere veloci, lasciando il grosso della sua flotta a Bassora. L'ammiraglio ottomano, malgrado le sue giustificazioni, fu decapitato al Cairo per ordine del sultano nel 1553 o 1554 a causa dei suoi insuccessi.\nSecondo Svat Soucek, il suo imprigionamento e la sua successiva decapitazione si spiegano con l'ostilit\u00e0 sorta tra l'ammiraglio e il governatore a causa delle vivaci rimostranze di Piri Re\u00ecs che rimproverava al \"beylerbey\" di non aver inviato i rinforzi previsti per la conquista di Hormuz, in particolare la polvere da sparo, e d'aver cos\u00ec una responsabilit\u00e0 precisa dello scacco ottomano. Da tale fatto, per coprire le proprie responsabilit\u00e0, \u00e8 stata avanzata l'ipotesi che il rapporto che Kubad Pasci\u00e0 sped\u00ec a Istanbul era particolarmente sfavorevole all'ammiraglio. Piri Re\u00ecs sarebbe cos\u00ec ripartito precipitosamente alla volta di Suez per fornire la propria versione dei fatti, lasciando il resto del suo naviglio a Bassora, per timore che la flotta portoghese delle Indie, di cui aveva ancora ragioni per temere la presenza nel golfo Persico, intercettasse una formazione troppo importante e impegnasse il combattimento.\nSvat Soucek indica anche che due imputazioni gravi furono addossate all'ammiraglio, potenzialmente in grado d'influenzare il verdetto delle autorit\u00e0 sultanali. Era accusato di aver sequestrato e sottoposto a riscatto gli abitanti di Qeshm dopo il suo fallimento a Hormuz: elemento corroborato dalle loro lagnanze alle autorit\u00e0 ottomane, e soprattutto di essersi fatto corrompere dai Portoghesi perch\u00e9 togliesse il suo assedio a Hormuz. La veridicit\u00e0 di queste voci fu vivacemente messa in dubbio dal cronista \u0130brahim Pe\u00e7evi (1572\u20131650) che ricorda l'attaccamento e la lealt\u00e0 sempre messe in mostra nel corso della sua lunga vita dall'ammiraglio nei confronti della dinastia ottomana e la sua difesa dell'islam. Giancarlo Casale collega, per parte sua, la partenza precipitosa di Piri Re\u00ecs alla crisi di fiducia, dovuta alla sua et\u00e0 avanzata (secondo alcune fonti avrebbe avuto 90 anni), la sua scarsa conoscenza dei mari e una grande demoralizzazione dovuta al suo scacco coi Portoghesi.\nIl ricordo dell'ammiraglio \u00e8 comunque rimasto sempre vivo e il nome di Piri Re'is \u00e8 stato dato a diverse navi e sottomarini della Marina turca.\nMappa di Piri Re\u00ecs.\nNel 1929 all'interno del Palazzo di Topkap\u0131 di Istanbul fu rinvenuta la cosiddetta mappa di Piri Re\u00ecs, un documento cartografico realizzato su pergamena nel 1513, che nel 1517 fu offerto al sultano ottomano Solimano il Magnifico. Piri Re\u00ecs la redasse sulla scorta di diverse informazioni ricavate da carte nautiche e da mappamondi precedenti. Quella pervenuta costituisce solo una frazione della mappa originaria, e rappresenta le coste dell'Europa, dell'Africa e del versante orientale dell'America meridionale affacciate sull'Oceano Atlantico.\nNella cultura di massa.\nPiri Re\u00ecs appare nel videogioco \"\" come membro degli Assassini. Oltre a disegnare mappe geografiche aiuta Ezio Auditore, protagonista del gioco, a costruire bombe e a maneggiarle. Inoltre lo accompagna in Cappadocia per cercare Manuele Paleologo.\nLo scrittore Simone Perotti lo ha reso protagonista di un romanzo, pubblicato nel 2015, dal titolo \"Rais\"."}
{"id": "117223", "revid": "13485", "url": "https://it.wikipedia.org/wiki?curid=117223", "title": "Polizia di stato", "text": ""}
{"id": "117224", "revid": "116194075", "url": "https://it.wikipedia.org/wiki?curid=117224", "title": "Emissivit\u00e0", "text": "La emissivit\u00e0 di un materiale (di solito indicata con formula_1) \u00e8 la frazione di energia irraggiata da quel materiale rispetto all'energia irraggiata da un corpo nero che sia alla stessa temperatura. \u00c8 una misura della capacit\u00e0 di un materiale di irraggiare energia. Un vero corpo nero avrebbe un formula_2 mentre qualunque oggetto reale ha formula_3 (corpo grigio).\nCaratteristiche.\nL'emissivit\u00e0 dipende da fattori quali la temperatura, l'angolo di emissione, la lunghezza d'onda e la finitura superficiale del corpo osservato. In generale i metalli hanno emissivit\u00e0 piuttosto bassa e crescente con la temperatura, mentre i non metalli (in cui vanno inclusi anche gli ossidi metallici) hanno emissivit\u00e0 relativamente elevata e decrescente al crescere della temperatura. Con finitura superficiale si intende sia la rugosit\u00e0 della superficie (valore medio, forma e direzione delle asperit\u00e0) del corpo che l'eventuale presenza di inclusioni estranee o zone chimicamente o fisicamente alterate. Una rugosit\u00e0 elevata e senza direzioni preferenziali aumenta l'emissivit\u00e0 e la rende meno sensibile a variazioni di angolo di emissione. Ne consegue che non \u00e8 sempre possibile stabilire univocamente l'emissivit\u00e0 di un corpo: nel caso ci siano forti variazioni risulta pi\u00f9 corretto parlare di emittanza in un dato punto, in una certa direzione, a una certa temperatura e a una data lunghezza d'onda.\nComunque una tipica semplificazione ingegneristica \u00e8 di considerare che per una stessa superficie l'emissivit\u00e0 e il coefficiente di assorbimento non dipendano dalla lunghezza d'onda, cos\u00ec che l'emissivit\u00e0 sia una costante. Questa \u00e8 nota come \"ipotesi del corpo grigio\". Quando si trattano superfici non nere le deviazioni dal comportamento di un corpo nero ideale sono determinate sia dalla struttura geometrica sia dalla composizione chimica, e seguono il principio per cui l'emissivit\u00e0 uguaglia il coefficiente di assorbimento (principio conosciuto anche come Legge di Kirchhoff): in questo modo un oggetto che non assorbe tutta la luce incidente emetter\u00e0 anche meno radiazione rispetto a un corpo nero."}
{"id": "117238", "revid": "1632387", "url": "https://it.wikipedia.org/wiki?curid=117238", "title": "Morra cinese", "text": "La morra cinese, comunemente conosciuta come sasso-carta-forbici, \u00e8 un gioco di mano popolare, spesso giocato dai bambini.\nIl gesto di partenza del gioco \u00e8 quasi identico a quello del \"pari o dispari\", e il gioco viene usato spesso in contesti analoghi, ovvero quando si debba \"tirare a sorte\". Diversamente da quanto avviene col lancio della moneta o con altri sistemi puramente aleatori (e contrariamente a quanto si potrebbe forse pensare) esiste in questo gioco un margine per applicare strategia, per lo meno se lo si gioca ripetutamente con lo stesso avversario: si pu\u00f2 infatti prestare attenzione alle sue \"debolezze\" (ovvero, l'eventuale tendenza ad agire con qualche regolarit\u00e0 e quindi prevedibilit\u00e0).\nCome si dice.\nI due giocatori tengono la mano chiusa a pugno e la fanno dondolare mentre scandiscono assieme, sillabando, il nome con cui conoscono il gioco (sia esso \"morra cinese\", \"sasso-carta-forbici\", \"carta-forbice-sasso\" o qualsiasi altra variante). Allo scandire dell'ultima sillaba, ogni giocatore cambia immediatamente il pugno in una delle tre possibili \"mani\" (o armi):\nLo scopo \u00e8 sconfiggere l'avversario scegliendo un segno in grado di battere quello dell'altro, secondo le seguenti regole:\nSe i due giocatori scelgono la stessa arma, il gioco \u00e8 pari e si gioca di nuovo.\nSpesso il gioco viene ripetuto pi\u00f9 volte, in modo che la persona che vince due mani su tre, o tre su cinque, vince il gioco.\nStrategia.\nLa strategia tra giocatori umani coinvolge ovviamente l'uso della psicologia per predire o influenzare le scelte dell'avversario.\nIl gioco ottimale dal punto di vista matematico (secondo le teorie dei giochi) \u00e8 una pura questione di selezionare a caso la giocata, e quindi il gioco pu\u00f2 essere considerato banale se condotto in modo da eliminare la psicologia, come ad esempio con un computer. Ma \"ottimale\" in questo senso, significa solo \"incapace di essere sconfitto pi\u00f9 di quanto ci si attenda dal caso\", mentre \"non\" implica che la strategia casuale sia la migliore per avvantaggiarsi su un avversario non ottimale. Infatti, se l'avversario \u00e8 un essere umano o un programma non casuale, \u00e8 quasi certo che giochi in modo sub-ottimale e che una strategia modificata possa sfruttare tale debolezza. Ci\u00f2 viene facilmente dimostrato da Roshambot, un software che sconfigge facilmente alcuni giocatori umani (cosa che \u00e8 in grado di fare anche il suo autore Perry Friedman, che vinse 800 dollari in un torneo contro sette avversari, tra cui l'ex campione del mondo di poker Phil Hellmuth, nell'agosto 2001). Il giocatore di Poker Darse Billings dell'Universit\u00e0 dell'Alberta, organizza un torneo di morra cinese per computer, per esplorare queste possibilit\u00e0 e la loro applicazione al gioco coi computer in altri campi (soprattutto il poker, nel quale sfruttare il comportamento non casuale dell'avversario \u00e8 parte importante della strategia).\nLa variante con Lucertola e Spock.\nSasso-carta-forbici-Lizard-Spock (\"Rock-paper-scissors-Lizard-Spock\") \u00e8 una variante fantasiosa inventata da due studenti statunitensi, Sam Kass e Karen Bryla, e resa successivamente famosa nell'ottavo episodio della seconda stagione del telefilm \"The Big Bang Theory\" dal titolo \"L'espansione di Lizard e Spock\".\nLa variazione consiste nell'introduzione di due nuovi segni, la Lizard e \"Spock\" (celebre personaggio della serie TV e saga di film: Star Trek) che aumentano le combinazioni possibili nel tentativo di diminuire i pareggi. \nTale scelta nasce dal presupposto che due giocatori che si conoscono da sufficiente tempo iniziano a sviluppare una prevedibilit\u00e0 reciproca e tendono a pareggiare frequentemente.\nLe nuove combinazioni diventano dunque:\nLa variante con la Candela.\nEsiste una variante del gioco della Morra Cinese in cui al sasso, carta e forbici si aggiunge la candela.\nQuesta ha il potere di \nIn questa variante le quattro scelte non sono equivalenti, dato che la carta perde in due casi su tre (avendo quindi un valore atteso di \u22121/3 contro un avversario che sceglie casualmente) mentre le forbici vince in due casi su tre ed ha quindi un valore atteso pari a +1/3 contro la strategia casuale.\nUsi in altri contesti.\nL'espressione \"rock paper scissors\" (di solito all'inglese, e spesso abbreviata in RPS) viene usata anche nel contesto di wargame e videogiochi strategici per indicare un certo tipo di relazione fra diversi generi di armamenti."}
{"id": "117242", "revid": "124994952", "url": "https://it.wikipedia.org/wiki?curid=117242", "title": "Duino", "text": "Duino (\"Du\u00ecn\" in dialetto triestino, \"Devin\" in sloveno) \u00e8 una localit\u00e0 in provincia di Trieste che assieme a numerose altre frazioni costituisce il comune sparso di Duino-Aurisina.\nPosto sulla strada che collega Trieste con Monfalcone, sul ciglio della panoramica riviera a falesie, il suo sviluppo e la sua storia sono legati indissolubilmente a quelli dei suoi due castelli, il \"castello vecchio\" e il \"castello nuovo\", anche se le scoperte archeologiche hanno dimostrato la presenza di insediamenti gi\u00e0 a partire dalla tarda et\u00e0 del rame. Da quell'epoca la zona \u00e8 sempre risultata abitata.\nStoria.\nA partire dall'epoca longobarda era stato incluso nel Ducato di Forum Iulii o del Friuli. Prima delle guerre napoleoniche (1796) il territorio di Duino faceva parte del Ducato di Carniola\nFino al 1919, sotto il dominio austriaco, Duino faceva parte della Contea di Gorizia e Gradisca ( distretto di Monfalcone) e nel periodo immediatamente successivo all'annessione all'Italia, dal 1919 al 1923 della Provincia di Gorizia .\nNel 1928 il comune di Duino venne sciolto e fuso con i comuni di Aurisina, Malchina, San Pelagio e Slivia, formando il nuovo comune di Duino-Aurisina.. Nel 1923 il territorio della Provincia di Gorizia fu diviso tra Udine e Trieste e Duino entro' a far parte di quest'ultima. Nel 1947 il trattato di Parigi assegn\u00f2 il territorio comunale di Duino Aurisina al Territorio libero di Trieste, con l'eccezione della frazione di Jamiano che rimase in Italia ed entr\u00f2 a far parte della provincia di Gorizia.\nDal 1982 Duino \u00e8 sede del Collegio del Mondo Unito dell'Adriatico, una scuola internazionale frequentata da studenti provenienti da 80 diversi paesi: una delle 17 presenti nel mondo che fanno parte dell'organizzazione dei Collegi del Mondo Unito.\nMonumenti e luoghi d'interesse.\nIl piccolo centro storico, raccolto attorno al castello e punto di arrivo del sentiero Rilke, ha una struttura semicircolare, attraversata da vicoli e da una via principale detta \"ulca\" (ossia \"via\" nel dialetto sloveno del luogo). Il centro era in antichit\u00e0 protetto da mura ancora oggi in parte visibili. Vi \u00e8 la Chiesa del Santo Spirito del 1591, situata in prossimit\u00e0 delle mura del castello che fu un tempo parte di un monastero dei Serviti.\nCol passare del tempo la localit\u00e0 si \u00e8 sviluppata sulle direttrici verso Trieste e il Friuli, e verso il mare con la localit\u00e0 di Duino Mare, ora legata senza soluzione di continuit\u00e0 col centro storico. \nNella piazza antistante il castello vi sono una lapide in memoria dei caduti del luogo durante la seconda guerra mondiale e un monumento in ricordo della rivolta contadina del 1713. \nA Duino Mare vi \u00e8 un piccolo porticciolo e uno stabilimento balneare, noto ai pi\u00f9 come Bagno Gol. . Nell'Ottocento vi aveva sede anche un piccolo stabilimento industriale per la salatura del pesce.\nA nordovest della localit\u00e0 si trova il bosco di Nigrignano o della Cernizza (\"\u010crni\u010dje\" in sloveno), in passato riserva di caccia per gli abitanti del castello. Vi ha sede una caserma dei carabinieri, un posto marittimo della polizia (nel porticciolo) e, in passato, il centro di addestramento polizia di frontiera e per l'immigrazione.\nPopolazione.\nGli abitanti di Duino e del suo circondario furono storicamente in larga maggioranza di lingua ed etnia slovena. Non mancava per\u00f2, limitatamente al centro abitato, una certa presenza italofona (pari a circa un terzo della popolazione totale) nonch\u00e9 una limitata presenza di tedeschi.\nLa consistente presenza di popolazione slovena spinse il frate Alasia da Sommaripa, che dal 1601 soggiornava nel castello di Duino a pubblicare, nel 1607, il \u00abVocabolario Italiano e Schiavo\u00bb, il primo vocabolario-manuale atto a consentire il dialogo tra i viandanti diretti a est e la locale popolazione slovena:\nA seguito del passaggio al Regno d'Italia nel 1918, la componente italiana aument\u00f2 notevolmente sino a divenire l'assoluta maggioranza della popolazione, qual \u00e8 oggi. Nel secondo dopoguerra, specie negli anni cinquanta, anche a Duino come in altri siti del territorio comunale (e in particolare nel vicino Villaggio del Pescatore) s'insediarono numerose famiglie di esuli giuliano-dalmati.\nNell'abitato e nel territorio di Duino \u00e8 in vigore per legge il pieno bilinguismo italiano/sloveno."}
{"id": "117243", "revid": "697352", "url": "https://it.wikipedia.org/wiki?curid=117243", "title": "Chiave di do", "text": ""}
{"id": "117245", "revid": "600229", "url": "https://it.wikipedia.org/wiki?curid=117245", "title": "Chiave di soprano", "text": ""}
{"id": "117246", "revid": "600229", "url": "https://it.wikipedia.org/wiki?curid=117246", "title": "Chiave di mezzosoprano", "text": ""}
{"id": "117247", "revid": "600229", "url": "https://it.wikipedia.org/wiki?curid=117247", "title": "Chiave di contralto", "text": ""}
{"id": "117248", "revid": "600229", "url": "https://it.wikipedia.org/wiki?curid=117248", "title": "Chiave di tenore", "text": ""}
{"id": "117249", "revid": "600229", "url": "https://it.wikipedia.org/wiki?curid=117249", "title": "Chiave di baritono", "text": ""}
{"id": "117269", "revid": "1005847", "url": "https://it.wikipedia.org/wiki?curid=117269", "title": "Tribunale internazionale", "text": "Un tribunale internazionale \u00e8 un organo giurisdizionale creato per mezzo di un trattato internazionale che ne disciplina competenze, giurisdizione e norme procedimentali.\nTipologie.\nPu\u00f2 essere \"permanente\", con giurisdizione non retroattiva ma non limitata ad un lasso di tempo determinato, ed allora \u00e8 generalmente denominato \"corte\". Oppure pu\u00f2 essere \"ad hoc\", con giurisdizione limitata ad un lasso di tempo, un territorio, a eventi ben definiti, di solito con riferimento a crimini commessi precedentemente alla sua istituzione. Viene considerato \"misto\", nel caso in cui vi \u00e8 la collaborazione tra la nazione dove sono stati perpetrati i presunti crimini, definiti in appositi trattati, e organizzazioni internazionali quali le Nazioni Unite. Vi sono anche tribunali \"storici\" che hanno creato le basi per la moderna giurisprudenza internazionale e che sono attualmente inattivi. Di seguito una breve rassegna dei tribunali internazionali a livello mondiale ed europeo.\nTribunali e corti internazionali.\n1899\n1946\n1982\n1993\n1994\n2002\nAmbito europeo.\n1959\n1988\nTribunali 'misti'.\n2001\nSito UNAKRT Nazioni Unite Sito ECCC\n2002\n2007\n2013\nTribunali internazionali chiusi.\n1945-1946\n1945-1946\n1946-1948"}
{"id": "117280", "revid": "7336", "url": "https://it.wikipedia.org/wiki?curid=117280", "title": "Handball", "text": ""}
{"id": "117281", "revid": "818832", "url": "https://it.wikipedia.org/wiki?curid=117281", "title": "Semantica (disambigua)", "text": "Il termine semantica (dal greco \"semantikos\", \"significato\", derivato da \"sema\", \"segno\") \u00e8 usato in molte diverse accezioni, tutte attinenti al concetto di \"significato\" di un \"messaggio\" in senso ampio. In alcuni casi, esso viene contrapposto a sintassi, intesa in senso ampio come \"forma esteriore\" del \"messaggio\". \nFra le accezioni specifiche del termine:"}
{"id": "117283", "revid": "110655343", "url": "https://it.wikipedia.org/wiki?curid=117283", "title": "Prut", "text": "Il Prut o Pruth (in ucraino: \"\u041f\u0440\u0443\u0442\") \u00e8 un fiume tributario del Danubio. \u00c8 lungo circa 910\u00a0km, 240 dei quali scorrono in Ucraina.\nStoria.\nPrima dell'occupazione da parte sovietica della Bessarabia e della Bucovina del Nord nel 1940 il fiume era quasi interamente in territorio romeno.Di importanza storica \u00e8 la pace del Prut, che lo Zar Pietro il Grande fu costretto a firmare il 23 luglio 1711, dopo che le sue truppe furono accerchiate dai Turchi nella cittadina di Hu\u0219i.\nPercorso.\nIl fiume nasce dai Carpazi Orientali, in Ucraina, presso il Monte Hoverla. Compie un'ampia curva verso est, ricevendo il fiume Putyla (proveniente dai Carpazi Boscosi) presso Sniatyn. Dopo la confluenza si arricchisce notevolmente di acqua e passa Chernivitsi; da qui in poi inizia a formare il confine lungo 711\u00a0km tra Moldavia e Romania ricevendo diversi affluenti provenienti sia dalla parte romena, sia dalla parte moldava (il pi\u00f9 importante di questi \u00e8 il fiume Jijia). Presso Ia\u0219i diviene navigabile e circa 500 km pi\u00f9 a valle, sfocia nel Danubio, tra Gala\u021bi e Reni.\nPortata media.\nLa portata media del fiume Prut risulta molto modesta per la lunghezza del fiume: solo 160\u00a0m\u00b3/s.Tuttavia, in caso di precipitazioni marcate, pu\u00f2 esondare creando non pochi disagi alle popolazioni che vivono lungo il suo corso.\nRitornando al discorso delle portate, la tabella sottostante riporta la portata minima e massima in due stazioni di monitoraggio:\nCitt\u00e0 attraversate.\nIl fiume attraversa, dalla fonte alla foce, le seguenti citt\u00e0:"}
{"id": "117284", "revid": "125454729", "url": "https://it.wikipedia.org/wiki?curid=117284", "title": "Palazzo di Topkap\u0131", "text": "Il Palazzo di Topkap\u0131, o Serraglio di Topkap\u0131 (in turco Topkap\u0131 Saray\u0131; turco ottomano \u0637\u0648\u067e\u0642\u067e\u0648 \u0633\u0631\u0627\u064a\u0649) \u00e8 il complesso palaziale che fu a un tempo residenza del sultano ottomano e centro amministrativo dell'Impero ottomano dalla seconda met\u00e0 del XV secolo al 1856.\nCostruito per volont\u00e0 di Maometto II sul cosiddetto \"Promontorio del Serraglio\" (in turco: \"Sarayburnu\") per dominare sulla citt\u00e0 di Costantinopoli (attuale Istanbul), era originariamente conosciuto come Yeni Saray, anche \"Saray-\u0131 Ced\u00eed-i \u00c2mire\", lett. \"Nuovo Serraglio/Palazzo\" in contrapposizione al \"Vecchio Palazzo\" che i turchi avevano ereditato dagli imperatori bizantini. Venne ribattezzato \"Topkap\u0131\" (lett. \"Cancello del Cannone\") solo nel XIX secolo. Il complesso fu oggetto di numerosi ampliamenti e restauri per oltre tre secoli (i pi\u00f9 noti dei quali successivi al terremoto del 1509 ed al grande incendio che devast\u00f2 il palazzo nel 1665), salvo poi il venir progressivamente abbandonato dai sultani in funzione di pi\u00f9 moderne residenze nel corso dell'Ottocento. Ridimensionato a semplice sede della tesoreria (\"hazine\"), della libreria imperiale e della zecca di stato per volont\u00e0 del sultano Abd\u00fclmecid I nel 1856, divenne il primo grande museo della Repubblica di Turchia nel 1924.\nIl Museo del Palazzo di Topkap\u0131 \u00e8 oggi amministrato dal Ministero della Cultura e del Turismo turco. Delle centinaia di stanze e camere del complesso, solo le pi\u00f9 importanti sono accessibili al pubblico: l'harem, la tesoreria (ove sono conservati il Diamante del fabbricante di cucchiai e la Daga Topap\u0131). Il patrimonio museale comprende anche un vastissimo assortimento di vestiario, armi, armature, miniature, reliquie religiose (come il Burda, il mantello verde di Maometto proveniente dal paradiso) e manoscritti illustrati (ad esempio il cosiddetto \"Rotolo Topkap\u0131\"). A guardia del museo sono preposti sia ufficiali del ministero sia guardie armate dell'esercito turco.\nIl Palazzo di Topkap\u0131 \u00e8 parte delle \"Aree storiche d'Istanbul\", un insieme di siti archeologico-museali facenti parte del Patrimonio dell'umanit\u00e0 UNESCO dal 1985.\nNome.\nIl nome originario del complesso oggi conosciuto come \"Palazzo di Topkap\u0131\" era Yeni Saray o Saray-i Cedid-i Amire (ot. \u0633\u0631\u0627\u0649 \u062c\u062f\u064a\u062f \u0639\u0627\u0645\u0631\u0647), letteralmente \"Nuovo Palazzo Imperiale\", in contrapposizione al Vecchio Palazzo Imperiale (\"Eski Saray\") oggi in Piazza Beyazit, che la dinastia ottomana aveva ereditato dagli imperatori bizantini una volta strappata loro la capitale nel 1453. Tale nome fu in uso sino al XIX secolo, specificatamente sino a quando il palazzo estivo del sultano Mahmud I, noto come \"Topkapusu S\u00e2hil Sar\u00e2y\u0131\" in quanto costruito al di fuori della \"Porta del Cannone\" (in turco: \"Topkap\u0131\"), venne distrutto da un incendio e il titolo di \"Topkap\u0131\" pass\u00f2 ad indicare l'intero Serraglio.\nIn lingua italiana, il complesso palaziale \u00e8 chiamato \"Gran Serraglio\" sin dal XVII secolo.\nStoria.\nNel 1459, il sultano Maometto II, deciso a dismettere l'uso del palazzo imperiale bizantino nel quale aveva posto la propria dimora una volta conquistata Costantinopoli, ordin\u00f2 la costruzione di una nuova residenza imperiale ottomana sul promontorio che separava il Corno d'Oro dal Mar di Marmara. I lavori richiesero circa un decennio, venendo ultimati nel corso degli anni '60 del XV secolo. Secondo il contemporaneo Michele Critoboulos, il sultano \"cur\u00f2 di arruolare da ogni dove i migliori lavoratori (muratori, tagliapietre, carpentieri)\" per realizzare un'opera che nulla avesse da invidiare alle meraviglie dell'Antichit\u00e0. Per volont\u00e0 dello stesso Mehmed, i quartieri privati del sultano furono ubicati nel punto pi\u00f9 alto del promontorio, i cui fianchi, sino alle rive del Bosforo, furono poi coperti di vari padiglioni tutti racchiusi entro mura di cinta alcune delle quali parte dell'antica acropoli bizantina. Entro quest'assetto iniziale, voluto dal Conquistatore, il palazzo sarebbe poi cresciuto nel corso dei secoli, in un insieme asimmetrico e per nulla monumentale secondo gli osservatori europei che lo avrebbero successivamente visitato.\nI sudditi di Maometto II ribattezzarono la nuova residenza del sultano il \"Palazzo della Felicit\u00e0\". Un rigido e rigoroso cerimoniale di corte organizz\u00f2 da subito la vita quotidiana all'interno del Serraglio, facendone un microcosmo isolato dal mondo. Uno dei principali dettami fu il rispetto di un assoluto silenzio all'interno dei cortili. In due riprese (nel 1477 e nel 1481), Maometto II formalizz\u00f2 la seclusione della corte imperiale ottomana dal mondo tramite il codice \"Kanunname\", organizzando il protocollo di corte, la gerarchia amministrativa e i ranghi degli ufficiali. L'architettura del complesso serv\u00ec cos\u00ec a testimoniare plasticamente la natura introversa della corte che ospitava, garantendo inoltre al sultano ed alla sua famiglia un isolamento ed una riservatezza assoluti tramite passaggi-segreti, finestre traforate, ecc.\nIl primo massiccio intervento di rinnovamento del Topkap\u0131 avvenne durante il regno di Solimano il Magnifico. I lavori, affidati all'architetto persiano Ala\u00fcddin (\"Acem Ali\" per gli ottomani), permisero ad un tempo di celebrare la gloria del sultano, impegnato in una travolgente serie di vittoriose campagne espansionistiche, e di riparare i danni arrecati al complesso dal terremoto che aveva devastato Costantinopoli nel 1509. Una delle aree oggetto di maggiori ampliamenti fu l'harem.\nNel 1574, l'erede di Solimano, Selim II, incaric\u00f2 il capo architetto imperiale (\"Mimarba\u015f\u0131\") Sin\u0101n di ristrutturare le cucine del palazzo, devastate da un incendio, e l'occasione permise nuovi ampliamenti all'harem, ai bagni e ad altri padiglioni.\nFatti salvi successivi restauri interni (es. quelli necessari dopo l'incendio del 1665), il complesso palaziale assunse l'aspetto attuale alla fine del XVI secolo.\nA partire dal XVIII secolo, il Topkap\u0131 quale sede del potere sultanale perse d'importanza. I sovrani osmani preferirono infatti al vecchio complesso i loro nuovi palazzi costruiti sul Bosforo, come l'ormai distrutto \"Topkapusu S\u00e2hil Sar\u00e2y\u0131\" del sultano Mahmud I che avrebbe poi cagionato il cambio di nome dell'antico complesso palaziale.\nNel 1856, il sultano Abd\u00fclmecid I spost\u00f2 la sua residenza ufficiale nel nuovo Palazzo di Dolmabah\u00e7e, costruito sul modello delle residenze imperiali europee, che sarebbe stato il principale centro amministrativo dell'Impero sino al 1922. Il Serraglio mantenne le sue funzioni di tesoreria imperiale, libreria e zecca.\nIn seguito alla fine dell'Impero Ottomano (1923), il Palazzo di Topkap\u0131 venne trasformato in museo con un decreto governativo datato 3 aprile 1924.\nDescrizione.\nIl Palazzo di Topkap\u0131 \u00e8 un esteso, disomogeneo complesso di padiglioni ed altre basse strutture costruite a ridosso di grandi cortili, interconnesse da gallerie e passaggi, il cui assetto doveva apparire non dissimile da quello dell'ormai fatiscente Gran Palazzo bizantino che era stato chiamato a sostituire. La nuova fondazione voluta da Maometto svilupp\u00f2 in lunghezza sull'asse NE-SO gi\u00e0 del Gran Palazzo, posizionandosi a nord-est rispetto alla Basilica di Santa Sofia laddove il complesso bizantino si trova a sud-ovest della stessa.\nLe principali aree planimetriche del Gran Serraglio sono i quattro cortili e l'harem. L'unica area accessibile dall'esterno era il Primo Cortile, mentre il Quarto Cortile e l'Harem erano le parti pi\u00f9 inaccessibili. All'interno del complesso esistevano comunque anche altri cortili, di minor importanza. L'accesso era garantito da vari cancelli, affidati ad appositi corpi armati di guardia: uno di essi si affacciava nel punto in cui il Corno d'Oro si apre sul Mar di Marmara, gli altri erano noti come Cancello della Pace (in turco: \"B\u0101b \u016dl-Sel\u0101m\"), Cancello di Mezzo (in turco: \"Orta Kap\u0131\"), Cancello della Maest\u00e0 (in turco: \"B\u0101b-\u0131 H\u016dm\u0101y\u016bn\"), Cancello delle Vetture (in turco: \"Araba Kap\u0131s\u0131\") e Cancello della Felicit\u00e0 (in turco: \"B\u0101b \u016dl-Sa\u2018\u0101det\") che separava la parte \"esterna\" del complesso, il \"Bir\u00fbn\" (ossia il primo ed il secondo cortile), sede della vita amministrativa e militare che regolava l'Impero, dalla parte \"interna\", \"Ender\u00fbn\", ove si trovavano in quartieri privati del sultano e della sua famiglia.\nEsisteva anche un complesso di edifici residenziali di piccole dimensioni, il cosiddetto \"Quinto Cortile\", costruiti sulle coste del promontorio: palazzi estivi (\"kas\u0131r\"), padiglioni e chioschi (\"k\u00f6\u015fk\"). Queste strutture sparirono per\u00f2 nel corso del XIX secolo, sia per incuria sia per la contemporanea costruzione della tratta ferroviaria. Si conserva solo il \"Chiosco dei fabbricanti di cesti\" fatto erigere da Murad III nel 1592.\nI lati occidentale e settentrionale del Gran Serraglio erano cinti da un vasto parco, oggi parzialmente preservato dal Parco di G\u00fclhane, all'interno del quale sorge oggi il polo museale dei Musei archeologici di Istanbul.\nLa stima delle dimensioni complessive della dimora sultanale ottomana variano da 592.600 m2 (46,4 acri) a 700.000 m2 (17,293 acri).\nIngresso.\nLa via d'accesso principale al Topkap\u0131 ripercorre oggi quello che al tempo sia dei bizantini sia degli ottomani era il percorso utilizzato dal monarca per le processioni rituali: la Via Mese (oggi \"Via del Consiglio\", in turco: \"Divan Yolu\") che conduce alla Basilica di Santa Sofia e piega a nord-ovest del complesso palaziale osmanide all'altezza della Fontana di Ahmed III, prospiciente il cosiddetto \"Cancello Imperiale\" (in turco: \"B\u00e2b-\u0131 H\u00fcm\u00e2y\u00fbn\") tramite il quale si accede al Primo Cortile del Topkap\u0131.\nIl Cancello Imperiale, anche \"Cancello del Sultano\" (in turco: \"Saltanat Kap\u0131s\u0131\") poich\u00e9 costituiva l'ingresso ufficiale del monarca al complesso, venne realizzato nel 1478 ed ornato di marmi nel XIX secolo. L'archivolto centrale, ornato alla sommit\u00e0 da applicazioni calligrafiche dorate (\"tughra\" di vari sultani - tra i tanti, il costruttore del cancello, Maometto II, ed il suo ottocentesco ristrutturatore, Abdul Aziz, e versetti del Corano), immette in un passaggio voltato.\nStando alle fonti, una struttura in legno era addossata al cancello ancora nella prima met\u00e0 dell'Ottocento. Si sarebbe trattato di un padiglione ad uso privato del sultano e, in alcune speciali occasioni, delle donne del harem, nonch\u00e9 del deposito ove venivano ammassate le propriet\u00e0 dei cortigiani/servi del palazzo morti senza eredi prima di venire traslate nelle casse della tesoreria imperiale.\nPrimo cortile.\nCircondato da alte mura, il Primo Cortile (in turco: \"I. Avlu\" o \"Alay Meydan\u0131\"), il pi\u00f9 ampio, fungeva da parco recintato del complesso palaziale. Sorge su una zona di ripidi pendii che digradano verso il mare gi\u00e0 terrazzati dai bizantini. Alcune delle strutture storiche del cortile non esistono pi\u00f9. Le strutture che rimangono sono la vecchia zecca imperiale (\"Darphane-i \u00c2mire\"), costruita nel 1727, la chiesa di Santa Irene (usata come deposito e come armeria dai giannizzeri del sultano) e varie fontane.\nQuesto cortile era anche noto come \"Cortile dei Giannizzeri\" o \"Cortile delle Parate\" e, al tempo dell'Impero, veniva attraversato da ufficiali in alta uniforme.\nIl percorso museale prevede l'attraversamento del Primo Cortile sino al \"Cancello del Saluto\" che immette nel Secondo Cortile. Il Cancello del Saluto, anche nota come \"Cancello di mezzo\" (in turco: \"Orta Kap\u0131\") \u00e8 una struttura fortificata con merli e due torrioni ottagonali laterali, apparentemente di fattura bizantina. La datazione \u00e8 per\u00f2 incerta e si basa primariamente su un'iscrizione datata 1542. Il cancello \u00e8 riccamente decorato con iscrizioni religiose e monogrammi di sultani. Ai tempi dell'Impero, al solo sultano era consentito attraversare la porta a cavallo, chiunque altro sarebbe dovuto smontare di sella, come gi\u00e0 prevedeva il protocollo di corte bizantino per la Porta della Chalke del Gran Palazzo. A destra della porta, internamente al cortile, si trova la cosiddetta \"Fontana dell'Esecutore\" (in turco: \"Cellat \u00c7e\u015fmesi\"), dove, secondo una tradizione ancora da confermare, il boia di corte lavava le mani e la spada dopo aver decapitato un condannato.\nSecondo cortile.\nIl Cancello di Mezzo immette nel Secondo Cortile (in turco: \"II Avlu\"), anche noto come Cortile/Piazza del Consiglio (in turco: \"Divan Meydan\u0131\"). Quest'ambiente fu probabilmente completato intorno al 1465, regnante Maometto II, ma ricevette l'aspetto attuale intorno al 1525-1529, durante il regno Solimano. Sul cortile affacciano l'ex ospedale del palazzo, la panetteria, i quartieri per i giannizzeri, le scuderie, l'harem ed il Consiglio (\"diwan\") a nord e le cucine a sud. Al tempo dell'Impero, questo spiazzo ospitava pavoni e gazzelle ed era utilizzato come luogo di riunione per cortigiani. Il sultano era invece solito utilizzarlo per ricevere dignitari stranieri, assiso sul trono di Bayram.\nTramite il \"Cancello della Felicit\u00e0\" (in turco: \"B\u0101b \u016dl-Sa\u2018\u0101det\"), si passa dal secondo al Terzo Cortile.\nAttualmente, il Secondo Cortile ospita numerosi manufatti di epoca romana e bizantina, esposti di fronte alle cucine imperiali. Al di sotto del cortile si trova una cisterna bizantina.\nScuderie imperiali.\nLe scuderie imperiali (in turco: \"Istabl-\u0131 \u00c2mire\") vennero costruite al tempo di Maometto II e ristrutturate da Solimano. Sono situate sei metri sotto il livello del suolo, sono state costruite sotto Mehmed II e rinnovate sotto Suleyman. Nel XVIII secolo vi venne aggiunta una piccola moschea ed il bagno privato di Be\u015fir A\u011fa (anche noto come Be\u015fir A\u011fa Camii ve Hamam\u0131), il \"Kizlar Agha\" del sultano Mahmud I.\nAccanto alle scuderie era ubicato il domitorio degli \"Z\u00fcl\u00fcfl\u00fc Baltac\u0131lar Ko\u011fu\u0161u\", gli \"Alabardieri dalle lunghe trecce\" che, in battaglia, precedevano l'armata per disboscare il cammino. Loro era il compito di rifornire di legname il Topkap\u0131 oltre che di attendere in alcuni altri quartieri del complesso. La struttura, quattrocentesca, venne ripresa dal capo architetto di Murad III, Davud A\u011fa, nel 1587. Il complesso del dormitorio (stranamente realizzato in legno verniciato di rosso e verde e non in pietra) struttura come la tipica casa ottomana intorno ad un cortile centrale su cui affacciano le camerate, il bagno, la moschea privata e le sale ricreative (es. la sala da fumo). Esternamente, il dormitorio reca varie iscrizioni di opere pie.\nLe scuderie ospitano oggi una vasta collezione di sontuosi finimenti (in turco: \"Raht Hazinesi\").\nCucine.\nLe cucine (in turco: \"Saray Mutfaklar\u0131\") furono costruite nel XV secolo sul modello delle cucine del Palazzo di Edirne e ristrutturate due volte nel corso del XVI secolo: la prima volta sotto Solimano e la seconda (ad opera dell'architetto Sin\u0101n) nel 1574 regnante Selim II, figlio del Magnifico. Quest'area si affaccia su un sentiero interno al complesso palaziale che collega il Secondo Cortile con il Mar di Marmara. L'accesso alle cucine \u00e8 garantito da un portico a tre fornici che affaccia al Secondo Cortile: le cucine sono uno dei tre locali cui si accede per questa via; gli altri due sono il commissariato imperiale e la confetteria.\nLe cucine del Topkap\u0131 erano le pi\u00f9 grandi dell'impero: arruolavano 800 persone e ne sfamavano pi\u00f9 di 4000 ogni giorno. Si trattava di un complesso a s\u00e9, dotato, come le scuderie, di dormitori, sale di svago, bagni e di una moschea oggi scomparsi. Oltre alle cucine vere e proprie (con locali separati per la preparazione del cibo, delle bevande, dei dolciumi e un caseificio dedicato), esistevano dei magazzini. Il tutto era contenuto in un complesso di 10 edifici cupolati che comprendevano anche aree affacciate al Terzo Cortile come la Scuola Palatina ottomana (in turco: \"Ender\u00fbn Mektebi\") e l'Harem.\nLe cucine ospitano oggi, oltre all'esposizione di utensili da cucina, una vasta collezione di argenteria e porcellane. Pregevole la collezione di porcellane cinesi, ammassate dai sultani sin dal Quattrocento, sia come acquisizione diretta sia come lascito di ufficiali e cortigiani: 10.700 pezzi (una delle collezioni pi\u00f9 grandi del pianeta), superstiti degli oltre 16.000 attestati dai registri del Topkap\u0131 nel XVIII secolo, il periodo di maggior splendore della raccolta che contava solo 400 pezzi nel Cinquecento e 3645 pezzi nel Seicento, prodotti durante le dinastie Song, Yuan e Ming, e realizzati in porcellana bianca, porcellana blu e celadon. Esiste anche un fondo di porcellane europee (5000 pezzi), acquistate dalla committenza ottomana in epoca tarda, e giapponesi ( Porcellana Imari del XVII e XIX secolo).\nIl \"Divano\".\nIl Consiglio Imperiale Ottomano, noto in Italiano come \"Divano\" o \"Gran Divano\", si riunivano in un edificio dedicato ubicato nell'Angolo NO del Secondo Cortile, accanto al Cancello della Felicit\u00e0. La prima struttura, un edificio porticato in legno noto come \"Divanhane\", venne eretta per ordine di Maometto II. Solimano il Magnifico, per tramite del suo gran visir Pargali Ibrahim Pasci\u00e0, affid\u00f2 poi all'architetto Ala\u00fcddin la costruzione dell'edificio consigliare attuale in pietra, il \"Kubbealt\u0131\" (letteralmente \"Sotto la Cupola\"), mentre il \"Divanhane\" veniva riqualificato come moschea dei consiglieri. Il nuovo edificio sarebbe poi stato ristrutturato dopo l'incendio del harem del 1665 e nuovamente nel 1792, regnante Selim III, e nel 1819, regnante Mahmud II, lavori durante i quali ricevette l'impianto decorativo rococ\u00f2 attuale.\nIl \"Kubbealt\u0131\" dispone di svariati accessi, sia dagli altri locali del Topkap\u0131 sia al cortile. Accedendo dal cortile, si passa per la veranda in pilastri di porfiro e marmo in stile ottomano \"classico\" sorreggenti un soffitto ligneo bianco e verde decorato d'oro sino ad un androne di assetto decorativo rococ\u00f2 chiuso da griglie traforate. All'interno, l'edificio consiste in tre stanze comunicanti, ognuna tappata da una cupola: il \"Kubbealt\u0131\" vero e proprio \u00e8 la prima sala, usata dal Divano per le riunioni e le attivit\u00e0 pubbliche (ad esempio le udienze); la seconda sala era la Segreteria Imperiale e la terza sala (\"Defterh\u0101ne\") era l'archivio. La prima sala \u00e8 decorata da piastrelle di ceramica di K\u00fctahya.\nIl sultano e la \"valide-sultan\" potevano seguire le sessioni del consiglio occultati dietro una finestra chiusa da una griglia dorata cui accedevano, per tramite dell'adiacente \"Torre di Giustizia\" (in turco: \"Adalet Kulesi\"), ubicata tra il Divano e l'Harem, dai quartieri privati sultanali. La finestra del \"Kubbealt\u0131\" \u00e8 menzionata per la prima volta nel 1527 dal Reis Efendi di Solimano, Mustafa Celebi (\"Sua maest\u00e0 [...] ha fatto erigere un trono ed una loggia sopra la Sala del Consiglio ove siedono i vizir inventandosi una finestra velata che sovrasta la sala. Dalla finestra, Sua Nobile Eccellenza a volte osserva gli eventi del Divano, monitorando la corretta gestione degli affari\"), ma l'usanza sultanale di assistere in modo occulto alle riunioni del consiglio era gi\u00e0 in essere al tempo di Maometto II.\nLa Torre di Giustizia \u00e8 la struttura pi\u00f9 alta del complesso palatino, ben visibile sia dal Bosforo sia dall'entroterra. Probabilmente eretta da Maometto II, \u00e8 stata ristrutturata da Solimano nel 1527-1529 e da Mahmud II nel 1825. La struttura, per il taglio delle finestre e delle colonne, ha quasi uno stile palladiano.\nTesoreria del Divano.\nLa Tesoreria Imperiale (in turco: \"D\u00eev\u00e2n-\u0131 H\u00fcm\u00e2y\u00fbn Hazinesi\", letteralmente \"Tesoreria del Divano\", anche \"Hazine-\u0131 \u00c2mire\") era anche nota come \"Tesoreria Esterna\" poich\u00e9 ne esisteva una seconda nel Terzo Cortile, la \"Tesoreria Interna\" (in turco: \"D\u0131\u015f Hazine\"). Lo scopo della tesoreria era non solo di finanziare l'esecutivo. Essa costituiva anche la fonte dello stipendio trimestrale del personale \"Kap\u0131kulu\" (le \"uluefe\") e il deposito ove venivano conservati alcuni beni di lusso (es. pregiati caffettani) regalati al personale di palazzo.\nNon ci sono date certe sull'erigenda ma lo stile dell'edificio (un unico ambiente realizzato in bricchi e pietra, coperto da otto cupole uguali, ognuna di 5 x 11,40 m) lascia supporre che sia stato realizzato nei primi anni di regno di Solimano. La porta della tesoreria era chiusa dal sigillo del Gran Visir.\nDurante alcuni scavi nel 1937, vennero rinvenuti i resti di una basilica bizantina di fronte alla tesoreria. L'edificio, mancando qualsiasi documentazione capace di identificarlo, \u00e8 stato ribattezzato \"Basilica del Palazzo di Topkap\u0131\". Sempre all'esterno della Tesoreria \u00e8 collocata una targa in pietra alta oltre due metri, nota come \"Ni\u015fan Ta\u015f\u0131\" che commemora un colpo di fucile sparato dal sultano Selim III nel 1790.\nLa Tesoreria ospita, dal 1928, un'esibizione permanente di armi ed armature (in turco: \"Silah Seksiyonu Sergi Salonu\") presenti nel palazzo alla data della conversione museale. Si tratta di uno dei pi\u00f9 asti assortimenti al mondo di armi musulmane, spaziente dal VII al XX secolo. Il grosso della collezione \u00e8 composto da armi ottomane ma non mancano antiche spade Omayyadi/Abbasidi n\u00e9 panoplie complete mamelucche o persiane. Sono presenti anche alcuni esemplari di armi europee e dell'Estremo Oriente. L'esibizione espone circa 400 esemplari.\nCancello della Felicit\u00e0.\nIl Cancello della Felicit\u00e0 (in turco: \"B\u00e2b\u00fcssa\u00e2de or Bab-\u00fcs Saadet\") venne costruito da Maometto II e massicciamente ristrutturato da Mustafa III cui si deve l'attuale assetto in stile rococ\u00f2 e da Mahmud II. \u00c8 una struttura sontuosamente decorata (gli stilemi figurativi comprendono, nuovamente, versetti del Corano e \"tughra\" dei sultani sulla volta d'ingresso), ornata da una cupola sorretta da pilastri di marmo, il cui compito \u00e8 simboleggiare la presenza fisica del sultano all'interno del complesso. Il soffitto \u00e8 parzialmente decorato da dipinti e sorregge una sfera dorata pendente.\nAi lati del Cancello si trovano i locali destinati agli eunuchi di palazzo nonch\u00e9 la scuola palatina ottomana.\nDi fronte al Cancello si trova inoltre la pietra incavata dentro la quale veniva collocato lo Stendardo del Profeta durante le solenni cerimonie in cui il sultano conferiva il proprio imperio ai legati con compiti militari: gran visir o serraschieri.\nNessuno, nemmeno il Gran Visir, poteva varcare il Cancello della Felicit\u00e0 senza l'espressa autorizzazione dell'Osmanide. Il compito di presiedere il Cancello ricadeva sul capo degli eunuchi di palazzo, il Kapi Agha.\nLa struttura del Cancello ed il prospiciente Cortile del Divano veniva talvolta utilizzato dal sultano stesso per delle particolari udienze (es. la formale presentazione di nuovi ambasciatori stranieri) durante le quali si posizionava sul Trono di Bayram davanti al Cancello. Sempre davanti al Cancello venivano attuati i solenni funerali del sultano.\nTerzo cortile.\nIl Terzo cortile (in turco: \"III. Avlu\") cui si accede varcando il Cancello della Felicit\u00e0 \u00e8 il primo dei comparti pi\u00f9 squisitamente privati del complesso palaziale, il cosiddetto \"Ender\u00fbn\", alla cui gestione era preposto uno specifico ufficiale, il \"Kapi Agha\" o \"Capo degli eunuchi bianchi\". Il cortile consta di un giardino circondato dalla Tesoreria Interna, dal Harem (all'interno del quale solevano risiedere i sultani), dalla Libreria di Ahmed III e dalla cosiddetta \"Camera Privata\" ospitante le \"Sacre Reliquie del Profeta\" (in turco: \"Kutsal emanetler\"). Tutt'intorno al cortile sviluppano i locali destinati ai paggi di corte.\nL'assetto originario del Terzo Cortile venne disegnato da Maometto II. Gi\u00e0 nel 1584, grazie al \"H\u00fcnername\", venne realizzata una prima raffigurazione di questo spazio del Topkap\u0131.\nLa Camera delle Udienze.\nLa Camera delle Udienze, anche nota come Camera delle Petizioni (in turco: \"Arz Odas\u0131\"), sorge dirimpetto al Cancello della Felicit\u00e0. Si tratta di un chiosco circondato da un colonnato (22 colonne in tutto) sorreggente un largo cornicione. La camera interna ha il soffitto verniciato di blu oltremarino decorato da stelle d'oro, mentre i muri sono decorati da piastrelle turchesi, blu e bianche. Il pavimento era riccamente coperto di tappeti e cuscini.\nLa Camera venne costruita nel XV secolo, ammodernata da Ahmed III nel 1723 e ricostruita da Ab\u00fclmenecid I dopo che nel 1856 un incendio l'aveva distrutta. I restauri moderni sono ricordati tramite iscrizioni nel portone d'accesso: la \"basmala\" fatta intagliare da Ahmed III ed una frase commemorativa per Ab\u00fclmenecid I.\nLa sala del trono utilizzata dal Osmanide era all'interno della camera.\nStando alla testimonianza di Cornelius Duplicius de Scheppe, datata 1533: \"L'Imperatore [Solimano] era seduto su un trono leggermente rialzato, completamente coperto di stoffe d'oro ed interamente incrostato di pietre preziose, con molti cuscini di inestimabile valore su ogni lato. Le pareti della camera erano ricoperte di mosaici decorati con azzurro e oro. L'esterno del camino di questa camera era di argento massiccio ricoperto d'oro e da un lato della camera da una fontana spuntava da un muro\". Il trono attuale, in forma di baldacchino \u00e8 stato voluto dal sultano Mehmed III: ha il soffitto laccato e tempestato di gioielli, con decorazioni a racemi su cui campeggiano un drago ed un \"simurgh\" intenti a lottare. La copertura del trono \u00e8 realizzata in broccato disseminato di placche di smeraldo, rubino e di perle.\nLa fontana citata da de Scheppe \u00e8 datata appunto al regno di Solimano e reca un'iscrizione nella quale il sultano viene chiamato \"la fontana della giustizia e della generosit\u00e0 ed il mare della beneficenza\".\nLa finestra collocata tra le due porte che bucano la facciata principale della camera era utilizzata per l'esposizione dei doni portati dagli ambasciatori, motivo per cui la porta di sinistra era nota come \"Pi\u015fke\u015f Kap\u0131s\u0131\", lett. \"Porta dei doni\" (dove \"Pi\u015fke\u015f\" significa letteralmente \"dono per un superiore\"). Sopra questa porta si trova un'iscrizione aggiunta durante il regno di Mahmud II.\nDietro alla Camera delle Udienze si trova il Dormitorio delle Forze di Spedizione (in turco: \"Seferli Ko\u011fu\u015fu\"), voluto da Murad IV nel 1635 e ristrutturato al principio del Settecento da Ahmed III. Il dormitorio ospita oggi la collezione di vestiario imperiale (in turco: \"Padi\u015fhah Elbiseleri Koleksiyonu\"), una raccolta di circa 2500 indumenti tra cui i sontuosi caffettani usati dai sultani, ed una collezione di 360 oggetti in ceramica.\nAdiacente al dormitorio si trova il Padiglione del Conquistatore.\nTesoreria imperiale.\nIl \"Padiglione del Conquistatore\", anche \"Chiosco del Conquistatore\" (in turco: \"Fatih K\u00f6\u015fk\u00fc\") \u00e8 uno degli stabili pi\u00f9 vecchi del Serraglio: realizzato nel 1460, quando il complesso era ancora in costruzione, \u00e8 un magnifico edificio a due piani, con terrazza sul giardino, realizzato nel punto pi\u00f9 alto del promontorio e quindi in grado di fornire una veduta impareggiabile sul Bosforo ed il Mar di Marmara. Il pianterreno era adibito a funzioni di servizio, mentre il primo piano loggiato era diviso in quattro appartamenti di lusso. Tutte le stanze presentano aperture monumentali unicamente rivolte al Terzo Cortile ed accesso dal portico colonnato che abbraccia il giardino. Durante il regno di Selim I, il palazzo venne utilizzato per incamerare i proventi del neo-conquistato Egitto e si guadagn\u00f2 cos\u00ec il nome di \"Tesoreria imperiale\" (in turco: \"Hazine-i \u00c2mire\").\nScavi nelle fondamenta del padiglione hanno rivelato la preesistenza di un battistero bizantino\nHarem.\nL'Harem imperiale ottomano gioc\u00f2 un ruolo politico fondamentale nella storia dell'Impero, soprattutto durante il periodo noto come Sultanato delle donne.\nLa \"Gabbia Dorata\".\nNel XVII secolo, venne annesso al gineceo ottomano un locale composto da due camere, edificate in fasi successive (l'attribuzione al regno di Murad III andrebbe corretta in favore del regno di Ahmed I), per gli \"Appartamenti dei Principi Ereditari\" (in turco: \"\u00c7ifte Kas\u0131rlar\" o \"Veliahd Dairesi\"). Ci\u00f2 si rese necessario quando il sultano Ahmed I abol\u00ec la consuetudine d'inviare i principi osmanidi nelle province affinch\u00e9 imparassero a governare (il cosiddetto \"sanca\u011fa \u00e7\u0131kma\") ritenendola foriera di sempre pi\u00f9 frequenti ribellioni e guerre-civili.\nLo stabile, privo di un ingresso vero e proprio, poggia su una piattaforma sopraelevata. L'interno consta appunto di due sale gemelle con soffitto conico, \"a chiosco\", rassomiglianti l'interno della tenda ottomana. Gli unici mobili disponibili sono divani collocati lungo le pareti. Buona parte delle decorazioni lignee barocche originali \u00e8 stata rimossa, tanto quanto le ceramiche di \u0130znik. La cupola lignea decorata \u00e8 invece ancora originale e costituisce un buon esempio degli stilemi decorativi ottomani del primo Seicento. Il camino nella seconda stanza ha un alto cofano dorato ed \u00e8 stato riportato al suo aspetto originale. Le persiane delle finestre accanto al camino sono decorate con intarsi in madreperla. Le finestre in vetro colorato si affacciano sull'alta terrazza e sul giardino della piscina sottostante. I rubinetti di queste finestre sono circondati da disegni rossi, neri e dorati.\nGiardini esterni.\nTutto il complesso dal Primo al Quarto Cortile \u00e8 circondato dai giardini esterni del palazzo. Una parte di quest'area che \u00e8 rivolta verso il mare \u00e8 anche conosciuta come il Quinto Luogo.\nMehmed II fece anche costruire tre padiglioni, o chioschi, di cui solo il Chiosco Piastrellato (\"\u00c7inili K\u00f6\u015fk\u00fc\") \u00e8 sopravvissuto. Il padiglione piastrellato risale al 1473 circa e ospita la collezione di ceramiche islamiche dei Musei Archeologici di Istanbul.\nLungo la riva un certo numero di padiglioni furono costruiti per il piacere visivo del sultano. Questi includevano il chiosco della riva, il chiosco delle perle (\"\u0130ncili K\u00f6\u015fk\"), il chiosco di marmo (\"Mermer K\u00f6\u015fk\u00fc\") e il chiosco dei cestai (\"Sepet\u00e7iler K\u00f6\u015fk\u00fc\"). La maggior parte dei padiglioni insieme ad alcuni dei muri e delle porte del mare furono distrutti nel tardo XIX secolo per permettere la costruzione delle linee ferroviarie che portavano alla Stazione di Sirkeci. Il chiosco dei cestai invece fu salvato.\nSituato accanto al Primo Cortile verso la citt\u00e0 si trova il Parco di G\u00fclhane, il vecchio roseto imperiale, che apparteneva al complesso pi\u00f9 grande del palazzo. Questo parco \u00e8 aperto al pubblico. All'entrata del parco si trova il chiosco della processione (\"Alay K\u00f6\u015fk\u00fc\")."}
{"id": "117285", "revid": "125362166", "url": "https://it.wikipedia.org/wiki?curid=117285", "title": "Cleopatra (disambigua)", "text": "Storia.\nNome di sette regine dell'Egitto tolemaico:"}
{"id": "117288", "revid": "11884", "url": "https://it.wikipedia.org/wiki?curid=117288", "title": "Ma'at", "text": ""}
{"id": "117289", "revid": "838137", "url": "https://it.wikipedia.org/wiki?curid=117289", "title": "\u0160uppiluliuma I", "text": "Figlio del re Tudhaliya III, succedette a suo fratello Tudhaliya il Giovane, appena asceso al trono, eliminandolo in modo cruento attorno al 1350 a.C. Mor\u00ec nel 1322 a.C. per un'epidemia di peste contratta in terra di Canaan, dopo aver trasformato il regno ereditato in un impero dalle proporzioni inimmaginabili.\nIl dilemma delle origini.\n\u00c8 uno degli enigmi pi\u00f9 dibattuti dell'ittitologia: chi erano i genitori di \u0160uppiluliuma? Agli albori dello studio del suo popolo si era ritenuto che \u0160uppiluliuma potesse essere stato un usurpatore; poi la decifrazione di due sigilli regali recanti la dicitura \"\u0160uppiluliuma figlio del Gran Re Tudhaliya\" parve dirimere la questione, almeno sulla paternita' del grande sovrano: questi sarebbe dunque stato figlio del precedente sovrano, anche se probabilmente non il suo \"tuhkanti\" designato (dato che la scelta era caduta sul fratello Tudhaliya). La acclarata presenza di due Grandi Spose Reali per Tudhaliya III parve chiarire ulteriormente la questione: Tudhaliya il Giovane sarebbe stato figlio della prima sposa di suo padre, Satanduhepa, maggiore e quindi erede, mentre \u0160uppiluliuma lo sarebbe stato di Daduhepa, seconda Sposa Reale del padre che infatti, morto questi, sarebbe rimasta in carica nell'ufficio di Regina Regnante al fianco del figlio.\nRecentemente per\u00f2 la questione \u00e8 tornata apertissima: basandosi sulla rilettura di un sigillo regale da parte di Houwink ten Cate qualche studioso ha ipotizzato che \u0160uppiluliuma potesse essere solamente il genero della coppia reale, adottato da Tudhaliya III dopo il suo matrimonio con Henti, figlia naturale dei regnanti secondo tale ipotesi.\n\u00c8 probabile che Henti fosse una principessa di nascita, nulla indica per\u00f2 con buona probabilit\u00e0 che fosse ittita n\u00e9 che fosse figlia proprio di Tudhaliya III; e nulla d'altronde indica che non lo fosse lo stesso \u0160uppiluliuma. Groddeck dal canto suo, in un nuovo tentativo di traduzione della lista dei Re ha ritenuto di leggere nel documento \"Henti figlia di Manninni\", formulando cos\u00ec l'ipotesi che Henti fosse la figlia del fratello minore di Tudhaliya III, e pertanto principessa (anche se, in tal caso, non figlia del re, ma \"figlia del figlio\" del re, il sovrano Arnuwanda I), il che non le avrebbe precluso di sposare il cugino \u0160uppiluliuma, figlio naturale di Tudhaliya secondo tale ipotesi.\nAnche volendo seguire l'ipotesi prospettata dell'adozione di \u0160uppiluliuma da parte dei suoceri, resterebbe oscura la ragione, come ammette lo stesso Stavi e rimarca diffusamente Hawkins, per cui Tudhaliya, avendo gi\u00e0 eredi maschi naturali, primo tra tutti Tudhaliya il Giovane nominato erede, dovesse adottare il genero senza che questi dovesse succedergli sul trono.\nUna valutazione pi\u00f9 accurata delle date rende alquanto improbabile che sia \u0160uppiluliuma che Henti fossero figli naturali della coppia reale; Tudhaliya quando ascese al trono (circa nel 1370) era gi\u00e0 sposato con Satanduhepa, che rimase al suo fianco per circa altri 5 anni. Successivamente spos\u00f2 Daduhepa (1365 o dopo) e sappiamo con certezza che gi\u00e0 nel 1355 o prima \u0160uppiluliuma rivestiva un ruolo preminente nell'apparato militare e gerarchico ittita; se fossero stato figli di Danuhepa, lui o sua moglie Henti, avrebbero avuto all'epoca neppure dieci anni!\nTorna allora di moda un'ipotesi lanciata da Dincol anni fa secondo la quale \u0160uppiluliuma sarebbe stato il figlio maggiore di Tudhaliya III avuto da una sposa secondaria (1375 circa?), ragion per cui il padre come erede gli avrebbe preferito il minore, Tudhaliya il Giovane, avuto dalla Sposa Reale Satanduhepa. \u0160uppiluliuma, gi\u00e0 adulto negli anni 50 del 14^ secolo, avrebbe pertanto collaborato attivamente alla vita militare e politica, acquisendo un ruolo di preminenza assoluta. Alla morte del padre avrebbe rivendicato il trono, eliminando il pi\u00f9 debole ed inesperto fratellastro.\nLa Giovinezza: generale in campo di Tudhaliya III - La campagna Arzawa.\nNonostante non fosse il \"tuhkanti\" del padre, questi gli affid\u00f2 il ruolo di capo delle guardie reali (\"gal mesedi\") e le funzioni di comandante in campo delle milizie ittite; non solo: sono giunti a noi due sigilli dove egli porta il titolo di \"Re\", databili al periodo di regno del padre che probabilmente, come fanno notare Bawanypeck e De Martino, rimandano ad un forte governatorato da parte di \u0160uppiluliuma su ampie zone dell'impero, circostanza che rende ancora pi\u00f9 labile il supposto \"status\" di genero di Tudhaliya III piuttosto che di figlio naturale.\nIl regno ittita a met\u00e0 del 14^ secolo viveva un momento difficilissimo: quasi annullato dall'avanzata dilagante degli Arzawa di Tarhuna-Radu da Ovest, i possedimenti ittiti erano stati ridotti all'osso, all'interno del nucleo originario di questo popolo delimitato dal fiume Marassantiya (odierno K\u0131z\u0131l\u0131rmak), mentre le \"Terre Basse\" ittite al di l\u00e0 di quello, la piana a Sud dell'attuale Konya, erano state conquistate dagli Arzawa (1370-1360 ca.), che ormai si erano sostituiti agli Ittiti come prima potenza anatolica.\nA Nord invece le incursioni devastanti dei Kaska e degli Azzi-Hayasa erano divenute occupazione: un'ampia porzione delle \"Terre Alte\", tra le quali anche la capitale \u1e2aattu\u0161a, era stata persa a vantaggio di questi popoli tribali.\nMa raccolte le forze nella citt\u00e0 di Samuha, Tudhaliya III affid\u00f2 al figlio \u0160uppiluliuma l'incarico della riconquista; che puntualmente avvenne. Con una serie di attacchi il futuro sovrano scacci\u00f2 i Kaska dai territori Ittiti, riconquisto' Hattusa e successivamente invase le terre degli Azzi-Hayasa, affrontando la battaglia decisiva a Kummaha dove sconfisse e sottomise le forze radunatesi attorno al leader Karanni.\nReso questo popolo vassallo ittita, \u0160uppiluliuma pose sul trono un altro leader tribale, Hukkana, a cui venne data in sposa una principessa ittita a suggello dell'alleanza.\nPurtroppo di questo sovrano straordinario le \"Gesta\" sono giunte fino a noi in modo molto frammentario; sappiamo comunque che in qualche momento tra la fine del regno del padre e l'inizio del proprio (probabilmente a cavallo dei due), \u0160uppiluliuma affront\u00f2 la questione Arzawa.\nSecondo il resoconto che da suo figlio Mur\u0161ili II, fu lo stesso \u0160uppiluliuma a chiedere al padre di poter guidare l'esercito nella guerra contro gli Arzawa: gli scontri nelle Terre Basse devono essere stati ripetuti e cruenti, ma alla fine l'esercito Ittita riusc\u00ec a riconquistare i territori perduti due decenni prima.\nD'altra parte abbiamo notizie, sempre in questo periodo, di un rifiuto da parte di un leader Arzawa chiamato Anzapahhaddu di restituire dei latitanti sfuggiti alla giustizia di \u0160uppiluliuma; come risposta gli Ittiti invieranno il generale Himuili per una spedizione punitiva, ma riporteranno un'umiliante sconfitta; a risolvere la questione sar\u00e0 ancora una volta \u0160uppiluliuma, che guidando le truppe in prima persona, sbaraglier\u00e0 l'esercito arzawa, riaffermando l'autorit\u00e0 Ittita nell'area.\nIl passo successivo di inviare il generale Hanutti a riconquistare la citt\u00e0 di Lalanda per farne la propria base operativa, sar\u00e0 il segnale della trasformazione in guerra di conquista di quella che inizialmente era una guerra di liberazione.\n\u0160uppiluliuma si spinger\u00e0 in territorio Arzawa (invadendo per prima la citt\u00e0 di Hapalla) per poi ridurre in vassallaggio l'intera area: lo scontro finale, pare di intuire da un frammento della \"Gesta\", avverr\u00e0 a Puranda dove il leader Arzawa Uhha-Ziti verr\u00e0 sconfitto e sottomesso dal sovrano Ittita.\nCon ogni probabilit\u00e0 si deve proprio a \u0160uppiluliuma I la suddivisione della nazione Arzawa in pi\u00f9 stati componenti (che ricalca un po' il Dna confederato dell'area, ove tale schema politico esisteva da secoli) verosimilmente attuata nei primi anni di regno (1345-1340 ca.), per esercitarvi un pi\u00f9 semplice controllo: cos\u00ec il territorio attorno alla capitale Apasa costituir\u00e0 il regno cosiddetto di Arzawa Minor, mentre il resto dell'area verr\u00e0 suddiviso nei regni di Mira, della Terra del fiume Seha ed appunto di Hapalla, oltre al gi\u00e0 esistente regno di Wilusa, associato al mondo Arzawa ma da esso sempre un po' defilato.\nSul trono di Hatti per regicidio.\nAlla morte del padre sale al trono il fratellastro Tudhaliya, erede designato, ma \u0160uppiluliuma, forte del prestigio di cui oramai gode e dell'appoggio della nobilt\u00e0 e dell'esercito, accetta la subalternit\u00e0 solo per pochi mesi; non \u00e8 chiaro il modo (scontro armato o congiura), ma \u00e8 certo che abbia rimosso dal trono il fratello in modo cruento e definitivo.\nInfatti l'ipotesi avanzata in passato da alcuni studiosi di una destituzione pacifica \u00e8 oggi sconfessata dalla traduzione di una preghiera del figlio Mur\u0161ili II che parla chiaramente di \"\"sangue di Tudhaliya il Giovane\",\" di \"\"omicidio\" e di \"responsabilit\u00e0 di mio padre\"\"\nAsceso al trono si prefisse il chiaro obiettivo di conquistare il regno Urrita del Mitanni, ricchissimo e principale rivale degli Ittiti nel Vicino Oriente; il pretesto per avviare le ostilit\u00e0 ed avvicinarsi al cuore del Mitanni lo forniscono due stati vassalli di questo regno, Armatana ed Issuwa, che negli anni precedenti hanno occupato e saccheggiato il territorio di Kizzuwadna vassallo storico ittita; \u0160uppiluliuma attraversa quindi l'Eufrate ben consapevole che un'invasione del paese di Issuwa porter\u00e0 probabilmente ad una guerra con il Mitanni, sperando forse che le lotte per il potere tra Tushratta ed Artatama che dilaniano questo stato gli possano spianare la strada.\nPreventivamente si \u00e8 assicurato la neutralit\u00e0 dei potenti babilonesi con un matrimonio assai mal digerito dalla sua famiglia: ha infatti ripudiato ed esiliato la Regina Regnante Henti (probabilmente ad Ahhiyawa), madre dei suoi cinque figli, per sposare la principessa babilonese Malnigal, figlia di Burnaburiash II, che diviene Regina con il nome ittita di Tawananna; inoltre ha mantenuto rapporti cordiali con il faraone Akhenaton, alleato storico di Mitanni, sperando che gli Egizi cos\u00ec non interferiscano.\nEntrambe le mosse hanno successo, ma, forse contro le attese del sovrano Ittita, lo scontro che avviene oltre l'Eufrate segna la vittoria di Tushratta sulle truppe Ittite: la vittoria \u00e8 di piccole proporzioni, ma viene enfatizzata dal sovrano mitanno.\nLe Guerre Siriane: il regno diviene impero.\nL'umiliazione patita non fa cambiare tuttavia i progetti di \u0160uppiluliuma: sposa la causa di Artatama e lo riconosce come re di Mitanni, e con questo pretesto, un paio di anni pi\u00f9 tardi, passa di nuovo l'Eufrate, invade Issuwa e poi punta a Sud in territorio mitanno, fino ad attaccare e conquistare la capitale Washukanni, senza che Tushratta riesca ad opporre una vera resistenza.\nPoi non si ferma: attraversa di nuovo l'Eufrate e attacca ad uno ad uno i ricchissimi principati siriani vassalli mitanni.\nAleppo, Niya, Arahtu, Nuhashshi, Ugarit, Amurru cadono uno dopo l'altro sotto il controllo Ittita; \u0160uppiluliuma ne deporta le famiglie regnanti ad Hattusa e le sostituisce con suoi vassalli; si ferma davanti a Kadesh, punto di contatto tra il suo impero e quello egizio. Resta escluso solo Carchemish, che resta in area di influenza di quel che resta del Mitanni.\nDopo pochi anni di regno, alla fine della prima guerra siriana, \u0160uppiluliuma ha trasformato un regno prossimo alla sparizione in un impero (1340-1335 ca.).\nIn capo ad alcuni anni il re Ittita, approfittando anche del periodo di crisi egiziano in seguito alla chiusura dell'esperienza amarniana di Akhenaton, lanci\u00f2 una seconda offensiva, con il chiaro intento di chiudere i conti una volta per tutte con il Mitanni e Tushratta: con una serie di attacchi che devono aver abbracciato un periodo di circa sei anni \u0160uppiluliuma conquist\u00f2 totalmente i territori del Mitanni, rendendolo vassallo e collocando Shattiwaza sul trono; riusc\u00ec finalmente a sottomettere inoltre il fiero principato di Carchemish, sottraendo anche Kadesh al controllo egizio, nonostante un timido tentativo del nuovo faraone Tutankhamon di riconquistare la citt\u00e0.\nAl termine della seconda guerra siriana (1328 ca.), l'impero Ittita era il pi\u00f9 esteso del mondo.\nLa famiglia del sovrano.\nSono stati rinvenuti sigilli che associano \u0160uppiluliuma a tre diverse regine: Daduhepa, moglie di suo padre, rimasta in carica alla morte del marito, Henti e Tawananna, identificata erroneamente per anni con il nome originario di Malnigal, principessa babilonese figlia del re Burnaburiash, della quale il nome originario non ci \u00e8 invece noto; sappiamo che Henti era gi\u00e0 sua moglie prima che \u0160uppiluliuma ascendesse al trono ed evidentemente alla morte di Daduhepa (1.340 ca.) divenne Regina Regnante.\nLa quantit\u00e0 di sigilli giunti sino a noi che associano il nome del re a quello di Tawananna rispetto al suo \u00e8 decisamente maggiore, e tuttavia in molti dei sigilli che riportano il suo nome Tawananna non \u00e8 indicata con l'appellativo di \"Grande Regina\", il che testimonia che \u0160uppiluliuma l'avesse sposata non come moglie principale ma quale sposa secondaria, mentre era Henti a ricoprire il ruolo di Regina Regnante.\nIn sostanza le due mogli coesistettero, episodio peraltro consueto per gli harem ittiti.\nUnica anomalia apparente, il fatto che una principessa figlia di un \"Gran Re\", quale il sovrano babilonese era, avesse potuto accettare inizialmente un ruolo subalterno; come per\u00f2 hanno fatto opportunamente notare Elena Devecchi e Stefano De Martino, era consuetudine per questo popolo dare le proprie principesse in sposa ai faraoni egizi quali consorti secondarie, e lo stesso pu\u00f2 ben essere accaduto per un re ittita.\nIl primo atto ufficiale che riporta tale condizione per Tawananna \u00e8 il terzo trattato di vassallaggio con Niqmaddu II, probabilmente attorno al 1330-1325, che coincide pertanto cronologicamente con l'uscita dalla scena politica di Henti.\nAlcuni studiosi ritengono possa essere morta, ma una tavoletta ritrovata negli archivi reali Ittiti getta una luce nuova sulla sua sorte.\nInfatti si parla di una non meglio precisata Regina che fu ripudiata, allontanata da corte ed esiliata nel paese Egeo di Ahhiyawa; la parte giunta sino a noi non ne rivela il nome e alcuni studiosi suggeriscono che potrebbe trattarsi di un testo riferito alla Regina successiva Danuhepa messa sotto processo da Muwatalli II per profanazione. La maggioranza tuttavia ritiene che invece il testo faccia riferimento proprio al destino di Henti, che ritengono allontanata da corte da \u0160uppiluliuma per permettergli, forse per ragioni diplomatiche, di elevare al ruolo di Regina Regnante la principessa babilonese, sposata forse in concomitanza del suo attacco al potente regno di Mitanni, per il quale il favore o almeno la neutralit\u00e0 babilonese gli erano necessari.\nIronia della sorte anche Tawananna sar\u00e0 successivamente processata e allontanata da corte da un sovrano ittita: Mur\u0161ili II, figlio di Henti, con l'accusa di aver ucciso sua moglie Gassulawiya con la magia nera.\nSe l'episodio citato negli archivi Ittiti si riferisce a Henti, questo deve essere avvenuto piuttosto tardi nel regno di \u0160uppiluliuma, dato il ragguardevole numero di sigilli ritrovati che associano il re a Tawananna senza l'appellativo di Regina, probabilmente attorno al 1330; comunque sia, considerando anche il periodo in cui suo marito regn\u00f2 con la madre, Henti deve essere rimasta in carica all'ufficio di Regina per un periodo relativamente breve, forse meno di un decennio.\nI figli di \u0160uppiluliuma e l'intero entourage familiare vedranno sempre di cattivo occhio la matrigna, considerata eccessivamente libertina e probabilmente ritenuta la causa dell'infelice sorte della madre, e la storia si concluder\u00e0 appunto con il suo allontanamento da corte da parte di Mursili.\nUna inattesa proposta matrimoniale.\nProprio nell'ultimo anno della seconda guerra siriana, \u0160uppiluliuma riceve una missiva dal contenuto incredibile: chi gli scrive \u00e8 una figura che gli annali ittiti chiamano \"Dahamunzu\", regina d'Egitto, la quale lo informa che \"\"mio marito\" (che i testi ittiti chiamano \"Nibhururiya\") \"\u00e8 morto improvvisamente e non ho figli, mentre, a quanto mi dicono, a te i figli non mancano. Se tu me ne inviassi uno, io lo far\u00f2 Faraone dell'Egitto... Che io non debba sposare un mio suddito!\"\"\n\u0160uppiluliuma non crede ai propri occhi: teme una trappola da parte del suo nemico pi\u00f9 pericoloso contro il quale, intuisce, presto dovr\u00e0 prendere le armi; eppure la proposta \u00e8 troppo allettante: si potrebbe realizzare un impero unico di dimensioni mai viste. Il sovrano cede, con cautela, ed invia il ciambellano reale Hattusa-Ziti a verificare sul posto; in capo a pochi mesi questi ritorna e conferma: \u00e8 tutto vero.\n\u0160uppiluliuma sceglie cos\u00ec il suo quarto figlio maschio, Zannanza, e lo spedisce con una scorta a Tebe (1326 ca); non arriver\u00e0 mai a destinazione: una volta in territorio egiziano verr\u00e0 ucciso in un'imboscata.\nGli storici identificano con largo consenso (anche se esiste una qualche minoranza contraria) nella \"Dahamunzu\" dei testi ittiti Ankhesenamon, la vedova del giovane faraone Tutankhamon; morto il marito senza eredi, infatti, ella fu costretta a sposare l'anziano visir Ay, che divenne cos\u00ec Faraone, sparendo poco dopo dal momento che non si hanno pi\u00f9 sue notizie successive. Inoltre la coincidenza di date \u00e8 quasi assoluta.\n\u0160uppiluliuma \u00e8 furibondo: chiede spiegazioni al nuovo faraone (sospettato principale dell'assassinio) il quale si professa innocente; il re ittita non gli crede e scatena un'offensiva devastante nei protettorati egizi in Siria, con un esercito al comando del figlio e \"tuhkanti\" Arnuwanda II che invade i territori egizi con il probabile intento di scatenare una guerra totale.\nMigliaia di prigionieri vengono deportati ad \u1e2aattu\u0161a, ed ironia della sorte, proprio questi prigionieri portaranno nel cuore del regno Ittita una terribile epidemia di peste, che si protrarr\u00e0 per un ventennio.\nTra le vittime cadranno proprio \u0160uppiluliuma, che sappiamo dalle fonti morire circa sei anni dopo la conquista di Carchemish (quindi 1322 ca.), e anche suo figlio Arnuwanda II che asceso al trono dopo suo padre regner\u00e0 per soli 18 mesi.\nDue dei figli di \u0160uppiluliuma (avuti da Henti) saranno sovrani degli Ittiti: appunto il maggiore, Arnuwanda II, ed il minore che ascender\u00e0 al trono come Mur\u0161ili II alla morte del fratello e risulter\u00e0 come suo padre uno dei pi\u00f9 grandi re di questo popolo.\nLe fonti principali riguardanti questo sovrano sono il suo trattato con Shattiwaza (versione akkadica: KBo 1.3; KUB 3.17 - versione ittita HT 21 + KUB 8.80 + 219/w + KUB 23.50) e i testi delle \"gesta\" ovvero le cosiddette \"res gestae\", redatti per\u00f2 dal figlio Mur\u0161ili II (i rimandi sono numerosissimi, si riportano i principali: KBo 5.6; KBo 14.9; KUB 31.7; KBo 14.10; KBo 14.11; KBo 14.12; KUB 34.25)."}
{"id": "117292", "revid": "767487", "url": "https://it.wikipedia.org/wiki?curid=117292", "title": "Caccia al ladro", "text": "Caccia al ladro (\"To Catch a Thief\") \u00e8 un film del 1955 diretto da Alfred Hitchcock.\nTrama.\nJohn Robie, ladro di gioielli noto come \"il Gatto\", si \u00e8 ritirato dalla \"professione\" da molto tempo, dopo essere stato scarcerato per aver partecipato alla Resistenza in Francia. Ora conduce una vita tranquilla in una splendida residenza sulle colline della Costa Azzurra, occupandosi dei vigneti della sua tenuta.\nL'improvvisa ripresa sulla Riviera di una serie di furti di gioielli, compiuti con il caratteristico modus operandi appartenuto al \"Gatto\", porta la polizia a sospettare immediatamente di Robie, e cos\u00ec pure i suoi ex compagni nella Resistenza, ora dipendenti di un ristorante gestito a Montecarlo dal suo vecchio amico Bertani, si mostrano ostili nei confronti dell'ex complice.\nRobie decide cos\u00ec di collaborare con Hughson, appena giunto in Costa Azzurra per indagare sui furti su incarico delle assicurazioni Lloyd's di Londra. Robie intende provare la propria estraneit\u00e0 ai fatti e cercare di cogliere l'impostore sul fatto. A questo scopo si procura una lista dei proprietari di gioielli pi\u00f9 facoltosi presenti al momento sulla Riviera, ad iniziare dall'americana Jessie Stevens, vedova di un petroliere, accompagnata dall'affascinante e sofisticata figlia Frances.\nRobie, fingendosi un ricco uomo d'affari statunitense, fa conoscenza con le due donne e suscita l'immediata simpatia di Jessie Stevens, mentre viene visto con sospetto dalla figlia Frances che, al contrario, ha intuito la sua vera identit\u00e0 ma nello stesso tempo \u00e8 attratta da lui.\nQuando i gioielli della signora Stevens vengono rubati, John si nasconde e pianifica la cattura del \"Gatto\", la cui identit\u00e0 ritiene di avere scoperto. Si apposta nella villa dove presumibilmente si svolger\u00e0 un secondo furto (prevedendo che il ladro continui a seguire il suo stile). Nella circostanza Foussard, un ex compagno di banda di John, viene ucciso, e la polizia ufficialmente considera chiuso il caso, ritenendo che lo stesso Foussard fosse il ladro, nonostante avesse un arto artificiale e fosse quindi impossibilitato ad arrampicarsi sui tetti.\nFrances si scusa per avere sospettato di Robie, e decide di aiutarlo a catturare il vero ladro durante una festa in maschera.\nNello stesso tempo la polizia ha in programma di catturare Robie alla stessa festa, cos\u00ec Robie e Hughson, irriconoscibili sotto i propri costumi, si scambiano i ruoli. Hughson fa da cavaliere a Frances per tutta la serata, mentre Robie rimane appostato sui tetti, in attesa di cogliere sul fatto il ladro e consegnarlo alla polizia. Al termine della festa Robie riesce a catturare il \"Gatto\" dopo un lungo inseguimento sul tetto e a smascherare il vero mandante dei furti.\nAlla fine Robie torna alle sue vigne, accompagnato dall'amore di Frances e da quello della madre di lei per la sua villa.\nProduzione.\nSoggetto.\nAll'inizio del 1954 i dirigenti della Paramount suggerirono a Hitchcock di fare un film dal romanzo di David Dodge, \"Caccia al ladro\", i cui diritti erano stati acquistati dallo studio anni prima subito dopo la pubblicazione (1952).\nSceneggiatura.\nHitchcock affid\u00f2 la sceneggiatura al fidato collaboratore John Michael Hayes con cui lavor\u00f2 con soddisfazione e successo in ben quattro film. La sceneggiatura era pronta verso la fine di aprile del 1954. I dialoghi risultarono brillanti, pieni di giochi di parole, e audaci per i numerosi doppi sensi.\nRiprese.\nPer sfruttare meglio i tempi, Hitchcock, nel mese di maggio 1954, mand\u00f2 una troupe guidata da Herbert Coleman nel sud della Francia col compito di fare le riprese in esterno che potevano essere filmate senza la presenza degli attori. Nel mese di giugno tutti si trasferirono in Costa Azzurra e si effettuarono le riprese con gli attori. Alla fine di agosto il film era terminato.\nNel film comunque c'\u00e8 un grande uso di \"mascherini\" e \"trasparenti\" e solo un quarto d'ora \u00e8 rappresentato da riprese in esterni.\nCast.\nGrace Kelly: Nel ruolo della bella americana Frances Stevens, fu ingaggiata Grace Kelly, in una fase della sua carriera di grande splendore, perfetta per la parte di donna seducente e imprevedibile, nascosta dall'apparenza di bionda, fredda e distaccata, vero \u201cghiaccio bollente\u201d, come l'aveva definita lo stesso Hitchcock. In questo film \u00e8 alla sua terza e ultima collaborazione con il regista.\nCary Grant: Ad interpretare la parte di John Robie fu chiamato Cary Grant che, malgrado avesse allora gi\u00e0 50 anni, il doppio di Grace Kelly, grazie alla sua eleganza, affabilit\u00e0, ironia, era accettabile e credibile come partner.\nBrigitte Auber interpreta il ruolo di Danielle Foussard, il vero ladro. Il regista racconta che l'aveva scelta perch\u00e9 doveva avere un fisico piuttosto robusto per scalare i muri delle ville ma non sapeva che l'attrice tra un film e l'altro faceva veramente l'acrobata.\nJessie Royce Landis riveste i panni della madre di Frances; successivamente, interpreter\u00e0 il ruolo della madre di Roger Thornhill in \"Intrigo internazionale\".\nRiconoscimenti.\nNel 2002 \u00e8 stato inserito dall'American Film Institute al 46\u00ba posto nella lista dei 100 migliori film sentimentali di tutti i tempi.\nAccoglienza.\nIl film ebbe un grande successo e una grande resa commerciale: 4 milioni e mezzo di dollari nel solo Nord America. Ottenne un Oscar per la fotografia di Robert Burks.\nIl tono.\nHitchcock ritorna all'umorismo dei suoi film inglesi.\n\u00abLa satira \u00e8 sempre caustica ma, raggiunto lo scopo, ricade nel sorriso, non nella smorfia.\u00bb\nCuriosit\u00e0.\nIn una scena Alfred Hitchcock veste i panni di un passeggero seduto su un autobus vicino a Cary Grant.\nContrariamente a quanto molti pensano, nella scena d'inseguimento in auto, Grace Kelly guidando non percorre la stessa curva in cui 27 anni dopo perder\u00e0 la vita, bens\u00ec una strada distante pochi chilometri.\nProprio durante le riprese di questo film a Monaco, l'attrice conobbe il principe Ranieri III, suo futuro sposo."}
{"id": "117293", "revid": "74801", "url": "https://it.wikipedia.org/wiki?curid=117293", "title": "Paul Murry", "text": " \u00c8 stato per oltre quarant'anni uno dei principali e seminali autori di fumetti di Topolino, realizzati con un proprio stile e caratterizzazione riprese dagli autori venuti dopo di lui.\nBiografia.\nNato nel Missouri, fino al 1938 Paul Murry lavor\u00f2 prima come agricoltore poi come illustratore pubblicitario presso una tipografia.\nIl 5 giugno del 1938 viene assunto da Walt Disney come animatore. In seguito si occupa del reparto fumetti disegnando le tavole domenicali di Panchito, Jos\u00e9 Carioca e di Fratel Coniglietto, oltre ad alcune strisce giornaliere di Topolino in sostituzione di Floyd Gottfredson. Nel 1946 lascia gli studi Disney per realizzare storie a fumetti per la Western Publishing, casa editrice che deteneva i diritti per la realizzazione dei fumetti disneyani.\nNei primi anni disegna soprattutto le storie di Fratel Coniglietto e della banda di animali protagonisti del film \"I racconti dello zio Tom\", le avventure di Lupetto, il figlio buono di Ezechiele Lupo, ed alcune brevi storie con Paperino protagonista; successivamente inizia a realizzare le storie con Topolino e Pippo protagonisti, diventandone per anni uno dei principali interpreti. Nel 1951 dopo aver disegnato la storia di Topolino \"Topolino e il rubino di Omar\" (prima pubblicazione italiana sul n.31 del \"Topolino\" libretto del 10 agosto dello stesso anno) lascia la Western per disegnare le strisce sindacate Buck O' Rue con Dick Muemer.\nDopo il fallimento di Buck O' Rue Murry ritorna a disegnare i comics Disney per la Western nel 1953. Gli affidano il \"Mickey Mouse serial\" (cio\u00e8 una storia a puntate su Topolino pubblicata sull'albo Walt Disney Comics and Stories). Prima di lui il \"Mickey Mouse serial\" non era stato affidato a disegnatori di spicco a parte Bill Wright che aveva riadattato le storie di Floyd Gottfredson.\nOltre a realizzare nuove lunghe avventure, fino ad allora appannaggio delle strisce di Gottfredson, ridisegna anche alcune sue storie come \"Topolino e la barriera invisibile\", modernizzando il \"look\" dei personaggi. Nel 1964, nella storia \"Topolino contro Macchia Nera e Mister X\" (\"Topolino\" n.487 del 28 marzo 1965) \u00e8 uno dei primi autori statunitensi a riprendere il personaggio di Macchia Nera, gi\u00e0 utilizzato dalla scuola italiana in \"Topolino e il doppio segreto di Macchia Nera\", di Guido Martina e Romano Scarpa, mentre nel 1965 crea, su testi di Del Connell, il personaggio di Super Pippo (storia d'esordio: \"L'Ultra Pippo contro Macchia Nera\", su \"Topolino\" n. 515 del 10 ottobre). Nel 1967, insieme allo sceneggiatore Cecil Beard, crea il personaggio di Vespa Vermiglia.\nCon la fine dei Mickey Mouse serials nel 1973 disegna brevi storie su Topolino, per poi andare in pensione nel 1982.\nMuore a 78 anni in California."}
{"id": "117298", "revid": "767487", "url": "https://it.wikipedia.org/wiki?curid=117298", "title": "Pane e tulipani", "text": "Pane e tulipani \u00e8 un film del 2000 diretto da Silvio Soldini, vincitore di numerosi riconoscimenti: nove David di Donatello, cinque Nastri d'argento, dieci Ciak d'oro e tre Premi Flaiano, oltre a tre candidature agli European Film Awards del 2000. \u00c8 stato presentato nella Quinzaine des R\u00e9alisateurs del 53\u00ba Festival di Cannes.\nTrama.\nRosalba \u00e8 una casalinga pescarese di origini napoletane, madre di due adolescenti e moglie di Mimmo, titolare d'una ditta d'idraulica e sanitari, piuttosto rozzo oltre che infedele. Assieme alla famiglia e agli amici, partecipa a una squallida gita a Paestum, organizzata da una ditta di venditori di pentole ed elettrodomestici. Durante una sosta del pullman, prima di proseguire la gita a Roma, Rosalba si attarda in un autogrill e viene dimenticata sul posto. Decide di tornare a casa con un passaggio in auto, ma il viaggio le d\u00e0 l'occasione per una fuga improvvisata verso Venezia.\nNella citt\u00e0 lagunare la donna, rimasta presto senza denaro, \u00e8 ospitata da Fernando, un attempato cameriere islandese d'un piccolo ristorante, che parla un italiano forbito e letterario. Rosalba stringe una tenera amicizia con la massaggiatrice olistica Grazia, vicina di casa di Fernando e trova lavoro presso un piccolo negozio di fiori gestito da Fermo, un anziano e bisbetico anarchico che viene conquistato dai modi garbati della donna.\nMimmo non tollera la lunga assenza di Rosalba, soprattutto perch\u00e9 oberato dai lavori domestici e assume cos\u00ec un investigatore. Per risparmiare per\u00f2, non si rivolge a un professionista bens\u00ec a Costantino, un giovane volenteroso, appassionato di romanzi gialli, che s'era presentato presso la sua ditta in cerca d'impiego come idraulico. Costantino, suo malgrado, \u00e8 costretto a partire per Venezia, dove tenta di mettersi sulle tracce di Rosalba fingendosi investigatore. Nel frattempo, Rosalba \u00e8 attratta sempre pi\u00f9 dalla personalit\u00e0 delicata, romantica e misteriosa del discreto cameriere e tra i due s'instaura un rapporto fatto di piccoli gesti quotidiani e di tenere attenzioni.\nLontano da casa, la vita di Rosalba ritrova una dimensione nuova e la donna riscopre interessi, spazi, rapporti che sembrava avere dimenticato. Durante le sue ricerche, Costantino conosce Grazia, di cui s'innamora istantaneamente, ampiamente corrisposto. Trova quindi anche Rosalba ma, per amore di Grazia, anzich\u00e9 condurla a casa, telefona a Mimmo comunicandogli di non aver pi\u00f9 intenzione di cercare sua moglie. Alla fine per\u00f2, Rosalba viene raggiunta dall'amante di Mimmo, amica di famiglia, che la induce a tornare a casa facendole credere che il figlio ha problemi di droga. Anche lei infatti non \u00e8 pi\u00f9 l'amante che divide i momenti belli con suo marito, ma \u00e8 stanca di occupare spazi e ruoli lasciati vacanti da Rosalba.\nRosalba torna a Pescara e ritrova un mondo per nulla cambiato, nel quale ognuno \u00e8 desideroso solo di riprendere la squallida \"routine\" interrotta dalla sua assenza. Scopre anche di esser stata ingannata: il figlio non si droga, fa semplicemente uso di cannabis e non \u00e8 affatto in pericolo. Fernando, rimasto solo a Venezia, chiede in prestito a Fermo il furgone e, con l'aiuto di Costantino e Grazia, intraprende il viaggio per Pescara, dove trova finalmente il coraggio di dichiarare il proprio amore a Rosalba. La donna torna cos\u00ec definitivamente a Venezia, accompagnata questa volta dal figlio minore, l'unico col quale condivide affinit\u00e0 e sentimenti e che l'assenza materna aveva lasciato in uno stato di silenziosa sofferenza.\nIl film.\n\"Pane e tulipani\" \u00e8 il quarto lungometraggio del regista Silvio Soldini e probabilmente il suo film pi\u00f9 celebre, considerato il notevole successo internazionale di pubblico e di critica e i numerosi premi ottenuti: in particolare il film ha ottenuto tutti i principali riconoscimenti alla edizione 2000 del David di Donatello, vincendo per il miglior film, la miglior regia, la migliore sceneggiatura e per le quattro categorie di recitazione (attori e attrici protagonisti e no).\nIl titolo del film deriva dal fatto che ogni mattina Fernando lascia a Rosalba la colazione (tra cui emerge in primo piano un'abbondante fetta di pane) e lei ogni sera gli porta un mazzo di fiori dal negozio, e gli ultimi che porta prima di tornare a Pescara sono proprio tulipani. I tulipani del titolo fanno riferimento a una frase detta da Fermo, in cui spiega che tutti pensano che questi fiori provengano dall'Olanda, mentre sono persiani. Da qui il paragone con la protagonista, che appare a tutti in un modo, mentre la sua vera essenza \u00e8 totalmente opposta e viene riscoperta solo dalle persone che veramente si interessano a lei.\nNel soggetto originale era prevista anche una scena di passione tra Rosalba e Fernando, mai girata perch\u00e9 avrebbe \"stonato\" con la frase conclusiva del film : \u00abNon vorrei sembrarle precipitosa, ma... se ci dessimo del tu?\u00bb.\nCuriosit\u00e0.\nQuando scopre la vera identit\u00e0 di Costantino, Grazia scoppia in lacrime sussurrando \u00abHo sempre avuto sfiga: la prima volta che uno mi ha baciata, \u00e8 stato in un cimitero!\": si tratta di un chiaro omaggio a Shirley MacLaine, che in una scena molto simile ne \"L'appartamento\" (film per il quale nel 1961 fu candidata all'Oscar come miglior attrice protagonista) pronuncia la stessa battuta.\nPer questo film Bruno Ganz si doppi\u00f2 da solo."}
{"id": "117299", "revid": "466539", "url": "https://it.wikipedia.org/wiki?curid=117299", "title": "Alan Menken", "text": "Con 19 nomination e 8 vittorie, Menken \u00e8 al quinto posto nella classifica delle persone che hanno vinto pi\u00f9 Oscar di tutti i tempi, dopo Walt Disney (26 vittorie), Cedric Gibbons (11 vittorie), Alfred Newman (9 vittorie) ed Edith Head (8 vittorie, 35 nomination). Nel 2020, con la vittoria del Daytime Emmy Award per la canzone \"Waiting in the Wings\", Alan Menken \u00e8 diventata la sedicesima persona a conseguire il titolo \"EGOT\", ossia la vittoria di almeno uno di ognuno dei quattro premi statunitensi pi\u00f9 prestigiosi (l'Emmy per la TV, il Grammy per la musica, l'Oscar per il cinema e il Tony per il teatro).\nBiografia.\nAssieme al paroliere Howard Ashman (1950-1991) ha scritto la commedia musicale di successo \"La piccola bottega degli orrori\" (1982), da cui nel 1986 \u00e8 stato tratto anche un film che si aggiudic\u00f2 la nomination all'Oscar alla migliore canzone. Ha composto le musiche di numerosi film prodotti dalla Walt Disney collaborando come autore di canzoni assieme a famosi parolieri come, Ashman, Tim Rice e Stephen Schwartz: \"La sirenetta\" (1989), \"La bella e la bestia\" (1991), \"Gli strilloni\" (1991), \"Aladdin\" (1992), \"Pocahontas\" (1995), \"Il gobbo di Notre Dame\" (1996), \"Hercules\" (1997), \"Mucche alla riscossa\" (2004) e Rapunzel (2010). Ha vinto otto premi Oscar nelle categorie migliore canzone e migliore colonna sonora per \"La sirenetta\", \"La bella e la bestia\", \"Aladdin\" e \"Pocahontas\".\nNel 1997 ha composto un oratorio assieme a Tim Rice sulla vita di Re Davide, dal titolo \"King David\", eseguito per l'inaugurazione del teatro New Amsterdam di propriet\u00e0 della Disney. Oltre all'adattamento teatrale de \"La bella e la bestia\" nel 1994 per Broadway e de \"Il gobbo di Notre Dame\" nel 1999 per la Germania ha composto altri musical tra cui \"Weird Romance\" (1992) e \"A Christmas Carol\" (1994), basato sul celebre racconto di Charles Dickens. I suoi ultimi progetti sono gli adattamenti di \"Aladdin\" (2003), \"Sister Act\" (2006), \"Come d'incanto\" (2007) e \"The Little Mermaid\" (2008), con aggiunta di nuove canzoni. Ha scritto le musiche per il film Disney \"Rapunzel - L'intreccio della torre\" uscito il 26 novembre 2010. Il 25 gennaio 2011 la canzone centrale del film \"I see the light\" si \u00e8 aggiudicata la nomination all'Oscar alla migliore canzone.\nAlan Menken era stato poi ingaggiato per la composizione delle musiche per un altro film Disney, \"La regina della neve\". Successivamente il titolo del film \u00e8 divenuto \"Frozen - Il regno di ghiaccio\" e la colonna sonora \u00e8 stata affidata a Christophe Beck, Robert Lopez e Kristen Anderson-Lopez. L'11 novembre 2010, gli \u00e8 stata assegnata la stella sulla famosa Hollywood Walk of Fame durante una cerimonia all'El Capitan Theatre su Hollywood Boulevard. Tra i presenti, anche l'attrice Mandy Moore, una delle voci di \"Rapunzel - L'intreccio della torre\". Nel 2012 \u00e8 il compositore nelle musiche del film \"Biancaneve\" diretto da Tarsem Singh. Nel 2014 compone le musiche per lo show della ABC, \"Galavant\". Nel 2016 lavora alla colonna sonora del cartone animato \"Sausage Party - Vita segreta di una salsiccia\" dei registi Greg Tiernan e Conrad Vernon. Nel 2017 cura la colonna sonora e le canzoni dalla trasposizione cinematografica del Classico Disney \"La bella e la bestia\" di Bill Condon e viene confermato come compositore per il sequel di \"Come d'incanto\" dal titolo \"Disincanto\", diretto dal regista Adam Shankman.\nPremi.\nAlan Menken \u00e8 la persona con il maggior numero di vittorie agli Oscar, e uno dei soli otto ad aver vinto per due anni consecutivi nella categoria Miglior Colonna Sonora (rispettivamente con \"La Bella e la Bestia\", 1991, e con \"Aladdin\", 1992); inoltre, ad ogni vittoria dell'Oscar alla miglior colonna sonora, si \u00e8 aggiudicato anche quello per la miglior canzone. Menken ha vinto undici Grammy, compreso il Song of the Year del 1994 con \"A Whole New World\"."}
{"id": "117301", "revid": "474175", "url": "https://it.wikipedia.org/wiki?curid=117301", "title": "Rosario (Argentina)", "text": "Rosario, capoluogo dell'omonimo dipartimento, \u00e8 la citt\u00e0 pi\u00f9 grande e popolosa della provincia argentina di Santa Fe. \u00c8 situata a circa 300\u00a0km a nord della capitale Buenos Aires e il suo porto sul margine occidentale del fiume Paran\u00e1 \u00e8 fra i pi\u00f9 importanti del paese. L'area metropolitana di Rosario (denominata Grande Rosario) \u00e8 al terzo posto per numero di abitanti in Argentina, dopo quelle di Buenos Aires (Grande Buenos Aires) e di C\u00f3rdoba.\nCitt\u00e0 cosmopolita, \u00e8 il centro di una regione di grande importanza economica, trovandosi all'interno di un'area strategica nel contesto delle relazioni commerciali del Mercosur. \u00c8 la principale metropoli di una delle zone agrarie pi\u00f9 produttive dell'Argentina, essendo centro commerciale, di servizi e di industrie diversificate. Centro di istruzione, di cultura e di sport, vanta inoltre importanti musei e biblioteche, e le sue infrastrutture turistiche includono bellezze architettoniche, gradevoli belvedere, viali e parchi.\nLa citt\u00e0 di Rosario \u00e8 conosciuta come la \"Cuna de la Bandera\" (Culla della Bandiera).\nGeografia fisica.\nRosario \u00e8 situata nell'area sud est della provincia di Santa Fe, nel cuore della \"Pampa H\u00fameda\" (Pampa Umida), sulla sponda destra del fiume Paran\u00e1. \u00c8 situata a a sud-est dalla citt\u00e0 di Santa Fe, capitale provinciale, e a da Buenos Aires. Il territorio cittadino copre una superficie di 178,69\u00a0km\u00b2, dei quali 117\u00a0km\u00b2 sono urbanizzati. Il limite orientale della citt\u00e0 \u00e8 segnato dalla sponda del fiume Paran\u00e1; a nord confina con il territorio municipale della citt\u00e0 di Granadero Baigorria, e a sud con il canale Saladillo. Quest'ultimo attraversa l'area in direzione ovest-est.\nStoria.\nL'area dove sorge l'odierna citt\u00e0 di Rosario era conosciuta nel XVII secolo come \"Pago de los Arroyos\". Nei primi tre decenni del XVIII secolo furono costruite alcune abitazioni, un mulino ed una cappella dedicata alla Madonna del Rosario.\nIl 27 febbraio 1812 Manuel Belgrano, che qui comandava le batterie d'artiglieria \"Independencia\" e \"Libertad\", innalz\u00f2 per la prima volta la bandiera dell'Argentina. Per quest'evento storico la citt\u00e0 \u00e8 conosciuta come la \"Cuna de la Bandera\" (la Culla della Bandiera). Rosario ottenne il titolo di \"villa\" nel 1823 mentre il 5 agosto 1852, per volont\u00e0 del generale Justo Jos\u00e9 de Urquiza, fu proclamata citt\u00e0. Con l'apertura dello scalo portuale sul Rio Paran\u00e1 nel 1859 la storia della citt\u00e0 cambi\u00f2 drasticamente. La felice posizione sul fiume, che favoriva l'attracco di navi di grande tonnellaggio, e la costruzione di un'estesa rete ferroviaria che da Rosario si diramava verso le limitrofe regioni agricole la fecero diventare in breve tempo il principale porto interno del paese. A rendere grande l'economia rosarina furono principalmente le esportazioni di grano, lino e in misura minore di legname, pelli e zucchero. Per poter competere con il frenetico traffico commerciale l'area portuale fu attrezzata con banchine, silos, magazzini, rami ferroviari ed una darsena. L'impetuosa crescita della citt\u00e0 attir\u00f2 cos\u00ec non solo investitori che v'impiantarono fabbriche e attivit\u00e0 industriali, ma soprattutto ondate di immigrati provenienti principalmente da Italia, Spagna ed Irlanda. Nel 1887, il 40% dei suoi 50.000 abitanti era nato all'estero. Nel 1900 la popolazione era gi\u00e0 salita a 112.461 unit\u00e0, mentre nel 1914 addirittura a 250.000. \nIl 14 giugno 1928 vi nacque il rivoluzionario Ernesto \"Che\" Guevara.\nIl 20 giugno 1957 fu inaugurato il maestoso Monumento nazionale alla Bandiera.\nNel maggio e nel settembre 1969 Rosario fu teatro di una serie di scioperi e manifestazioni, passati alla storia \"Rosariazo\", contro la dittatura militare del generale Juan Carlos Ongan\u00eda. Con l'esplosione dell'iperinflazione nel 1989 e le successive privatizzazioni del patrimonio industriale promosse dal governo di Carlos Menem l'economia di Rosario declin\u00f2 vertiginosamente. Nel 1995 il tasso di disoccupazione raggiunse la vetta con il 21.1%. Nel corso delle proteste, durante la crisi economica del 2001, la citt\u00e0 fu teatro di violenze e saccheggi. La repressione operata dalla polizia caus\u00f2 otto morti.\nDopo il tracollo del 2001 l'economia della citt\u00e0 ha dato forti segnali di ripresa, grazie anche agli investimenti pubblici nelle infrastrutture locali. Nel 2011 fu eletta sindaco di Rosario M\u00f3nica Fein, prima donna del Partito Socialista argentino a ricoprire tale carica.\nSociet\u00e0.\nNel 1876 la popolazione di Rosario contava 203.509 abitanti che raddoppiarono agli inizi del Novecento grazie a una forte immigrazione proveniente dall'Europa, soprattutto da Spagna e Italia. Nel 1926 i residenti erano 407.000, e quasi la met\u00e0 erano nati all'estero. Dal censimento del 2001 risulta che il 17% della popolazione della citt\u00e0 ha meno di 15 anni, e il 22% pi\u00f9 di 60.\nGeografia antropica.\nLa citt\u00e0 di Rosario \u00e8 situata sulla sponda destra del fiume Paran\u00e1. Il punto di origine della citt\u00e0 \u00e8 rappresentato dalla \"Plaza 25 de Mayo\", intorno alla quale sorgono alcuni fra gli edifici storici pi\u00f9 importanti: la sede del Comune (el \"Palacio de los Leones\", la Bas\u00edlica Catedral de Nuestra Se\u00f1ora del Rosario (sede dell'Arcivescovato di Rosario), il \"Palacio de Correos\" (Poste centrali), il \"Museo de Arte Decorativo\" e la \"Bola de Nieve\". Il tracciato delle vie urbane segue il classico schema delle citt\u00e0 di origine coloniale: rettifili che si intesecano perpendicolarmente formando quadrilateri (detti \"cuadras\"). Solo la zona intorno al porto ha un andamento pi\u00f9 irregolare nel tracciato delle strade, dovuto alle particolari caratteristiche del terreno.\nLa struttura urbana \u00e8 organizzata su due grandi arterie: il \"Bulevar\" Nicasio Oro\u00f1o, in direzione nord-sud, e il viale (\"Avenida\") Carlos Pellegrini, in direzione est-ovest. Entrambe delimitano, insieme al fiume, il centro della citt\u00e0. Il carattere delle due grandi arterie \u00e8 distinto: mentre Oro\u00f1o conserva uno spirito elegante e signorile con i suoi antichi edifici e ville private, Pellegrini \u00e8 invece un viale ad intenso traffico, con ristoranti e gelaterie, un'arteria a carattere principalmente commerciale. All'incrocio di queste grandi arterie stradali, ha inizio l'immenso Parque de la Independencia, che copre circa 64 ettari di terreno, il vero polmone verde della citt\u00e0. Nel parco sono situati il Museo Municipale di Belle Arti \"Juan B. Castagnino\", gli impianti sportivi delle squadre Newell's Old Boys, Provincial e Gimnasia y Esgrima di Rosario, l'ippodromo, l'antica sede della Sociedad Rural, ed infine numerose statue monumentali; fra queste, quella dedicata a Giuseppe Garibaldi opera dello scultore italiano Alessandro Biggi, il monumento equestre a Manuel Belgrano, eroe nazionale argentino, e infine quelle dedicate a Ludwig van Beethoven e Jos\u00e8 Hernandez ad opera dello scultore di origine italiana Erminio Blotta.\nNel denominato \"Microcentro\" (l'equivalente argentino della \"Downtown\" statunitense), la principale arteria \u00e8 rappresentata dalla via C\u00f3rdoba, che \u00e8 area pedonale permanente per circa sette isolati o \"Cuadras\", ossia 700 metri circa, tra le piazze \"25 de Mayo\" e \"Pringles\". Il tratto della calle C\u00f3rdoba che da Plaza Pringles raggiunge il bulevar Oro\u00f1o, \u00e8 anche conosciuto come \"Paseo del Siglo\", poich\u00e9 qui erano concentrate la residenze delle pi\u00f9 ricche e importanti famiglie di Rosario agli inizi del XX secolo. Su calle Cordoba si apre inoltre la plaza San Martin, intorno alla quale sorgono gli edifici che ospitarono il Palazzo di Giustizia - oggi facolt\u00e0 di Giurisprudenza - e la ex \"Jefatura\" di Polizia (Comando di Polizia) - oggi sedi di musei, della delegazione del governo provinciale e della \"Plaza Civica\" -.\nLa calle C\u00f3rdoba, a partire dal Bulevar Avellaneda, prende il nome di Evita Per\u00f3n fino al limite municipale, dove si allaccia con la RN 9 (statale numero 9) che collega la citt\u00e0 a C\u00f3rdoba. Questo era anche l'antico cammino che si percorreva per giungere a C\u00f3rdoba e alla regione dell'Alto Per\u00f9 (attuale Bolivia). Da ci\u00f2 \u00e8 derivato il nome di \"Cordoba\" attribuito alla via.\nDalla Plaza 25 de Mayo, fino alle sponde del fiume, sorge tra la Cattedrale e la sede municipale il \"Pasaje Juramento\", un piccolo raccordo pavimentato che collega la piazza al pi\u00f9 importante \"Monumento Storico Nazionale alla Bandiera\" (il monumento pi\u00f9 rappresentativo della citt\u00e0), terminato quest'ultimo nel 1957 per commemorare il luogo dove, nel 1812, si iss\u00f2 per la prima volta la bandiera argentina.\nSi trovano inoltre nel centro della citt\u00e0 la via pedonale San Martin, la Plaza Montenegro (ex Plaza Pinasco) e la Plaza Sarmiento (ex Santa Rosa). Altre arterie importanti dal punto di vista commerciale sono: Corrientes, San Luis, Santa Fe, dove si trovano la gran parte delle fliliali di banche.\nAttraverso gli anni, Rosario si \u00e8 estesa in maniera omnidirezionale. In direzione sud, oltre la calle Pellegrini vi sono i bulevares 27 de Febrero, Segu\u00ec e le avenidas Uriburu, Arijon y Battle e Ordo\u00f1ez. I principali quartieri meridionali sono: La Tablada, Parque Casado, Tiro Suizo, Las Heras, Las Delicias e Las Flores. I principali quartieri occidentali sono: Echesortu, Belgrano, Triangulo, Moderno, Godoy e Fisherton (zona aeroportuale). In direzione nord-ovest si succedono i quartieri Pichincha, Ludue\u00f1a, Arroyito (qui sorge lo stadio del club di calcio Rosario Central), Empalme Graneros, Alberdi, La Florida e Rucci. Le arterie principali del quadrante nord-ovest sono la avenida Alberdi e la sua continuazione, il bulevar Rondeau.\nLa costa.\nUn aspetto urbano importante di Rosario \u00e8 la sua costa, di fronte al fiume Paran\u00e1. La citt\u00e0 recuper\u00f2 il suo lungofiume negli anni Novanta, grazie alla riorganizzazione degli spazi portuali e ferroviari che lo occupavano. A partire dal centro, e poi immediatamente a nord del porto, si succedono lungo la costa il \"Parque Nacional a la Bandera\", il \"Parque de Espa\u00f1a\", il \"Parque de las Colectividades\" ed infine il \"Parque Sunchales\".\nIl pi\u00f9 importante \u00e8 il Parque Espa\u00f1a, la cui prima pietra fu posta nel 1985 alla presenza dei reali di Spagna, paese quest'ultimo che si incaric\u00f2 di costruire l'opera in onore alla comunit\u00e0 di spagnoli (soprattutto discendenti dei primi immigrati iberici) residenti nella citt\u00e0 argentina. Il complesso fu inaugurato nel 1992 alla presenza della Infanta Crisitina di Borbone, nell'ambito dei festeggiamenti per i 500 anni dalla scoperta dell'America. Nel 2004 \u00e8 stato una delle sedi del III Congresso Internazionale della lingua spagnola (tenutosi a Rosario dal 17 novembre al 24 novembre dello stesso anno).\nCultura.\nNella citt\u00e0 si \u00e8 sviluppata una intensa attivit\u00e0 culturale in tutte le discipline artistiche i cui valori, si affermano a livello nazionale e internazionale. Rosario ha dato alla storia culturale Argentina grandi donne e uomini. Nella musica, la pittura, il pensiero filosofico e politico, la poesia e la narrativa, nel campo della medicina e della legge ha avuto il suo peso.\nUniversit\u00e0.\nLa citt\u00e0 ospita l'Universit\u00e0 Nazionale di Rosario, fondata nel 1968 e costituita da dodici facolt\u00e0.\nMedia.\nRadio.\nLe principali emittenti di Rosario e hinterland sono:\nTelevisione.\nI principali emittenti dell'area rosarina:\nTeatro.\nRosario ospita i seguenti teatri:\nInfrastrutture e trasporti.\nStrade.\nRosario \u00e8 un importante snodo stradale ed autostradale del Paese, punto d'incontro tra il principale asse di comunicazione del paese, la strada nazionale 9 che unisce Buenos Aires a C\u00f3rdoba e alle regioni andine nord-occidentali, e la dorsale centro settentrionale (autostrada Rosario-Santa Fe).\nLe autostrade sono collegate fra loro dal sistema della tangenziale cittadina, la Ruta Nacional A008 \"Avenida de Circunvalaci\u00f3n 25 de Mayo\", con una lunghezza complessiva di . Una seconda tangenziale lunga , la RN A012, unisce San Lorenzo a Pueblo Esther.\nRosario \u00e8 raggiunta da quattro strade statali (RN 11 Rosario-Clorinda, RN 33 Rosario-Bah\u00eda Blanca, RN 34 Rosario-La Quiaca e RN 174 Rosario-Victoria) e da numerose strade provinciali. Molte di esse nelle tratte suburbane assumono caratteristiche di superstrada.\nFerrovie.\nA partire dalla seconda met\u00e0 XIX secolo Rosario, situata al centro delle linee della rete Mitre, divenne uno dei principali snodi ferroviari dell'Argentina. Furono costruite una quindicina di stazioni ferroviarie, scali merci e depositi. Con la nazionalizzazione della rete ferroviaria nazionale nel 1948 la maggior parte delle stazioni che caratterizzavano il paesaggio urbano furono chiuse al trasporto passeggeri. Nel 2016, solo due stazioni ferroviarie, Rosario Nord e Rosario Sud, erano aperte al trasporto passeggeri.\nLe politiche di privatizzazione della rete ferroviaria dei primi anni'90 da parte del governo Menem hanno irrimediabilmente compromesso il trasporto ferroviario nell'area di Rosario. La maggior parte del materiale rotabile \u00e8 stato smantellato e gli impianti, gi\u00e0 vetusti e deteriorati, smantellati. Il servizio passeggeri \u00e8 stato pressoch\u00e9 cancellato, mentre sopravvive il trasporto merci.\nDal 2015 \u00e8 attiva una corsa giornaliera tra Rosario Nord e Retiro operata dalla compagnia statale Ferrocarriles Argentinos. Dalla stazione di Rosario Nord transitano anche convogli passeggeri, operati sempre dal vettore statale, diretti a C\u00f3rdoba e a Tucum\u00e1n.\nAeroporti.\nL'aeroporto internazionale di Rosario-Islas Malvinas \u00e8 situato a a nord-ovest dal centro cittadino. Ospita voli interni ed internazionali, principalmente per il Brasile e l'Uruguay. \u00c8 il principale aeroporto della provincia di Santa Fe con oltre 750.000 passeggeri movimentati.\nAmministrazione.\nConsolati.\nA Rosario hanno sede i consolati generali di: Bielorussia, Bolivia, Brasile, Cile, Danimarca, Finlandia, Francia, Italia, Kazakistan, Lituania, Norvegia, Paesi Bassi, Paraguay, Per\u00f9, Polonia, Portogallo, Regno Unito, Repubblica Dominicana, Siria, Spagna, Svizzera, Ungheria e Uruguay.\nGemellaggi.\nRosario \u00e8 gemellata con:\nSport.\nCalcio.\nRosario \u00e8 la sede di alcuni importanti club calcistici argentini. I due pi\u00f9 famosi e titolati sono il Rosario Central, vincitore di quattro titoli nazionali, di una Coppa CONMEBOL e cinque coppe nazionali, mentre il Newell's Old Boys vanta nella sua bacheca sei titoli nazionali e tre coppe nazionali.\nAltri club sono il Tiro Federal, il Central C\u00f3rdoba de Rosario e l'Argentino de Rosario.\n\u00c8 nativo di Rosario il calciatore e nazionale argentino Lionel Messi.\nRugby.\nA Rosario ha sede il pi\u00f9 antico club di rugby del paese, il Club Atl\u00e9tico del Rosario, vincitore di cinque campionati URBA."}
{"id": "117302", "revid": "367445", "url": "https://it.wikipedia.org/wiki?curid=117302", "title": "Filtro passa basso", "text": "Un filtro passa basso \u00e8 un sistema che permette il passaggio di frequenze al di sotto di una data soglia, detta frequenza di taglio, bloccando le alte frequenze.\nIn elettronica pu\u00f2 essere costituito da circuiti di diverso tipo. Pu\u00f2 essere di tipo attivo o passivo a seconda della presenza nel circuito di elementi attivi quali amplificatori oppure di soli componenti passivi. In base alla pendenza del taglio in frequenza, si pu\u00f2 inoltre distinguere tra filtri passa basso di primo ordine (20 dB per decade), di secondo ordine (40 dB per decade), di terzo ordine (60 dB per decade) e cos\u00ec via, che \u00e8 anche la classificazione dei filtri in cascata, come il doppio passa basso e il doppio passa alto.\nL'opposto di tale filtro \u00e8 il filtro passa alto che permette il passaggio di frequenze al di sopra della frequenza di taglio, bloccando quindi le basse frequenze. Esiste anche il filtro passa banda che permette solo il passaggio di frequenze vicino alla frequenza di risonanza.\nFiltro passivo passa-basso.\nIl filtro passa basso passivo, tra i filtri pi\u00f9 facili da realizzare, \u00e8 il circuito RC in serie che ha la caratteristica di far passare tutte le componenti di frequenza comprese tra 0 Hz e la frequenza di taglio, che dipende dalle caratteristiche degli elementi che lo costituiscono. Oltre tale frequenza il filtro elimina le componenti in frequenza del segnale.\nLe funzioni di rete possono essere calcolate usando il metodo operatoriale, per esempio calcolando l'impedenza e/o l'ammettenza che sono:\ndove formula_3 \u00e8 la costante di tempo caratteristica del circuito. La funzione formula_4 ha un polo per formula_5. Queste due funzioni di rete definiscono completamente la risposta del circuito a qualsiasi segnale di ingresso. La risposta in frequenza del filtro si pu\u00f2 ricavare dall'impedenza operando il prolungamento analitico: formula_6, per ottenere la funzione di trasferimento:\nche ha ampiezza:\ne fase:\nRappresentando graficamente queste due quantit\u00e0 tramite i diagrammi di Bode si vede che l'ampiezza rimane costante fino alla frequenza di taglio che si ricava imponendo per definizione:\nche corrisponde ad una attenuazione del segnale di 3\u00a0dB, ottenendo:\nDopo tale valore l'ampiezza del segnale diminuisce di 20\u00a0dB per decade. I valori asintotici dell'ampiezza e della fase sono:\nche significa che il sistema RC trasmette il segnale in continua,\nche significa appunto che l'ampiezza si annulla per alte frequenze, mentre per la fase:\nche significano che il segnale di uscita dal filtro sar\u00e0 sfasato rispetto all'ingresso, con valori particolari per formula_17 e formula_18.\nL'impedenza del condensatore \u00e8 inversamente proporzionale alla frequenza del segnale, cos\u00ec che quando il segnale in ingresso ha bassa frequenza, l'impedenza del condensatore \u00e8 molto alta e la maggior parte della tensione cade ai suoi capi. A seconda del valore della resistenza, al di sotto una certa frequenza (la frequenza di taglio del circuito), ai capi del condensatore la tensione \u00e8 pressoch\u00e9 uguale alla tensione di ingresso. Quando invece il valore della frequenza in ingresso supera il valore della frequenza di taglio, la tensione in uscita \u00e8 minore di quella di ingresso.\nFiltro attivo passa-basso.\nUn altro tipo di circuito elettrico \u00e8 il filtro attivo passa-basso a retroazione negativa multipla, cos\u00ec chiamato per la caratteristica di avere un singolo anello di retroazione in modalit\u00e0 invertente (collegato al pin invertente dell'amplificatore operazionale).\nIl circuito mostrato in figura \u00e8 un filtro di questo tipo del primo ordine, la frequenza di taglio (in hertz) \u00e8 definita come:\no (in radianti al secondo):\nIl guadagno in banda passante \u00e8 -R2/R1, con una pendenza di -6\u00a0dB per ottava cio\u00e8 -20\u00a0dB/decade in quanto si tratta di un filtro di primo ordine.\nIntegratore.\nIl filtro passivo passa basso ha un'equazione dinamica lineare che descrive il circuito data da:\nformula_21\noppure riscritta:\nIntegrando ambo i membri di questa equazione si trova:\nOra se vale la condizione formula_24 cio\u00e8 se la caduta di tensione ai capi del condensatore \u00e8 molto piccola rispetto alla caduta di potenziale ai capi della resistenza, allora si ha come soluzione:\ncio\u00e8 il segnale di uscita \u00e8 proporzionale all'integrale del segnale in ingresso (circuito integratore). Si pu\u00f2 anche vedere pi\u00f9 esplicitamente che per realizzare un integratore ideale dovremmo avere in termini di frequenza:\ncio\u00e8 dovrebbe avere una funzione di trasferimento:\ndove formula_28 \u00e8 un fattore costante di proporzionalit\u00e0. In base alla risposta in frequenza del filtro passa basso il filtro approssima bene un integratore solo per formula_29, nella regione delle alte frequenze che ha impedenza capacitiva molto bassa e la curva dell'ampiezza \u00e8 lineare.\nPer un integratore pi\u00f9 preciso si deve utilizzare un elemento attivo come l'amplificatore operazionale che permette di produrre un integratore analogico molto efficiente."}
{"id": "117303", "revid": "253269", "url": "https://it.wikipedia.org/wiki?curid=117303", "title": "Dave Grusin", "text": "Biografia.\n\u00c8 un famoso compositore di colonne sonore cinematografiche, pianista jazz ed arrangiatore.\n\u00c8 autore di pi\u00f9 di cento colonne sonore. Ha vinto l'Oscar per \"Milagro\".\nTra i suoi lavori pi\u00f9 famosi si possono annoverare \"I tre giorni del condor\", \"Sul lago dorato\", \"I favolosi Baker\", \"Il campione\" (per il quale ha ricevuto una nomination all'Oscar), \"Havana\", \"Il paradiso pu\u00f2 attendere\", \"Tootsie\" (per il quale ha ricevuto una nomination per la miglior canzone originale, \"It Might Be You\"), \"Ocean's Twelve\", \"Destini incrociati\", \"Scomodi omicidi\", \"In the gloaming\", \"Tequila Connection\", \"Ishtar\", \"The Goonies\", \"Innamorarsi\", \"Il cavaliere elettrico\", \"Ricominciare a vivere\", \"Il socio\".\nAttualmente sono in commercio circa 35 CD di Dave Grusin che riguardano colonne sonore ma anche musiche di grandi autori del novecento come George Gershwin, Duke Ellington e Henry Mancini.\nAssieme a Larry Rosen, fonda nel 1982 la GRP Record, etichetta di musica jazz. Nel 1994 l'etichetta viene ceduta alla MCA Records, che poi cambier\u00e0 nome in Universal Music Group.\nNel 1997 Grusin e Rosen fondarono una nuova etichetta, la N2K Encoded Music, specializzata in smooth jazz.\nDave \u00e8 il padre dell'editore musicale Stuart e fratello del tastierista Don Grusin."}
{"id": "117304", "revid": "70935", "url": "https://it.wikipedia.org/wiki?curid=117304", "title": "Faro", "text": "Un faro \u00e8 una struttura, in genere una torre, dotata alla sommit\u00e0 di un sistema, costituita da una lampada ed un sistema di lenti, capace di emettere potenti segnali luminosi di aiuto e riferimento alla navigazione.\nRappresentano i pi\u00f9 importanti dei segnalamenti marittimi: situati in prossimit\u00e0 di luoghi di atterraggio, di luoghi pericolosi o di altri luoghi ove sia utile avere un punto notevole percepibile a distanza elevata durante la navigazione costiera, sono chiaramente segnati sulle carte nautiche che ne riportano anche l'altezza focale, assieme alla caratteristiche del segnale luminoso emesso che li individua in modo praticamente univoco.\nIl nome deriva dall'isola di Pharos, di fronte ad Alessandria d'Egitto, dove nel III secolo a.C. era stata costruita una torre sulla quale ardeva costantemente un gran fuoco, in modo che i naviganti su quei fondali potessero districarsi dalla retrostante palude Mareotide. Di largo uso nel passato, oggi il numero di nuovi fari costruiti \u00e8 quasi fermo, sostituiti da sistemi digitali (LORAN, GPS, ecc.) di aiuto alla navigazione: i fari ancora operativi stanno invece subendo un processo di automazione totale per ridurne i costi di gestione e manutenzione.\nIn Italia, dal 1961 \u00e8 san Venerio il santo protettore dei fanalisti, ovvero coloro i quali si occupano del funzionamento dei fari marittimi.\nStoria.\nEt\u00e0 antica.\nNell'antichit\u00e0 la navigazione era inizialmente prevalentemente costiera e diurna, ma l'evolversi della navigazione commerciale portava spesso l'uomo a navigare anche di notte. Nacquero cos\u00ec i primi fari, costituiti da fal\u00f2 di legna accatastata in punti prominenti della costa per riferimento nella rotta dei naviganti, indicando zone di pericolo o di approdo. Lungo le rotte pi\u00f9 importanti nacquero successivamente i primi veri porti e con loro i primi veri fari, probabilmente strutture rudimentali in legno o ferro su cui veniva innalzato mediante un sistema di carrucole un braciere metallico contenente il combustibile.\n\u00c8 solo attorno all'anno 300 a.C. che sorsero le due grandi strutture che rimarranno per secoli esempi unici di fari monumentali. Il Colosso di Rodi, considerato una delle sette meraviglie del mondo, era una statua enorme, alta circa 32 metri secondo Plinio il Vecchio, che rappresentava Elio, il dio del sole, con un braciere acceso in una mano, collocata sopra l'entrata del porto. Fatta costruire da Cario di Lindo attorno al 290 a.C., la statua ebbe vita breve, distrutta successivamente da vari terremoti.\nL'esempio pi\u00f9 illustre dei fari dell'antichit\u00e0, un'altra delle sette meraviglie del mondo, fu il Faro di Alessandria, la citt\u00e0 fondata in Egitto da Alessandro Magno. Opera di Sostrato di Cnido, fu costruito sotto la dinastia dei Tolomei attorno al 280 a.C. sull'isolotto di fronte alla citt\u00e0, dal cui nome Pharos \u201c\u03a6\u03ac\u03c1\u03bf\u03c2\u201d (Faro) deriva la parola faro nelle lingue di origine greca e latina. Con una torre di altezza stimata tra 115 e 135 metri, rimase per molti secoli tra le strutture pi\u00f9 alte realizzate dall'uomo. Un fuoco acceso in sommit\u00e0 (di legna resinosa e oli minerali) emetteva un segnale luminoso che, grazie ad un sistema di specchi che si diceva ideato da Archimede, aveva una portata di oltre 30 miglia. Il faro fu successivamente danneggiato gravemente nel 641 nella conquista araba della citt\u00e0, terminando la sua funzione di lanterna. La torre croll\u00f2 nei secoli successivi distrutta da diversi eventi tellurici.\nDopo questi esempi illustri, la storia dei fari riprese secoli dopo solo con i Romani che edificano numerose torri adibite a fari lungo le coste dei loro domini, dal Mediterraneo fino al Canale della Manica. Prima della caduta dell'Impero Romano almeno 30 torri di segnalazione illuminavano il mare. Di questi esempi sopravvive tuttora alla furia degli eventi il faro di La Coru\u00f1a (l'antica \"Brigantium\"), in Galizia.\nDal medioevo all'et\u00e0 moderna.\nCon la caduta dell'Impero romano d'Occidente, la storia della navigazione e dei fari ebbe una fase di stasi; sotto il pericolo delle invasioni barbariche, la navigazione ritorn\u00f2 ad essere costiera e diurna e l'uso dei fari fu scoraggiato, potendo essere di aiuto alle rotte degli invasori piuttosto che dei naviganti in difficolt\u00e0. Molte delle torri costiere romane andarono in rovina e si ritorn\u00f2 ai fal\u00f2 di legna per segnalare i punti pericolosi per la navigazione o ai bracieri all'ingresso dei porti.\nNel Medioevo furono soprattutto le torri dei monasteri eremitici sulle coste atlantiche di Inghilterra e Francia a svolgere la funzione di fari, con fuochi alimentati da fascine di legna accesi sulla sommit\u00e0. Un esempio \u00e8 il faro di Hook Head, sulle coste orientali dell'Irlanda, fatto erigere nel 1172 da un nobile normanno sia come fortezza che come torre di segnalazione, affidando ai monaci il compito di tenere accesa la luce in sommit\u00e0. Esempi di fari possono per\u00f2 essere rintracciati lontano dall'Europa. Fonti riportano di minareti e pagode medievali adibiti a fari lungo le coste del golfo Persico ed in Cina.\nCon la ripresa dei commerci e l'affermazione delle repubbliche marinare, a partire dal XII secolo, si ritorn\u00f2 a costruire sulle coste dell'Italia torri di segnalazione dotate in sommit\u00e0 di fuochi. Esempi furono la torre di Genova (ricostruita poi nel 1543 e ancora operativa), il fanale (1303) di Porto Pisano nell'odierna Livorno, la torre della secche della Meloria (primo faro costruito in mare aperto nel 1147, distrutto poi nel 1284, ricostruito nel 1712 e tuttora esistente), la torre di Capo Peloro, di riferimento per la navigazione dei Crociati verso la Terrasanta. Al mantenimento dei fari nei porti contribuivano le navi in entrata mediante una tassa. La navigazione subiva intanto una evoluzione, con l'introduzione delle prime rudimentali bussole e la redazione dei primi portolani riportanti la posizione dei fari.\nNel Rinascimento e nell'et\u00e0 barocca, soprattutto in Francia ed Inghilterra, il faro venne rivisto nella sua valenza architettonica: oltre a svolgere la sua funzione doveva anche essere un monumento degno di ammirazione per affermare la potenza ed il prestigio dei suoi committenti. Nella realt\u00e0, spesso nella costruzione di tali monumenti si privilegiarono pi\u00f9 i lati estetici che quelli funzionali, dimostrandosi le realizzazioni poco adatte a sopportare le condizioni climatiche estreme dell'Oceano Atlantico e finendo per essere distrutti e ricostruiti diverse volte. L'esempio pi\u00f9 famoso \u00e8 il faro di Cordouan in Francia, in pieno mare al largo della Gironda, costruito all'inizio del Seicento. Voluto dal re di Francia \u00e8 ornato come un vero palazzo (comprende uno scalone monumentale e una cappella con sculture, lastre di marmo e vetrate) ma costituisce anche una prodezza tecnica: costruito su un banco di sabbia che sparisce sott'acqua ad alta marea, si innalza a ben sessantanove metri sopra al livello del mare (in origine era alto trentasette metri fu poi sopraelevato durante il Settecento). Quattrocento anni dopo la sua costruzione questo faro \u00e8 ancora in servizio. Ma un faro come Cordouan costituisce un'eccezione e fino all'inizio dell'Ottocento le coste europee sono quasi interamente sprovviste di fari.\nRiguardo all'aumento della luminosit\u00e0 dei segnali, un passo importante fu costituito dal bruciatore circolare inventato nel 1782 dal fisico svizzero Aim\u00e9 Argand, con 10 stoppini alimentati ad olio con un'autonomia di 10 giorni e con un sistema di evacuazione dei fumi per rendere la luce pi\u00f9 visibile. Tale sistema luminoso fu subito introdotto anche in America. Altre ricerche furono indirizzate a potenziare la luce, come quello proposto alla fine del Settecento dallo svedese Jonas Norberg con un sistema di specchi parabolici rotanti ad azionamento manuale. Altro importante passo fu una modifica alla lampada di Argand proposta dal francese Bertrand Carcel, che rimase in uso fino alla introduzione delle lenti di Fresnel.\nIl XIX secolo l'evoluzione tecnologica.\nCon l'affermarsi del dominio navale dell'Inghilterra, il XIX secolo fu il secolo della farologia, dove si assistette alla nascita di meraviglie dell'ingegneria soprattutto lungo le coste di Inghilterra, Scozia e Irlanda, spesso su scogli appena affioranti. Esempi degni di nota furono il faro di Eddystone in Scozia (altezza 49 metri, portata 22 miglia), uno dei primi fari costruiti in pieno mare la cui architettura influenzo' tutti i fari britannici, il faro di Skerryvore ancora in Scozia (altezza 48 metri, portata 26 miglia), il Faro di Longships in Cornovaglia (altezza 35 metri, portata 18 miglia), il faro di Bishop Rock, sempre in Cornovaglia (altezza 44 metri, portata 24 miglia), e quello di Fastnet in Irlanda (altezza 54 metri, portata 27 miglia). Celebri costruttori di fari furono vari membri della famiglia di Robert Stevenson e Thomas Stevenson, rispettivamente nonno e padre del celebre scrittore Robert Louis Stevenson.\nNella prima met\u00e0 dell secolo era stato introdotto nei fari il gas ricavato dal carbone, sistema inventato dallo scozzese William Murdoch e utilizzato gi\u00e0 nella illuminazione cittadina. Ma fu soprattutto l'uso di oli estratti dal petrolio che, abbinati alla lampada Argan, miglior\u00f2 sensibilmente la luce dei fari. Sempre nel XIX secolo, la Francia realizz\u00f2 per prima un sistema completo di fari lungo le sue coste ed equipaggiati di lenti di Fresnel, in modo tale che una nave in navigazione potesse essere sempre in vista di almeno un faro. Nella penisola del Finist\u00e8re, in Bretagna, si contano tuttora pi\u00f9 di 50 fari e sono centinaia lungo tutte le coste francesi. Una caratteristica dei maggiori fari francesi \u00e8 l'altezza importante (spesso aldil\u00e0 dei cinquanta metri). Altra particolarit\u00e0 dei fari francesi dell'Ottocento (almeno per i pi\u00f9 importanti) \u00e8 il loro stile architettonico spesso elaborato ed eclettico, con torri rifinite internamente in modo sontuoso, lontano dallo stile pi\u00f9 semplice e uniforme dei fari inglesi. Uno dei pi\u00f9 eleganti fari francesi dell'Ottocento \u00e8 quello di K\u00e9r\u00e9on, in Bretagna (altezza 41 metri, portata 19 miglia), con interni riccamente decorati con legno prezioso malgrado sia isolato in pieno mare a vari kilometri dalla costa bretone. I fari francesi pi\u00f9 importanti sono il Faro dell'\u00cele Vierge, sempre nel Finist\u00e8re, che con un'altezza di 82,5 metri (portata 27 miglia) \u00e8 il pi\u00f9 alto d'Europa, il faro di Cordouan costruito nel Rinascimento e ampliato nel Settecento dove venne utilizzata per la prima volta la lente di Fresnel (altezza 65 metri, portata 22 miglia) e il faro di Ar-Men al largo dell'\u00cele de Sein, soprannominato \"L'Inferno degli Inferni\", da considerarsi probabilmente il pi\u00f9 famoso dei fari francesi (altezza 33,50 metri, portata 23 miglia) per la sua posizione pericolosa: \u00e8 costruito su una roccia totalmente immersa sott'acqua a pi\u00f9 di venti chilometri dalla punta occidentale della Bretagna. Altri fari degni di nota sono il faro dei Roches Douvres, che essendo a 40 kilometri dalla costa settentrionale della Bretagna \u00e8 il faro europeo di alto mare pi\u00f9 lontano dalla terraferma (altezza 60 metri, portata 24 miglia), il faro di Gatteville in Normandia (altezza 75 metri, portata luminosa di 29 miglia), che \u00e8 il secondo pi\u00f9 alto del paese, e quello di Cr\u00e9ac'h, sito nell'isola di Ouessant, all'estremit\u00e0 Nord Occidentale della Bretagna (altezza 55 metri) che \u00e8 invece il pi\u00f9 potente dei fari europei, con una portata di 34 miglia.\nAnche l'Italia \u00e8 ricca di fari, molti di origine antica (il Regno delle Due Sicilie fu il primo Stato italiano ad organizzare una moderna rete di fari). Dopo il 1860, con l'Unit\u00e0 d'Italia, il nuovo Stato dovette affrontare in modo sistematico l'illuminazione dei suoi 8000 chilometri di coste e nacquero cos\u00ec molti nuovi fari: i fari e i segnalamenti marittimi italiani che nel 1861 non superavano i 50, nel 1916 erano gi\u00e0 512. Un esempio \u00e8 il faro di Capo Sandalo, sull'isola di San Pietro, in Sardegna, costruito nel 1864 su un alto scoglio a picco sul mare con una torre di 30 metri (138 metri l'altezza sul livello del mare) e portata 28 miglia. Dopo la seconda guerra mondiale un programma di ristrutturazione e ammodernamento del sistema di segnalamenti ne port\u00f2 il numero ai circa 1000 attuali, di cui 167 fari e 506 fanali.\nIl primo faro in America fu il faro di Boston nel New England del 1716. Il pi\u00f9 antico faro ancora operativo \u00e8 il faro di Sandy Hook nel New Jersey, del 1764. Alla fine del XIX secolo tuttavia gli Stati Uniti si erano dotati del sistema di fari pi\u00f9 imponente al mondo.\nCon la diffusione della navigazione a vapore sulle rotte di tutto il mondo, si diffusero anche i fari ovunque ci fosse una colonia europea e arrivassero le navi occidentali, dall'India al Giappone fino alla Cina.\nL'illuminazione dei fari ha costituito il principale problema tecnico nei fari, e l'evoluzione in tale campo \u00e8 stata lenta. Il fuoco di legna rappresent\u00f2 la prima sorgente luminosa, essendo la legna facile da reperire; tale tipo di combustibile necessitava per\u00f2 di continua alimentazione essendo la legna anche veloce a bruciare. Successivamente fu usato il carbone, ma con i limiti connessi alla difficolt\u00e0 di reperimento e alla luce poco intensa prodotta. Altri problemi erano legati al vento, che spegneva la fiamma, e alla fuliggine, che ne limitava la visibilit\u00e0. Solo con l'installazione del vetro sulle lanterne, attorno al 1200, i fari furono dotati di protezione verso gli agenti atmosferici, permettendo l'uso anche di nuovi combustibili come candele di cera e di spermaceti, combustibile che non fa fumo estratto dalle balene, oppure olio di oliva o di balena, a seconda delle latitudini. Il vetro per\u00f2 era ancora opaco ed era difficile tenerlo pulito, mentre solo nel 1700 diventer\u00e0 il materiale trasparente che oggigiorno conosciamo.\nNel 1822 Augustin Jean Fresnel progett\u00f2 una lente a rifrazione innovativa, capace di aumentare notevolmente la luminosit\u00e0 dei fasci luminosi proiettati. La pesantezza di tali lenti ne rendeva per\u00f2 problematica la rotazione. Fresnel ovvi\u00f2 a tale problema progettando un meccanismo basato su galleggianti in un bagno di mercurio. La pericolosit\u00e0 di tale sistema port\u00f2 poi a sostituirlo con meccanismi con ingranaggi e cuscinetti a sfere. La lenti di Fresnel, modificate e alleggerite, attrezzano ancora oggi la quasi totalit\u00e0 dei fari del mondo. \nNel 1885 fu inventata dall'austriaco Carl Auer Welsbach la prima lampadina ad incandescenza alimentata da una miscela di gas ed aria, che emetteva una luce molto intensa. Ma fu nel 1892 con la scoperta dell'acetilene avente un luminosit\u00e0 superiore ad ogni altro combustibile con costi nettamente inferiori, che l'illuminazione dei fari comp\u00ec progressi significativi, permettendo di illuminare anche quelli isolati.\nIl XX secolo.\nMa la tecnologia continuava ad evolversi. Tra la fine del secolo ed i primi anni del XX secolo cominci\u00f2 l'elettrificazione dei fari, operazione completata gradualmente solo molti anni dopo. I fari in alto mare furono elettrificati solo successivamente, con l'uso di generatori elettrici o per mezzo di energia eolica o solare. Parallelamente le lampadine usate passarono da quelle a bulbo allo xeno, luminose ma potenzialmente esplosive, alle attuali a bulbo alogeno di 1000 Watt. La pi\u00f9 recente evoluzione della tecnologia ha portato in alcuni fari di recente installazione alla sostituzione dell'ottica rotante con una luce fissa ad impulsi e all'introduzione dei pannelli luminosi a LED.\nIl guardiano del faro.\nUna figura importante nel faro \u00e8 sempre stata quella dell'uomo, il \"guardiano del faro\". I primi, nell'antichit\u00e0, furono probabilmente schiavi col compito di raccogliere e accatastare la legna ed alimentare per tutta la notte i fal\u00f2. Nel Medioevo questa funzione venne svolta in modo volontario dai monaci dei monasteri, che dovevano considerare loro dovere prestare aiuto ed assistenza alle navi di passaggio. Tale compito divent\u00f2 un vero e proprio mestiere nell'Ottocento, con l'aumento del numero di fari.\nLa funzione dei guardiani era di rifornire il combustibile della lampada, accendere e spegnere la lampada, tenere puliti i vetri delle lenti e delle finestre, mantenere in efficienza il meccanismo di rotazione delle lenti. Nel 1907 fu inventata la valvola solare che, introdotta nei fari, ne permetteva l'accensione e lo spegnimento automatico con la luce del sole (per tale invenzione Nils Gustaf Dal\u00e9n fu insignito del premio Nobel). Ma la valvola solare, l'elettrificazione e l'automazione dei fari resero sempre pi\u00f9 obsoleta la figura del guardiano. Tuttavia la funzione del guardiano rimase ancora per diversi anni, in parte anche per compiti di personale di salvataggio in caso di necessit\u00e0. Ma con l'evolversi anche dei sistemi di assistenza e soccorso alla navigazione, anche tale funzione \u00e8 venuta meno. In America l'ultimo guardiano del faro ha cessato il servizio nel 1990. In Italia sino al 1994 il guardiano del faro veniva assunto tramite concorso bandito dalla Gazzetta Ufficiale e un corso di formazione sotto l'egida della Marina Militare Italiana. Al 2018 i faristi rimasti attivi, secondo una stima, sono circa 161.\nAttualmente i fari sono dotati di sistemi di automazione totale, per i quali un faro o un gruppo di fari possono essere comandati a distanza via computer, restringendo la manutenzione ad una visita periodica.\nIl segnale luminoso.\nIn un faro, il sistema generatore di luce \u00e8 detto \"lampada\" e la concentrazione in fasci luminosi orizzontali \u00e8 ottenuto attraverso un sistema di lenti (\"ottica\"), rotante rispetto ad un asse verticale, ideato fondamentalmente nel 1822 dal francese Augustin Jean Fresnel. Tale sistema permette di trasformare la luce continua ed omnidirezionale della sorgente luminosa in segnali intermittenti luminosi di diversa caratteristica (unica per ogni faro) e portata luminosa.\nNei fari moderni si fa uso di lampade elettriche e di una motorizzazione elettrica dell'ottica, alimentati solitamente da generatori elettrici diesel e, in alcuni casi, complementati anche con accumulatori fotovoltaici. Nei fari automatizzati di moderna costruzione, l'ottica rotante \u00e8 spesso sostituita con una luce fissa ad alta intensit\u00e0 che emette brevi lampi luminosi omnidirezionali, concentrando quindi la luce nel tempo piuttosto che nelle direzioni spaziali. Innovazioni riguardano sperimentazioni con pannelli a LED.\nCaratteristica della luce.\nIndipendentemente dalla soluzione tecnologica usata, il segnale luminoso emesso da un faro \u00e8 visto da un osservatore come una luce intensa per brevi intervalli di tempo. Questi intervalli di luce intensa sono organizzati in una specifica sequenza al fine di individuare in modo univoco il particolare faro e quindi distinguerlo con sicurezza dagli altri fari presenti nella zona. In particolare, si chiama \"caratteristica\" la sequenza temporale di luci (\"lampi\") ed eclissi ed il loro colore, mentre si chiama \"periodo\" della caratteristica l'intervallo di tempo dopo il quale la sequenza si ripete (ad esempio, due lampi bianchi di 10 secondi). Le possibili caratteristiche di un faro sono riassunte nella seguente tabella, con la relativa simbologia (nazionale ed internazionale) con cui la caratteristica \u00e8 indicata nelle pubblicazioni nautiche.\nIl colore della luce \u00e8 sempre bianco per i fari pi\u00f9 importanti, mentre pu\u00f2 essere anche verde, rosso e giallo per i fari minori. La luce di alcuni fari pu\u00f2 anche avere solo alcuni settori di colore particolare (generalmente realizzati attraverso l'uso di pannelli colorati sulla lanterna) o anche oscurati, al fine di poter meglio distinguere i settori di navigazione sicura.\nPortata luminosa e portata nominale.\nLa portata luminosa del segnale emesso da un faro \u00e8 definita come la massima distanza a cui la luce pu\u00f2 essere scorta; \u00e8 legata all'intensit\u00e0 della sorgente luminosa (quindi alla potenza della lampada e al sistema ottico) e alla trasparenza dell'aria, essendo quest'ultima variabile in funzione delle condizioni atmosferiche. Di conseguenza, la portata luminosa di un dato faro \u00e8 variabile in funzione della visibilit\u00e0 atmosferica. \u00c8 detta portata nominale la portata luminosa in condizioni di atmosfera standard, cio\u00e8 in un'atmosfera omogenea in cui la visibilit\u00e0 meteorologica \u00e8 di almeno 10 miglia nautiche (per visibilit\u00e0 meteorologica si intende la massima distanza misurata durante il giorno alla quale un oggetto nero di appropriate dimensioni si possa distinguere sullo sfondo chiaro dell'orizzonte). Per un faro con portata nominale inferiore alle 10 miglia, si parla di fanali.\nElevazione e portata geografica.\nLa portata geografica di un faro aumenta in funzione delle altezze del faro e dell\u2019osservatore. Per essere efficace, il segnale luminoso emesso da un faro deve essere collocato in posizione sufficientemente alta sopra il livello del mare per essere avvistata con sufficiente anticipo dalle navi in transito.\nL'elevazione h di un faro \u00e8 l'altezza sul livello del mare del piano focale della sorgente luminosa. Legata alla elevazione del faro \u00e8 la sua portata geografica (D), definita come la massima distanza alla quale pu\u00f2 essere visto un faro in relazione alla curvatura della superficie terrestre e all'altezza H dell'osservatore. Questa \u00e8 calcolata sulla base di regole trigonometriche mediante la formula:\ndove h e H sono misurate in metri mentre la portata geografica D \u00e8 misurata in miglia marine.\nInformazioni nautiche.\nSulle carte nautiche edite dall'Istituto Idrografico della Marina Militare (IIMM) \u00e8 riportata la posizione dei fari, che sono descritti in termini di caratteristiche e periodo luminoso, elevazione e portata nominale. Una completa descrizione dei fari \u00e8 anche riportata su una specifica pubblicazione dell'IIMM (\"Elenco dei fari e segnali da nebbia\").\nIl segnale da nebbia.\nMolti fari sono dotati di un segnale acustico detto \"segnale da nebbia\", utile quando la nebbia impedisce di vedere il segnale luminoso. Come il segnale acustico, il segnale da nebbia ha una propria caratteristica riconoscibile data dalla durata dei suoni e delle pause.\nLa costruzione.\nPer essere efficace, il segnale luminoso emesso da un faro deve avere una sufficiente elevazione, per essere avvistato con il necessario anticipo dalle navi in transito. Ci\u00f2 ha indotto a realizzare i fari secondo la tipica costruzione in muratura, a torre sufficientemente alta, spesso di forma cilindrica per ridurre gli effetti del vento sulla struttura, colorata esternamente in modo opportuno per poter essere individuata facilmente anche durante le ore diurne. L'altezza della struttura pu\u00f2 essere contenuta nel caso di posizionamento su scogliere alte sopra il mare o nel caso il faro sia usato solo per segnalare l'ingresso di porti.\nSolo nel XX secolo, con l'avvento della moderna tecnologia, nella costruzione dei fari si tende a far uso di strutture prefabbricate incastellate di acciaio. In generale, le diverse soluzioni tecnologiche usate nella costruzioni dei fari sono chiaramente condizionate dalla condizioni climatiche in cui il faro deve sorgere. Nel caso di fari costruiti direttamente in acqua, si fa uso di robuste costruzioni in muratura sagomate per resistere alla forza di impatto delle onde. In acque poco profonde, i fari possono anche essere costituiti da basse strutture in legno poste sopra palificate in acciaio infisse sui fondali. Nei climi nordici, per la presenza possibile di ghiacci, le palificate sono sostituite da strutture di fondazione a cassa. In acque troppo profonde per strutture convenzionali il faro pu\u00f2 essere costituito da una nave-faro. Molte di queste ultime sono sostituite da piattaforme marine fisse (come ad esempio il Faro di Ambrose della baia di New York) simili a quelle utilizzate nelle esplorazioni petrolifere \"offshore\".\nMentre la struttura del faro pu\u00f2 differire in funzione della posizione e della sua funzione, i fari tendono ad avere componenti comuni. Il faro comprende la torre sormontata dalla lanterna, ma anche tutti gli eventuali edifici complementari, come gli alloggi del personale di servizio, l'edificio del generatore, ecc.\nLa torre \u00e8 dotata al suo interno di un sistema di rampe di accesso alla lanterna e termina in sommit\u00e0 con un locale di servizio, detto \"stanza di guardia\" o \"stanza dell'orologio\", contenente anche il sistema di rotazione delle lenti.\nDal locale di servizio si accede superiormente alla lanterna, cio\u00e8 la struttura a vetri che contiene e protegge la lampada e l'ottica. Di forma generalmente circolare, ma anche poligonale, la lanterna \u00e8 realizzata con particolari accorgimenti tecnici per essere pi\u00f9 trasparente possibile al segnale luminoso emesso dall'ottica, e con cristalli sufficientemente robusti per resistere alla forza del vento e alla furia del mare, oltre che ai volatili attratti dalla luce. Sul tetto della lanterna \u00e8 disposto un sistema di ventilazione al fine di evacuare i fumi e il calore prodotto dalla lampada. Un parafulmine e un sistema di messa a terra della cupola metallica che costituisce il tetto della lanterna mettono in sicurezza l'edificio in caso di fulmini. Sulla torre sono infine collocati uno o pi\u00f9 ballatoi pensili (la \"terrazza\" o \"galleria\"), esternamente al locale di servizio e alla lanterna, quest'ultima principalmente per permettere la pulizia della superficie esterna delle finestre della lanterna.\nLa manutenzione.\nIn Italia il sistema dei segnalamenti marittimi \u00e8 costituito, al 1985, da:\nLa gestione del sistema \u00e8 affidata al Servizio Fari della Marina Militare Italiana. Il servizio \u00e8 organizzato in sei comandi-zona con rispettive sedi a:\ned ha alle sue dipendenze una cinquantina di militari e 362 civili, di cui 161 hanno la qualifica di faristi, ovvero personale di reggenza (i \"guardiani dei fari\") che provvede alla condotta e alla manutenzione dei fari e dei segnalamenti. Il numero dei faristi sta progressivamente diminuendo con la progressiva automazione degli impianti luminosi.\nIn Francia la manutenzione dei sistemi di segnalazione marittima \u00e8 assicurata dal \"Service des phares et balises\", una struttura che dipende dal ministero dell'ecologia, sviluppo durevole ed energia (\"Minist\u00e8re de l'\u00c9cologie, du D\u00e9veloppement durable et de l'\u00c9nergie\") e che gestisce 130 fari e, nel complesso, 6500 punti di segnalazione marittima."}
{"id": "117309", "revid": "1305772", "url": "https://it.wikipedia.org/wiki?curid=117309", "title": "Provincia di Santa Fe", "text": "La provincia di Santa Fe \u00e8 una provincia dell'Argentina, situata nella parte nord-orientale del Paese. Per superficie, popolazione e livello socio-economico rappresenta una fra le pi\u00f9 evolute e importanti aree dell'Argentina. Grande rilevanza ha avuto, nel proprio sviluppo, l'immigrazione europea, da cui ha tratto origine oltre il 90% della sua attuale popolazione.\nGeografia e clima.\nConfina a nord con la provincia del Chaco, a est con Corrientes ed Entre R\u00edos, a sud con Buenos Aires e ad ovest con Santiago del Estero e C\u00f3rdoba. Il territorio \u00e8 interamente pianeggiante ed \u00e8 percorso da numerosi corsi d'acqua, primo fra tutti il Paran\u00e0, che segna la sua frontiera orientale dividendolo dalle provincie di Corrientes ed Entre R\u00edos.\nLa Provincia di Santa Fe ha un clima temperato di tipo \"pampeano umido\" (\"pampeano h\u00famedo\") nella sua parte centro-meridionale e subtropicale moderatamente umido di tipo \"chaque\u00f1o\" (dal Chaco, che \u00e8 un'ampia regione geografica situata fra Argentina, Bolivia, Paraguay e Brasile), a settentrione. Il passaggio fra i due tipi di clima avviene gradualmente e interessa una zona compresa approssimativamente fra il 30\u00ba e il 31\u00ba parallelo sud. Mentre il clima pampeano santafesino \u00e8 contraddistinto da quattro stagioni nettamente differenziate fra di loro e da temperature miti (con medie annue generalmente comprese fra i 16 \u00b0C e i 18 \u00b0C), quello \"chaque\u00f1o\", oltre ad essere sensibilmente pi\u00f9 caldo (con medie annue che si aggirano attorno ai 20\u00b0 ed oltre), presenta due sole stagioni, una umida, e un'altra secca.\nA titolo esemplificativo forniamo qui di seguito i dati climatologici di alcune localit\u00e0:\nFlora e fauna.\nAnche sotto il profilo botanico e faunistico, oltrech\u00e9 climatologico, la provincia si articola in due grandi realt\u00e0 subregionali: quella \"chaque\u00f1a\" a nord e quella \"pampeana\" al centro e al sud. La prima \u00e8 pi\u00f9 ricca di vegetazione (boschi e, pi\u00f9 raramente, selve fluviali), la seconda si presenta come un'enorme ma suggestiva prateria (costituita da terre nere particolarmente fertili) inframmezzata da appezzamenti di terreno coltivati pi\u00f9 o meno intensivamente. Le specie vegetali presenti nel Chaco santafesino sono di tipo tropicale (palme, salici creoli, arbusti xerofili ecc.) mentre al sud ha particolare diffusione l'eucalipto, il sicomoro americano e l'omb\u00f9. La fauna \u00e8 particolarmente ricca al nord dove sono presenti molte specie endemiche, fra cui il bradipo, il formichiere, il tapiro e anche alcuni caimani (fra cui lo \"yacar\u00e9 nero\" proveniente dalle foreste fluviali delle provincie di Corrientes e Misiones, dove sono particolarmente diffusi). La zona pampeana \u00e8 invece conosciuta per le sue specie domestiche importate dall'Europa (bovini ed equini in particolare); volpi e soprattutto cervi selvatici si possono ancora trovare in molte zone rurali.\nSuperficie e popolazione.\nLa provincia ha una superficie totale di 133.007\u00a0km\u00b2 su cui vivono 3.194.537 abitanti, con una densit\u00e0 di 24 abitanti per km\u00b2, superiore pertanto a quella dello Stato argentino (15 abitanti circa). Il tasso di accrescimento demografico, del 6,5% rispetto al precedente censimento (2001), \u00e8 invece sensibilmente inferiore a quello medio argentino, corrispondente all'11,2% (sempre rispetto alle precedenti rilevazioni censuali del 2001). Oltre il 50% della popolazione provinciale risiede in due aree metropolitane: quella di Rosario (ufficialmente denominata Grande Rosario), e quella di Santa Fe (Gran Santa Fe).\nGeografia antropica.\nSuddivisioni amministrative.\nDipartimenti.\nLa provincia \u00e8 suddivisa in 19 dipartimenti (\"departamentos\" in spagnolo). I dipartimenti hanno una funzione organizzativa, elettorale e statistica, a livello provinciale ad esempio per quanto riguarda la sicurezza. \nMunicipi e comuni.\nI Dipartimenti, sono suddivisi, a propria volta, in distretti, che possono essere organizzati come municipalit\u00e0 o municipi (\"municipalidades\" in spagnolo), oppure come comuni (\"comunas\" in spagnolo). Secondo la normativa vigente nella Provincia di Santa Fe, per poter ottenere lo \"status\" di municipio, il distretto deve avere una popolazione non inferiore ai 10.000 abitanti (salvo contate eccezioni). Le unit\u00e0 territoriali pi\u00f9 popolose si sono pertanto costituite in municipi, mentre le altre in comuni. Qui di seguito riportiamo i dati demografici dei primi 15 municipi, su un totale di 48, della provincia di Santa Fe:\nStoria.\nInizi\u00f2 a svilupparsi nella seconda met\u00e0 dell'Ottocento, grazie alla massiccia immigrazione europea ed in particolare italiana. Italiani, in grande maggioranza, furono i colonizzatori della \"Pampa H\u00fameda\" che si estende per oltre i 2/3 della Provincia e che per questa ragione inizi\u00f2 a chiamarsi \"Pampa Gringa\" (da \"gringo\", come venivano soprannominati all'epoca gli italiani). Italiani furono anche molti dei colonizzatori della parte pi\u00f9 settentrionale della Provincia, gi\u00e0 facente parte, geograficamente, del Chaco. La citt\u00e0 di Rafaela (la terza della Provincia con circa 88.000 abitanti) fu una creazione del lavoro italiano (soprattutto piemontese) e cos\u00ec pure le colonie agricole di San Jorge, Sunchales, Piamonte, Cavour, Ca\u00f1ada de G\u00f3mez, Carcara\u00f1\u00e1 e molte altre. Anche Rosario e Santa Fe, massimi centri abitati della provincia, furono in gran parte edificate da architetti e ingegneri italiani che si ispirarono, nel progettare e costruire alcuni fra gli edifici pi\u00f9 rappresentativi delle due citt\u00e0 a modelli e forme stilistiche propri della loro terra d'origine.\nSanta Fe \u00e8 gemellata con Cuneo dal 1948.\nCollegamenti esterni.\nSito di Pampa Gringa: pampagringa.com.ar"}
{"id": "117310", "revid": "339392", "url": "https://it.wikipedia.org/wiki?curid=117310", "title": "Krsna", "text": ""}
{"id": "117313", "revid": "963244", "url": "https://it.wikipedia.org/wiki?curid=117313", "title": "Cavalieri di Rodi", "text": ""}
{"id": "117320", "revid": "8596", "url": "https://it.wikipedia.org/wiki?curid=117320", "title": "David Grusin", "text": ""}
{"id": "117335", "revid": "633110", "url": "https://it.wikipedia.org/wiki?curid=117335", "title": "9. SS-Panzer-Division &quot;Hohenstaufen&quot;", "text": "La 9. SS-Panzer-Division \"Hohenstaufen\" fu costituita nel dicembre 1942 e trasferita in Francia a Mailly-le-Camp per l'addestramento, che si concluse nella primavera del 1944. Prende il nome dalla dinastia Hohenstaufen.\nStoria.\nIn seguito alla situazione che si era venuta a creare nella Russia meridionale, con la resa ormai prossima della 1. Panzerarmee, l'OKW decise di inviare il II. SS-Panzerkorps per tentare di liberare l'armata dall'accerchiamento in cui si era venuta a trovare: nonostante la palese inferiorit\u00e0 nei confronti dei sovietici, la \"Hohenstaufen\" e la \"Frundsberg\" riuscirono a stabilire un corridoio con la 6. Panzer-Division della 1. Panzerarmee presso Buczacz, riuscendo in tal modo a liberare quasi tutte le divisioni circondate.\nDopo questo primo successo operativo, la divisione fu trasferita pi\u00f9 a nord per cercare questa volta di liberare dall'assedio le forze rimaste intrappolate a Tarnopol, tuttavia le condizioni climatiche avverse e la tenace resistenza russa non consentirono ai soldati delle SS di riuscire nella loro missione.\nNelle settimane e nei mesi seguenti la divisione fu posta presso la riserva del Gruppo d'armate Nord Ucraina, dove rimase fino al 12 giugno 1944 quando uomini e materiali furono trasferiti di gran carriera in Francia, in seguito all'invasione della Normandia. Solamente verso la fine del mese, il 26 giugno, la \"Hohenstaufen\", dopo essere stata tormentata dall'aviazione alleata nella marcia di avvicinando alle linee, riusc\u00ec a stabilire un contatto con le forze inglesi impegnate a Caen, e solamente dopo durissimi combattimenti che portarono perdite per 1.200 uomini tra morti, feriti e dispersi, la divisione fu trasferita, l'8 luglio, presso la riserva dell'esercito tedesco.\nTuttavia, il periodo di riposo fu breve, con gli uomini delle SS impegnati nella zona di \u00c9terville, Maltot e della strategica collina 112. Ripresa e persa pi\u00f9 volte nel giro di poche settimane, la \"Hohenstaufen\" entr\u00f2 in azione il 12 luglio congiuntamente con l'artiglieria pesante della \"Frundsberg\"; il 16 luglio reparti avanzati iniziarono ad attaccare lungo la collina 113, ad ovest della collina 112, per aggirare le posizioni inglesi, tuttavia il 18 luglio l'inizio dell'offensiva Anglo-canadese a nord-est di Caen con lo sfondamento delle ormai esauste linee tedesche, costrinse la \"Hohenstaufen\" a sospendere l'offensiva. Il 25 luglio la divisione fu nuovamente richiamata in azione e inviata a sud di Caen dove le linee della 272. Divisione di fanteria stavano ormai cedendo.\nLe settimane successive vennero totalmente utilizzate per riorganizzare le varie unit\u00e0. Il 1\u00ba agosto del 1944 la divisione entr\u00f2 a far parte del II. SS Panzerkorps, che operava nella zona di B\u00e9ny-Bocage. Nei giorni seguenti duri combattimenti contro le avanzanti forze inglesi, non riuscirono ad arginare l'offensiva alleata, costringendo la divisione a ritirarsi dapprima nella zona di Putanges-Pont-\u00c9crepin e poi di Vimoutiers; ed infine a Merri e Trun (a nord della Sacca di Falaise). La continua pressione alleata, port\u00f2 alla disgregazione delle linee tedesche, con la divisione costretta a una precipitosa ritirata attraverso la Francia, agendo come retroguardia e venendo impegnata a Orbec, Bourg-Achard, Duclair, Laon, e Cambrai. La divisione fu infine trasferita ad Arnhem per un periodo di riposo, citt\u00e0 che raggiunse il 9 settembre.\nDopo i duri combattimenti in Normandia la divisione poteva contare solamente su 6.000-7.000 uomini rispetto ai 15.898 del 30 giugno, e, come molte altre divisioni tedesche, anche gli uomini della \"Hohenstaufen\" stavano riposando, quando il 17 settembre 1944 gli Alleati dettero il via all'Operazione Market Garden. La divisione, congiuntamente con la \"gemella\" \"Frundsberg\", oper\u00f2 prevalentemente a ovest di Arnhem, contro i \"Diavoli Rossi\" della 1\u00aa Divisione Aviotrasportata inglese, prevenendo il primario obiettivo alleato di assicurarsi una testa di ponte al di l\u00e0 del Reno. Dopo le prime fasi della battaglia, la \"Hohenstaufen\" fu inviata a Oosterbeek per cooperare con le truppe tedesche del kampfgruppe von Tettau, alle prese con le forze inglesi, ai quali si aggiunger\u00e0 poi la \"1\u00aa Brigata paracadutisti polacchi indipendenti\". Durante i combattimenti che si protrassero fino al 26 settembre, le truppe alleate vennero ristrette entro una sacca che infine venne evacuata da tutti gli uomini validi verso l'altra sponda del Reno, raggiunta dal XXX Corpo d'armata inglese, ma i \"Red Devils\" persero l'85% della forza di combattimento tra morti, feriti e prigionieri.\nTrasferita in Germania, dapprima a Siegen e poi nell'area di Paderborn-M\u00fcnster, furono aggregati nuovi complementi e nuovi armamenti. Il 12 dicembre la divisione fu trasferita a Bad M\u00fcnstereifel come riserva per l'imminente Offensiva delle Ardenne, e poi a sud di Blankenheim e nella zona di Stadtkyll-J\u00fcnkerath-Blankenheim. Il 21 dicembre unit\u00e0 divisionali furono impegnate nella conquista di Sankt Vith; i primi obiettivi, i villaggi di Recht e Vielsalm furono facilmente conquistati, ma la crescente attivit\u00e0 aerea americana, rallent\u00f2 l'attacco tedesco, costringendo il comando divisionale a sospendere l'attacco e a ritirare la divisione nella zona di Bra e Vaux-Chavanne. Il 31 dicembre la divisione fu trasferita a sud nel tentativo di conquistare Bastogne insieme con la 12. Divisione di fanteria. Tuttavia gi\u00e0 il 3 e il 4 gennaio la supremazia area alleata impediva ogni attivit\u00e0 tedesca, infine il 7 gennaio Hitler ordin\u00f2 la ritirata lungo la linea Dochamps-Longchamps e di tenere tali posizioni a tutti i costi. Tali posizioni erano ormai insostenibili, e tra il 17 e il 18 gennaio le forze tedesche furono costrette a ritornare sulle proprie basi di partenza; in questa ritirata, ancora una volta, la \"Hohenstaufen\" oper\u00f2 come retroguardia.\nAlla fine di gennaio la divisione fu trasferita nella zona di Kaufenheim-Mayen per un periodo di riposo. Tuttavia il collasso del fronte orientale costrinse l'OKW a destinare un certo numero di unit\u00e0 a fronteggiare la soverchiante potenza sovietica, e la divisione venne pertanto trasferita in Ungheria per liberare le forze tedesche rimaste intrappolate a Budapest (Operazione Fr\u00fchlingserwachen). Alla fine di febbraio le prime unit\u00e0 avevano raggiunto Falubattyan, in Ungheria, ma non fu possibile lanciare un attacco prima del 6 marzo. Le pessime condizioni del tempo e la tenace resistenza sovietica determinarono il fallimento dell'ultima operazione d'attacco tedesca degna di nota, per cui quanto rimaneva della \"Hohenstaufen\" inizi\u00f2 a ritirarsi lungo la direttrice Jen\u0151, Berhida, Liter, Nemesv\u00e1mos, Hidekut, e infine Mencseli. Durante questa ritirata la divisione fu impegnata in durissime operazioni di retroguardia per tentare di lasciare una via di fuga per le altre divisioni, la 5\u00aa Divisione Panzer SS \"Wiking\", 1\u00aa Divisione Panzer, 3\u00aa Divisione Panzer, e per i resti della 44\u00aa Divisione di Fanteria \"Hoch und Deutschmeister\". L'ultima offensiva sovietica port\u00f2 all'accerchiamento della divisione attorno al \"Reichsschutzstellung\"; solamente il 6 aprile dopo durissimi combattimenti, quanto rimaneva della \"Hohenstaufen\" riusc\u00ec a liberarsi.\nLa fine della guerra per gli uomini della \"Hohenstaufen\" giunse il 26 aprile 1945 quando la divisione ricevette l'ordine di intercettare le forze statunitensi tra le citt\u00e0 di Enns-Steyr-Amstetten e di impedirne l'avanzata fino alla conclusione dei negoziati di pace. L'8 maggio 1945 quanto rimaneva della 9. SS-Panzer-Division \"Hohenstaufen\" si arrese agli Americani.\nDecorati con la Croce di Cavaliere.\nIn totale furono 12 gli uomini decorati con la Croce di Cavaliere della Croce di Ferro."}
{"id": "117366", "revid": "174925", "url": "https://it.wikipedia.org/wiki?curid=117366", "title": "Bhakti Yoga", "text": "Nella scuola di pensiero induista del Ved\u0101nta, il Bhakti Yoga (dal sanscrito \"Bhakti\" - devozione/amore, e \"Yoga\" - unione) \u00e8 la via della devozione verso la liberazione dal ciclo delle rinascite.\nBhakti yoga \u00e8 appunto la via della Bhakti, \u00e8 la relazione con Dio attraverso un intenso amore e profonda devozione. Questo Yoga tra tutti \u00e8 il pi\u00f9 semplice e diretto, e si rivolge a tutti gli esseri umani proprio per la sua facilit\u00e0 di messa in pratica, dato che non richiede spiccate capacit\u00e0 intellettive o abilit\u00e0 particolari. Il Bhakti Yoga non \u00e8 altro che intenso amore per Dio: poich\u00e9 Egli \u00e8 la personificazione dell'amore, la via pi\u00f9 facile per raggiungerLo \u00e8 amarLo. Qui si parla di un amore trascendentale, infatti Dio non pu\u00f2 essere realizzato con un amore cos\u00ec ardente e assorbente come la passione coniugale; l'amore devozionale deve essere sviluppato progressivamente.\nSecondo il Bhakti Yoga, la persona che ama Dio non ha n\u00e9 bisogni, n\u00e9 afflizioni; non odia n\u00e9 gli esseri, n\u00e9 gli oggetti; non ha alcun piacere negli oggetti dei sensi e riconosce la parte di Dio localizzata in tutti gli esseri. poich\u00e9 l'estasi che deriva dalla relazione con Dio (Sam\u0101dhi) nell'amore \u00e8 la cosa pi\u00f9 inebriante in assoluto, colui che (anche una sola volta) ha fatto l'esperienza di questo amore non vedr\u00e0 altro che questo, non ascolter\u00e0, n\u00e9 parler\u00e0 pi\u00f9 che di questo, poich\u00e9 penser\u00e0 costantemente soltanto a questo amore.\nIl Bhakti Yoga \u00e8 inizialmente descritto nel dodicesimo capitolo della Bhagavad Gita, nel quale si afferma:\nInoltre, sempre nella Bhagavad Gita si legge:\nSecondo lo Srimad Bhagavatam esistono 9 cose da fare per praticare il Bhakti yoga:"}
{"id": "117373", "revid": "125701720", "url": "https://it.wikipedia.org/wiki?curid=117373", "title": "Confederaci\u00f3n Nacional del Trabajo", "text": "La Confederaci\u00f3n Nacional del Trabajo, nota anche con la sigla CNT, \u00e8 una confederazione di sindacati anarchici spagnoli.\nStoria.\nPrimi anni.\nLa CNT nacque nel 1910 con l'obiettivo di costituire una grande forza libertaria che si opponesse al sindacato allora maggioritario, la socialista Uni\u00f3n General de Trabajadores (UGT). Si form\u00f2 dal gruppo catalano \"Solidaridad Obrera\" ossia \"solidariet\u00e0 operaia\", sorto nel 1906.\nNel 1911 vi fu il primo congresso, nel quale fu proclamato uno sciopero generale; a causa di ci\u00f2, la CNT fu dichiarata illegale fino al 1914. Nel 1916 inizi\u00f2 un dialogo con l'UGT, che port\u00f2 a uno sciopero generale, al quale collaborarono entrambe le associazioni, nel 1917. I rapporti si rafforzarono e nel secondo congresso, nel 1919, qualcuno propose di unire i due sindacati per unire la classe lavoratrice. Fu anche approvata un'alleanza provvisoria con la Terza Internazionale, ma quest'alleanza si ruppe subito dopo la visita del presidente della CNT in Russia, nel 1922.\nNel 1918 vi fu la crisi dell'industria in Catalogna e migliaia di lavoratori s'iscrissero alla CNT. La forte presenza della CNT nell'industria catalana port\u00f2 nel 1919 allo sciopero della Canadiense, uno sciopero che si estese velocemente in tutta la Catalogna e che, dopo 44 giorni, port\u00f2 alla vittoria delle rivendicazioni anarcosindacaliste. Tra gli esiti pi\u00f9 importanti di questo sciopero c'\u00e8 la giornata lavorativa massima di otto ore ed il rilascio di migliaia di operai arrestati durante lo sciopero.\nPer contrastare questa nuova forza che il sindacato aveva raggiunto, molti capitalisti pagarono sicari per ucciderne i dirigenti. Nel 1923 sal\u00ec al potere il dittatore Miguel Primo de Rivera e la CNT fu costretta ad agire in clandestinit\u00e0. In quel periodo emersero diversi dissidi tra gli anarchici che nel 1927 avevano costituito la Federaci\u00f3n Anarquista Ib\u00e9rica, FAI, per tutelare i principi libertari del sindacato, e i moderati.\nDopo la caduta della monarchia vi fu un iniziale appoggio alla seconda repubblica, che and\u00f2 diminuendo nel periodo tra il 1931 e 1933 per gli scontri costanti con le autorit\u00e0 repubblicane. Il nucleo principale della CNT si trovava in Catalogna, ma guadagnava sempre pi\u00f9 terreno in altre regioni, quali Aragona (dove era pi\u00f9 forte dell'UGT) e Andalusia. A Madrid nella notte tra l'11 e il 12 maggio 1931, scoppiarono violenti tumulti guidati dagli anarchici, quasi tutti inquadrati nella \"Confederaci\u00f3n Nacional del Trabajo\", e furono assalite ed incendiate numerose chiese, monasteri ed edifici religiosi a Madrid. And\u00f2 completamente distrutta la chiesa gesuita di Calle de la flor.\nPoi i tumulti scoppiarono anche in altre zone della Spagna come Malaga.\nIl biennio nero segn\u00f2 una tappa di clandestinit\u00e0 forzata che intacc\u00f2 profondamente le basi dell'anarcosindacalismo spagnolo. Si calcola che vi furono circa 30.000 incarcerati.\nSebbene gli anarchici fossero solitamente contrari al voto, nel 1936 molti di loro votarono il Frente Popular, portandolo alla vittoria. Ci\u00f2 avvenne poich\u00e9 il \"Fronte\" aveva promesso la liberazione dei prigionieri politici, in buona parte anarchici.\nGuerra civile e rivoluzione.\nLe tensioni tra la parte moderata della CNT e gli anarchici, prima della guerra civile, sono complesse e difficili da analizzare a causa del carattere decentralizzato, settoriale e localistico dell'organizzazione. Si giunse alla rottura con la formazione del Partido Sindicalista di \u00c1ngel Pesta\u00f1a.\nNel '36 la CNT fu nuovamente legalizzata. Durante la guerra arriv\u00f2 a far parte del governo con vari ministeri e alti incarichi amministrativi.\nNell'agosto di quell'anno, quando il fronte di Aragona iniziava a stabilizzarsi, i combattenti anarchici controllavano due quinti della regione. Per gli anarchici la guerra civile doveva concludersi con una rivoluzione per un nuovo assetto sociale in Spagna.\nClandestinit\u00e0 e attualit\u00e0.\nNel 1939 con la \"Ley de responsabilidades pol\u00edticas \"(Legge delle responsabilit\u00e0 politiche) la CNT fu dichiarata illegale e fu espropriata dei suoi beni immobili, materiali, veicoli, conti bancari, aziende collettivizzate e documentazione. In quel momento la CNT contava un milione di iscritti e l'infrastruttura che la sosteneva era ampia.\nLa CNT continu\u00f2 la sua attivit\u00e0 in modo clandestino dentro il territorio spagnolo durante il regime di Francisco Franco.\nCon la morte di Francisco Franco nel novembre del 1975 e l'inizio della Transizione, la CNT celebr\u00f2 il suo primo congresso dal 1936, cos\u00ec come diversi incontri pubblici. Tra questi il pi\u00f9 rilevante si tenne a Montju\u00efc in provincia di Barcellona.\nIn questo primo congresso, celebrato nel 1979 a Madrid, un gruppo minoritario si scisse dall'organizzazione e si chiamer\u00e0 \"CNT Congreso de Valencia \"(in riferimento al Congresso alternativo realizzato in questa citt\u00e0) e successivamente cambi\u00f2 il nome in CGT. Le ragioni che portarono alla scissione consistevano nel cambio di direzione politica assunto dalla CGT, che decise di accettare i fondi statali destinati ai sindacati, di partecipare alle elezioni sindacali e di riconoscere la figura professionale del sindacalista.\nNel 2010 s'\u00e8 svolto il 10\u00ba congresso durante il quale la CNT ha festeggiato i suoi 100 anni di vita. Ormai irrilevante, continua a partecipare attivamente al movimento operaio spagnolo, basandosi nei principi dell'autogestione e del federalismo anarchico.\nOrganizzazione e funzionamento.\nLa CNT \u00e8 una confederazione di sindacati autonomi che condividono le idee e le pratiche anarcosindacaliste. I sindacati si costituiscono considerando il settore di produzione del lavoratore e non la professione svolta. Il loro campo di azione \u00e8 limitato all'interno del comune in cui si \u00e8 costituito. Il numero minimo per poter formare un sindacato \u00e8 di 25 persone, e nel caso in cui non sia formato il sindacato di un certo settore di produzione all'interno del comune, i lavoratori si affiliano a un sindacato generale, chiamato Sindicato de Oficios Varios.\nOgni sindacato svolge le proprie riunioni in assemblea e prende le decisioni con il metodo della democrazia diretta e del consenso. Dentro al sindacato i lavoratori di una stessa azienda possono formare una Sezione Sindacale, che gode di una certa autonomia rispetto al sindacato.\nL'insieme dei sindacati dello stesso comune costituisce la Federazione Locale e si coordina attraverso il Comitato Locale. L'insieme delle Federazioni Locali nella stessa regione costituisce la Federazione Regionale e si coordina attraverso il Comitato Regionale. L'insieme delle Federazioni Regionali compone la Confederazione Nazionale, anch'essa costituita da un Comitato per poter gestire e riportare le decisioni prese dalle Federazioni Regionali.\nTutti i Comitati presenti nell'organizzazione non hanno potere decisionale, ma svolgono i compiti di amministrazione e di collegamento con le altre componenti dell'organizzazione.\nProgetti.\nIl periodico.\nCNT \u00e8 il periodico ufficiale ed il principale mezzo di espressione dell'organizzazione, approvato nel \"III Congreso de Madrid\" del 1931 e pubblicato per la prima volta il 14 novembre del 1932. Ha una periodicit\u00e0 mensile, \u00e8 composto da 32 pagine di quattro colonne in bianco e nero, ad eccezione della prima pagina ed altre pagine speciale all'interno.\nTra le sezioni del periodico si trovano: Sindacalismo, Economia, Attualit\u00e0, Esteri, Memoria storica, Cultura, Opinioni e Agenda.\nI contenuti sono pubblicati con la licenza Creative Commons, aderendo ai periodici che promuovono il copyleft.\nFundaci\u00f3n de Estudios Libertarios Anselmo Lorenzo.\nLa Fundaci\u00f3n de Estudios Libertarios Anselmo Lorenzo (Fondazione degli Studi Liberatari Anselmo Lorenzo), conosciuta anche come Fundaci\u00f3n Anselmo Lorenzo o FAL, \u00e8 una organizzazione culturale createa dalla CNT nel 1987. I suoi obiettivi sono il recupero della memoria storica dell'anarchismo e dell'anarcosindacalismo spagnolo e la diffusione delle idee libertarie.\nIl nome della fondazione fa riferimento ad Anselmo Lorenzo, un anarchico spagnolo che partecip\u00f2 alla creazione del primo nucleo sindacale in Spagna. Attualmente la sede della fondazione \u00e8 situata al centro di Madrid ed \u00e8 considerata la pi\u00f9 grande fondazione degli studi libertari di Spagna.\nRadio Klara.\nRadio Klara 104.4 FM di Valencia \u00e8 la radio della Federazione anarchica iberica ove trova ampio spazio la programmazione dell'Anarco-sindacalismo."}
{"id": "117374", "revid": "834", "url": "https://it.wikipedia.org/wiki?curid=117374", "title": "Confederazione Nazionale Lavoratori", "text": ""}
{"id": "117377", "revid": "1833487", "url": "https://it.wikipedia.org/wiki?curid=117377", "title": "Lap dance", "text": "La lap dance (dal termine inglese \"lap\" cio\u00e8 \"grembo\") \u00e8, nello specifico, una danza erotica, durante la quale lo spettatore, abitualmente maschile, \u00e8 seduto e la ballerina si trova in contatto fisico con il basso ventre maschile (da cui il nome) o a breve distanza.\nDescrizione.\nLe ballerine di lap dance sono spesso, anche se non necessariamente, spogliarelliste. Questo tipo di danza prevede numerose varianti. Fra i due attori ci possono essere toccamenti reciproci, della ballerina nei riguardi dello spettatore e dello spettatore nei riguardi della ballerina.\nIn Italia il termine \u00e8 tuttavia usato anche in maniera erronea per indicare un altro tipo di danza, la \"pole dance\", in cui la ballerina compie evoluzioni artistiche spettacolari su una pertica situata su un palco.\nLegislazione.\nI limiti ai \"toccamenti\" sono definiti dalle leggi locali. In Italia una sentenza della Corte di cassazione, la n\u00b0 13039 del 21 marzo 2003, stabilisce che i palpeggiamenti da considerarsi fuorilegge sono quelli che \u00absiano tali da produrre eccitazione in un soggetto normale\u00bb, che per\u00f2 una sentenza di dicembre 2004 per fatti svoltisi in provincia di Teramo rende parzialmente legittimi purch\u00e9 con alcuni presupposti e partendo dal concetto di \"comune senso del pudore\". La sentenza recita infatti: \nIn molti locali in cui si pratica la lap dance \u00e8 possibile anche assistere a \"spettacoli privati\" (priv\u00e9) in cui la ragazza si spoglia in un ambiente riservato per un solo cliente e si lascia toccare, pur nel rispetto di certi limiti. Il cliente non pu\u00f2 spogliarsi, per la ragazza \u00e8 invece previsto generalmente il nudo integrale.\nI film.\nParecchi film includono scene di lap dance: negli ultimi anni alcune pellicole sono state dedicate in particolar modo al tema; fra le altre si segnalano:"}
{"id": "117381", "revid": "741864", "url": "https://it.wikipedia.org/wiki?curid=117381", "title": "Ursula Happe", "text": "Biografia.\nNata e cresciuta a Danzica col nome Ursula Krey, lasci\u00f2 la citt\u00e0 nel 1945, evacuata assieme a migliaia di altri cittadini tedeschi. Con la madre e le due sorelle si trasfer\u00ec in Germania. Sin da bambina aveva praticato nuoto, e, dopo la pausa imposta dalla seconda guerra mondiale, nel 1949 riprese a gareggiare nelle file del \"Neptun Kiel Club\".\nNel 1950 si spos\u00f2 con il suo allenatore Heinz Gunter Happe, e ne prese il cognome. Da allora gareggi\u00f2 come Ursula Happe o Ursula Happe-Krey.\nPartecip\u00f2 a due edizioni delle Olimpiadi, Helsinki 1952 e Melbourne 1956, vincendo l'oro nei 200\u00a0m rana nel 1956. Aveva vinto la stessa gara ai campionati europei del 1954, dove ottenne anche il bronzo nei 100\u00a0m farfalla.\nNello stesso periodo ebbe i primi due figli, Gudrun (nata nel 1953) e Klaus (nato nel 1955), riuscendo a combinare la maternit\u00e0 con la partecipazione ai principali eventi sportivi. Non si deve per\u00f2 pensare che Ursula Happe fosse un caso isolato nello sport femminile di quel tempo: agli europei del 1954 quattro titoli su cinque furono vinti da donne sposate.\nIn Germania fu nominata \"Sportiva dell'Anno\" per due volte, nel 1954 e 1956. In carriera vinse 18 titoli nazionali tedeschi in varie specialit\u00e0.\nRitiratasi dalle competizioni, ebbe altri due figli. Continu\u00f2 a dedicarsi al nuoto come istruttrice e allenatrice.\nNel 1997 \u00e8 stata inserita nella International Swimming Hall of Fame, la \"Hall of Fame\" internazionale del nuoto."}
{"id": "117383", "revid": "834", "url": "https://it.wikipedia.org/wiki?curid=117383", "title": "Ursula Happe-Krey", "text": ""}
{"id": "117385", "revid": "834", "url": "https://it.wikipedia.org/wiki?curid=117385", "title": "Ursula Krey", "text": ""}
{"id": "117386", "revid": "2205128", "url": "https://it.wikipedia.org/wiki?curid=117386", "title": "Doss Trento", "text": "Il Doss Trento (\"D\u00f2s Tr\u00e8nt\" in dialetto trentino) \u00e8 una piccola collina che sorge sulla riva idrografica destra del fiume Adige nel quartiere di Piedicastello del capoluogo trentino.\nSi tratta di uno sperone che nel suo punto pi\u00f9 elevato raggiunge i 309 m s.l.m., elevandosi di oltre cento metri rispetto al piano del fondovalle, ed \u00e8 ricoperto da 8 ettari di foresta.\nAssieme al Dosso di San Rocco e al Dosso Sant'Agata formano i \"tre denti\" dell'antica \"Tridentum\" romana.\nIl Doss Trento \u00e8 stato ritratto nel 1495 dal pittore Albrecht D\u00fcrer nell'acquerello \"Trintperg\".\nNome.\nIl nome originario del Doss Trento \u00e8 Monte Verruca. Si tratta di un nome assegnato dai coloni romani che ricorda la strana forma del monte che, se osservato dall'alto, assomiglia proprio ad una verruca. I romani diedero tale nome presumibilmente osservando il monte dalla localit\u00e0 di Sardagna, dalla quale si ha una chiara visione della particolare conformazione collinare.\nA tal proposito, in una delle lettere che Flavio Magno Aurelio Cassiodoro scrisse per conto di Teodorico il Grande si parla, senza indicarne esplicitamente il luogo, se non che vi scorre l'Adige, di un \"Verruca castellum\" la cui descrizione \u00e8 generalmente accettata essere quella del Doss Trento, pur non essendovi prove conclusive in merito.\nPaolo Diacono, nel della Historia Langobardorum fa riferimento al \"Ferruge\", corruzione barbarica di Verruca, in cui i cittadini di Trento si ritrovarono assediati.\nAltri nomi usati nel corso dei secoli per riferirsi alle fortificazioni sul colle (o forse al colle in s\u00e9, in quanto fortezza naturale) furono \"Castrum Tridentinum\" (1208), \"Castrum Trentum\" e \"Castrum Trenti\" (1280), \"Castel Trento\" (1302), \"Casteltrentum\" e \"Castrumtrentum\" (1339), mentre per riferirsi al dosso in s\u00e9 furono \"Dossum de Tridento\" (1216), \"Dossum Casteltrenti\" (1339), \"Dorsum Tridenti\" (1427), \"Mons dictus Castel Trent\" (1559).\nFormazione.\nDal punto di vista geologico, il Doss Trento rientra in un paesaggio risultante dal modellamento dei cicli glaciale/postglaciale quaternari, con riguardo all'ultima e pi\u00f9 profonda esarazione operata dal ghiacciaio W\u00fcrmiano nella Valle dell'Adige.\nLa particolare morfologia, che lo rende un rilievo separato dal Monte Bondone, \u00e8 spiegabile per erosione del flusso glaciale e in seguito fluviale concentratasi in una zona di debolezza meccanica dovuta alla presenza di una faglia posta tra la Verruca e le pendici orientali del Monte Bondone stesso. Tale zona di deformazione pone tra l'altro alcuni problemi di stabilit\u00e0 del versante occidentale del rilievo.\n\u00c8 probabile che l'Adige, durante l'Olocene, abbia lambito le rocce eoceniche del Doss Trento erodendolo e provocandone l'attuale assetto a pareti verticali.\nLa piana alluvionale della Valle dell'Adige ha quota di circa 192\u00a0m s.l.m. mentre la Verruca si eleva fino a 308\u00a0m s.l.m.\nStoria e monumenti storici.\nIl Doss Trento fu interessato dalla presenza umana fin dalla preistoria.\nNel lato Nord-Est, in un riparo roccioso, furono ritrovati nel 1890 il cranio di un uomo adulto e i resti ossei di due bambini risalenti al Neolitico.\nLa basilica paleocristiana.\nSul Doss Trento sono presenti i resti del perimetro di una basilica paleocristiana gemina (chiaro segno dell'importanza storica di questo monte per la citt\u00e0). \u00c8 probabile che tale chiesa si sia insediata su un antico castelliere di et\u00e0 retica (utilizzato, e forse modificato, con molta probabilit\u00e0 dai Romani), dal quale taluni derivano il nome del sottostante quartiere di Piedicastello.\nNel sacello absidato settentrionale fu rinvenuto nel 1900 un mosaico a pavimento del secolo VI indicante la dedica ai santi Cosma e Damiano e la donazione dello stesso da parte del \"cantor Laurentius\" nel periodo del vescovo Eugippio, conservato nella collezione archeologica del Castello del Buonconsiglio.\nLa guerra di successione spagnola.\nPiazzando l'artiglieria sul Doss Trento, le truppe del Generale Vend\u00f4me bombardarono, dal 6 all'8 settembre 1703, la citt\u00e0 di Trento, nel corso della guerra di successione spagnola, sparando sulla citt\u00e0, facendo uso di due mortai, oltre 400 bombe.\nLa citt\u00e0 resistette e Vend\u00f4me dovette ripiegare. L'aneddoto, oltre che essere riportato nelle cronache storiche del tempo, \u00e8 immortalato in un acquerello conservato presso il \"Service Historique de l'Arm\u00e9e de Terre\" al castello di Vincennes a Parigi.\nDurante la Grande Guerra.\nIl Doss Trento faceva parte di quella imponente difesa eretta dagli austro-ungarici che era la Fortezza di Trento (\"Festung Trient\"). Si trattava di un vero e proprio campo trincerato a difesa del capoluogo. \nIl dosso, da sempre considerato baluardo alla citt\u00e0, fu riscoperto e riconsiderato dagli austro-ungarici quale ottimo punto di osservazione su tutta la vallata. \nIl sistema fortificato del Doss Trento, realizzato in fasi diverse, comprendeva batterie a cielo aperto fronte sud-est, fronte nord e fronte ovest; una polveriera fortificata, una stazione per piccioni viaggiatori ed una caserma detta \u201cCasa Nobile\u201d.\nEra previsto un armamento composto da:\nIl mausoleo di Cesare Battisti.\nSulla cima del Doss Trento \u00e8 stato eretto nel 1935 un mausoleo dedicato all'irredentista Cesare Battisti, in cui sono conservate le spoglie, con una relativa mostra fotografica che ne racconta la storia. A fianco del mausoleo, puntati in direzione della citt\u00e0 di Trento, sono collocati quattro cannoni modello 105/28, tra gli ultimi ancora in esistenza, facenti parte della cosiddetta \"Batteria Battisti\".\nLa \"Strada degli Alpini\".\nNel settembre del 1938 venne costituito un comitato esecutivo per la costruzione sul Doss Trento della cosiddetta \"acropoli alpina\" (che prevedeva varie opere, realizzate solo in parte, tra cui un museo nazionale storico degli Alpini). Il comitato ordin\u00f2 a tal fine la costruzione di una nuova strada d'accesso alla sommit\u00e0 del colle (poi detta appunto \"Strada degli Alpini\"): la progettazione fu demandata al municipio di Trento, e l'esecuzione ad un distaccamento di truppe provenienti dalle allora cinque divisioni alpine, che durante i lavori impegn\u00f2 mediamente 270 unit\u00e0, arrivando a superare le trecento unit\u00e0 nell'estate del 1942. \nI lavori ebbero inizio l'8 gennaio 1940, e comprendevano anche la realizzazione di una galleria di alcune centinaia di metri che sale con un tornante all'interno della roccia, all'interno della quale \u00e8 presente una cappella dedicata a santa Barbara. Il materiale per la costruzione proveniva inizialmente da una cava presso la frazione di Cadine, e successivamente anche dalla cava nella zona dei Solteri a Trento.\nNel corso della costruzione della strada che proviene dal quartiere di Piedicastello furono demolite una ex villa vescovile detta \"Casa Nobile\" del secolo XVII, una uccelliera nella parte occidentale e gran parte di una polveriera austriaca (la parte meridionale della polveriera, ristrutturata, \u00e8 divenuta in seguito la sede del Museo Storico degli Alpini).\nLa cerimonia d'apertura della galleria si tenne il 23 agosto 1940, mentre l'inaugurazione ufficiale della strada si tenne il 5 luglio 1942. Congiuntamente alla strada furono realizzati anche i sentieri pedonali, con terrazze, scalinate rampe e che si inerpicano tra i tornanti fin sulla cima del colle, ed il \"piazzale delle Divisioni Alpine\" all'inizio della strada, avente sul lato nordoccidentale una serie di cinque aquile scolpite in pietra rappresentanti le allora cinque divisioni alpine.\nNell'estate del 1942 il distaccamento inoltre costru\u00ec sulle Dolomiti di Brenta la chiesetta del Redentore, dietro al rifugio Tommaso Pedrotti a 2491 metri di altezza, trasportando il materiale di costruzione a piedi e a dorso di mulo.\nI lavori del distaccamento proseguirono con personale via via sempre pi\u00f9 ridotto, a causa dell'inasprirsi della seconda guerra mondiale, fino al 9 settembre 1943, pochi giorni dopo il bombardamento di Trento da parte degli Alleati.\nNel corso dei lavori, su idea del capitano Cesare Paroldo, allora comandante del distaccamento, fu realizzata sulla parete occidentale la scritta nella roccia \"Per gli Alpini non esiste l'impossibile\", grazie ad un ingegnoso ponte mobile sospeso su cui gli scalpellini del distaccamento scolpirono a mano le lettere, alte 120\u00a0cm per una profondit\u00e0 di 20\u00a0cm. In origine la frase doveva essere il nuovo motto alpino di Mussolini \"Per gli Alpini d'Italia non esiste l'impossibile\", e le lettere avrebbero dovuto essere rifinite con fasce rifrangenti ed illuminate da un faro per essere visibili anche di notte, ma lo spazio disponibile sulla parete obblig\u00f2 ad accorciare la frase, e gli attacchi aerei portarono a posticipare a data da destinarsi l'installazione delle fasce rifrangenti e del faro.\nIl Museo Nazionale Storico degli Alpini.\nAd omaggio del corpo militare degli Alpini il monte ospita anche il Museo Nazionale Storico degli Alpini. Nato su iniziativa della Legione trentina (Associazione volontari della Grande Guerra), venne ultimato nel 1958 per il quarantesimo anniversario della fine della prima guerra mondiale. Occupa gli spazi di un'ex polveriera austriaca donata dal Comune di Trento alla \"Fondazione Acropoli Alpina\".\nIl museo \u00e8 raggiungibile dal Piazzale delle Divisioni Alpine (via Brescia) percorrendo la strada monumentale scavata nella roccia da alpini in armi tra il 1940 e il 1947 (la \"Strada degli Alpini\"), o in alternativa il sentiero pedonale cosiddetto \"dell'amore\".\nInteresse naturalistico.\nIl Doss Trento, dichiarato biotopo dalla Provincia autonoma di Trento, presenta un'associazione vegetale a Orno-ostrieto e numerose specie endemiche, delle quali alcune studiate dai botanici quali testimonianze di periodi antichi pi\u00f9 caldi dell'attuale.\nLe rocce di cui \u00e8 composto sono calcari e marne risalenti all'Eocene medio-inferiore.\nFino alla prima met\u00e0 degli anni 1990 il monte era accessibile agli automezzi mediante la vecchia strada che si arrampica attorno alla roccia sul lato settentrionale. Da quando il bosco \u00e8 stato reso biotopo questa strada \u00e8 aperta al pubblico solo a pedoni ed alle biciclette. Lo splendido parco sulla cima del Doss Trento rende questo luogo una meta ambita dai turisti o dai trentini che desiderano passare un po' di tempo all'aria aperta."}
{"id": "117387", "revid": "599013", "url": "https://it.wikipedia.org/wiki?curid=117387", "title": "Nambikwara", "text": "I Nambikwara sono una popolazione indigena del Brasile, stanziata negli stati brasiliano del Mato Grosso e Rond\u00f4nia. Al momento della scoperta, la popolazione contava almeno 40000 persone. Nel 1999, secondo l'Instituto Socioambiental brasiliano, il numero di individui era sceso a 1.145, in un'area ristretta del Brasile occidentale.\nDescrizione etnografica.\nIl nome di questo popolo venne utilizzato dagli etnologi fin dal 1700, e la sua pi\u00f9 probabile origine \u00e8 quella di un nomignolo brasiliano di origine tupi, che vuol dire \"orecchie bucate\" o \"orecchie lunghe\" e fa riferimento ai monili che i Nambikwara portavano ai lobi delle orecchie. \nQuesto popolo vive in un territorio arido simile a savana (cespugli e piante spinose), interrotto, lungo i fiumi, da tratti di foresta a galleria.\nLe attivit\u00e0 seguono il ciclo stagionale: durante la stagione secca si dividono in bande nomadi e si dedicano alla caccia (con arco e frecce avvelenate) e alla raccolta (svolta da donne e bambini: frutti selvatici, semi, radici, lucertole, ragni, roditori, ecc.); nella stagione delle piogge vivono in villaggi provvisori, praticando l'agricoltura con il metodo taglia-e-brucia (manioca, mais, fagioli, cotone, tabacco) e la pesca. \nEsistono due tipi di insediamento dei Nambikwara, a seconda delle diverse condizioni stagionali. Nel periodo delle piogge vivono vicino ai fiumi, in villaggi composti da una o pi\u00f9 capanne ad alveare adibite ad abitazioni, e una capanna rituale, pi\u00f9 piccola, la \u201ccapanna flauto\u201d. Dal 1950 il tetto a spiovente sostitu\u00ec la struttura ad alveare. Molti oggetti di uso quotidiano, comuni ad altri gruppi tropicali, non sono rintracciabili presso i Nambikwara. Ad esempio l'amaca per dormire non \u00e8 utilizzata, da qui il nome attribuitogli da un vicino gruppo, i Paresi, di \"quelli che dormono per terra\" (Uaikoakor\u00e8).\nNella stagione secca, invece, i Nambikwara conducono una vita nomade, e si stabiliscono in semplici rifugi ricavati da foglie di palma attaccate a dei pali di appoggio.\nLe cerimonie rituali, connesse al ciclo stagionale, sono accompagnate da danze. La religione sciamanica comprende la credenza in numerosi spiriti della natura.\nClan.\nManduka.\nI Manduka - Nambikwara-Munduka sono un gruppo etnico del Brasile che ha una popolazione stimata in circa 27 individui. Parlano la lingua Nambikuara, Southern (D:Wasusu-NAB05) e sono principalmente di fede animista.\nI pochi esponenti sopravvissuti di questo gruppo vivono nello stato brasiliano del Mato Grosso insieme ai Nambikwara, con i quali si sono integrati nel corso del XX secolo.\nSarare.\nI Sarare - Nambikwara-Sarar\u00e9 sono un gruppo etnico del Brasile che ha una popolazione stimata in circa 55 individui. Parlano la lingua Sarare (codice ISO 639: SRR) e sono principalmente di fede animista.\nVivono nello stato brasiliano del Mato Grosso.\nStoria.\nNonostante il nome fosse gi\u00e0 noto, questo popolo venne ufficialmente scoperto solo nel XX secolo. \nIl primo contatto fu stabilito nel corso delle spedizioni successive del 1907 e del 1908 condotte dal generale C\u00e2ndido Rondon per conto del governo brasiliano, in vista della costruzione di una linea telegrafica che collegasse il Brasile nord-occidentale con l'allora capitale Rio de Janeiro.\nLa costruzione del telegrafo continu\u00f2 fino al 1915, e i Nambikwara ebbero regolarmente scambi e contatti con gli operai, i soldati e i funzionari della Commissione telegrafica.\nNel 1911 fu pubblicato il \"Rapporto etnologico\" di Rondon, oltre a diversi testi e articoli di membri della sua spedizione.\nI Nambikwara furono nuovamente osservati da Claude L\u00e9vi-Strauss, in una missione condotta con la moglie Dina Dreyfus e col collega brasiliano Lu\u00eds de Castro Faria nel 1938. Le risultanze dell'analisi - condotte per la prima volta secondo i pi\u00f9 evoluti crismi dell'antropologia culturale - confluirono in una tesi complementare di dottorato pubblicata nel 1948 (\"La vie familiale et sociale des indiens Nambikwara\"). L\u00e9vi-Strauss riprender\u00e0 queste osservazioni nel suo capolavoro \"Tristes Tropiques\" pubblicato nel 1955.\nNegli anni cinquanta, il territorio nel quale i Nambikwara erano stanziati nell'area compresa tra il rio Papagaio a est fino alla confluenza dei fiumi Commemora\u00e7ao de Floriano e Barao de Melga\u00e7o, ai confini dell'altopiano del Mato Grosso.\nCollegamenti esterni\nBibliografia.\nClaude L\u00e9vi-Strauss, \"La vita familiare e sociale degli indiani Nambikwara\" (1948) - Torino: Einaudi, 1970.\nClaude L\u00e9vi-Strauss, \"Tristi Tropici\" (1955), Milano, Il Saggiatore, 1965."}
{"id": "117388", "revid": "986213", "url": "https://it.wikipedia.org/wiki?curid=117388", "title": "Eugenio Tosi", "text": "Biografia.\nI primi anni ed il sacerdozio.\nEugenio Tosi nacque a Busto Arsizio nel 1864 da Luigi e Teresa Rabolini, una famiglia della borghesia locale. Tra i suoi antenati spiccava gi\u00e0 un prelato della chiesa cattolica, Luigi Tosi, vescovo di Pavia, ed era imparentato col celebre industriale Franco Tosi, fondatore dell'omonima azienda.\nIntraprese quindi la carriera ecclesiastica, studiando presso i seminari di Monza e Milano ed ottenendo il dottorato in teologia e filosofia, avendo per professore Achille Ratti, futuro papa Pio XI.\nVenne ordinato sacerdote il 4 giugno 1887 e divenne coadiutore nella sua citt\u00e0 natale ove colse l'occasione per occuparsi dell'oratorio maschile locale.\nIl 24 ottobre 1889 entr\u00f2 nella congregazione degli Oblati dei Santi Ambrogio e Carlo di Rho, divenendo vicario parrocchiale a Busto Arsizio. Dal 1889 al 1909 insegn\u00f2 presso il Collegio dei Padri Oblati Missionari di Rho. Nel 1909 venne promosso al ruolo di vicario generale della diocesi di Rimini dove rimase sino al 1911.\nEpiscopato.\nIl 5 aprile 1911 papa Pio X lo nomin\u00f2 vescovo di Squillace; ricevette la consacrazione episcopale il 16 aprile dello stesso anno per l'imposizione delle mani del cardinale Andrea Carlo Ferrari (all'epoca arcivescovo di Milano). Il 22 marzo 1917 venne trasferito alla sede episcopale di Andria, mentre dal 10 agosto di quello stesso anno fu nominato amministratore apostolico della diocesi di Squillace, carica che mantenne fino al febbraio 1918.\nArcivescovo di Milano e cardinalato.\nIl 7 marzo 1922 fu nominato arcivescovo di Milano, e nello stesso anno, l'11 dicembre, papa Pio XI lo cre\u00f2 cardinale presbitero col titolo dei Santi Silvestro e Martino ai Monti.\nDurante gli anni della sua permanenza alla cattedra episcopale di Milano, Eugenio Tosi si distinse per numerose opere a favore dei seminari come ad esempio la fondazione del nuovo Seminario Lombardo di Roma oltre a quello di Venegono Inferiore. Ispirato da intenti moralizzatori, denunci\u00f2 pubblicamente la sua opposizione alla rappresentazione dell'opera drammatica \"Il martirio di San Sebastiano\" composta da Claude Debussy su libretto di Gabriele D'Annunzio, spettacolo che proib\u00ec ai cattolici milanesi di andare a vedere al Teatro alla Scala dove era in programma per la stagione del 1926. In quello stesso anno inaugur\u00f2 il Monumento a san Francesco d'Assisi in Piazza Risorgimento a Milano, non lontano dalla locale sede dei cappuccini, in occasione del VII centenario della morte di san Francesco.\nUna settimana prima della sua morte, vennero scoperte dodici bombe inesplose alla base del palazzo arcivescovile di Milano. Mor\u00ec a Milano dopo una lunga malattia il 7 gennaio 1929 e fu sepolto nel Duomo di Milano, di fronte all'altare della \"Virgo Potens\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "117389", "revid": "729019", "url": "https://it.wikipedia.org/wiki?curid=117389", "title": "Pierre Gustave Toutant de Beauregard", "text": "Ufficiale nell'US Army divenne generale nell'esercito degli Stati Confederati durante la guerra di secessione. Noto con il soprannome di \"Napoleone in grigio\", si form\u00f2 come ingegnere civile e successivamente prese parte come geniere alla guerra americano-messicana. Dopo la nomina a sovrintendente di West Point nel 1861, quando il Sud decise di separarsi dal Nord diede le dimissioni dall'esercito statunitense e divenne brigadiere generale dell'esercito confederato. Comand\u00f2 le difese di Charleston, in Carolina del Sud, all'inizio della guerra civile ed a Fort Sumter il 12 aprile 1861. Tre mesi pi\u00f9 tardi vinse la prima battaglia di Bull Run presso Manassas, in Virginia.\nBeauregard comand\u00f2 le armate nel teatro di guerra occidentale, tra cui la Battaglia di Shiloh nel Tennessee, l'Assedio di Corinth nel Mississippi settentrionale. Torn\u00f2 a Charleston e la difese nel 1863 dai ripetuti attacchi via terra e via mare dell'Unione. Il suo pi\u00f9 grande successo fu il salvataggio dell'importante citt\u00e0 industriale di Petersburg in Virginia, nel giugno 1864, e della vicina capitale confederata di Richmond da un assalto di preponderanti forze dell'Unione.\nLa sua influenza sulla strategia dei Confederati venne sminuita dalle sue relazioni poco professionali col presidente Jefferson Davis e altri generali e ufficiali. Nell'aprile del 1865, Beauregard ed il suo comandante, il generale Joseph E. Johnston, convinsero Davis ed il resto del gabinetto di governo che la guerra fosse ormai giunta al termine. Johnson e la brigata di Beauregard si arresero al maggiore generale General William T. Sherman. Dopo la carriera militare, Beauregard torn\u00f2 in Louisiana, dove prest\u00f2 servizio nelle ferrovie e divenne un ricco promotore di una lotteria statale.\nI primi anni e l'educazione.\nBeauregard nacque nella piantagione di canna da zucchero \"Contreras\" a St. Bernard Parish, in Louisiana, a circa 20\u00a0km dalla citt\u00e0 di New Orleans, da una famiglia di origini creole. Beauregard era il figlio terzogenito di H\u00e9l\u00e8ne Judith de Reggio, discendente di Francesco Maria de Reggio (1698\u20131787), membro illegittimo della nobile famiglia degli Este, duchi di Ferrara, emigrato dapprima in Francia e poi in Louisiana, e di suo marito, Jacques Toutant-Beauregard, di ascendenze francesi e gallesi. Aveva tre fratelli e tre sorelle. Beauregard frequent\u00f2 delle scuole private a New Orleans e poi si rec\u00f2 alla \"French school\" di New York. Durante i suoi quattro anni a New York, impar\u00f2 l'inglese, in quanto fino a quel momento era stato di madrelingua francese.\nFrequent\u00f2 quindi la United States Military Academy di West Point. Uno dei suoi istruttori fu Robert Anderson, che divenne in seguito comandante di Fort Sumter e si arrese a Beauregard all'inizio della Guerra Civile. Arruolatosi a West Point, Beauregard inizi\u00f2 ad utilizzare sempre pi\u00f9 il nome \"G. T. Beauregard\", facendo poco. Nel 1838 consegu\u00ec il brevetto da ufficiale e risult\u00f2 eccellente sia come artigliere che come geniere militare. I suoi compagni d'arme gli affibbiarono diversi soprannomi: \"Little Creole\" (\"il piccolo creolo\"), \"Bory\", \"Little Frenchman\", \"Felix\" e \"Little Napoleon\".\nLa carriera militare.\nPrest\u00f2 servizio sotto Winfield Scott come geniere nel corso della guerra messicano-americana. Venne nominato capitano dopo le battaglie di Contreras e Churubusco e maggiore dopo quella di Chapultepec, dove rimase ferito ad una spalla. In quest'ultimo scontro viene in particolare ricordato il suo ardimento che riusc\u00ec a convincere l'assemblea degli ufficiali generali a cambiare i loro piani per l'attacco alla fortezza di Chapultepec. Fu uno dei primi ufficiali a entrare a Citt\u00e0 del Messico. Beauregard, che pure riteneva di aver contribuito significativamente alla vittoria, si trov\u00f2 ben presto in contrasto con alcuni suoi colleghi, e in particolare col capitano geniere Robert E. Lee, il quale aveva ricevuto pi\u00f9 brevetti di lui, facendo molta carriera in breve tempo.\nBeauregard fece ritorno negli Stati Uniti dal Messico nel 1848. Per i successivi 12 anni, venne incaricato della difesa della regione del Mississippi e dei Laghi in Louisiana, riparando antiche fortificazioni e costruendone di nuove sulla costa della Florida, a Mobile. Egli miglior\u00f2 anche le difese dei forti di St. Philip e Jackson sul fiume Mississippi presso New Orleans. Collabor\u00f2 con genieri dell'esercito e della marina militare per migliorare la navigazione delle navi alla foce del Mississippi. Invent\u00f2 per l'occasione uno speciale escavatore che poteva essere utilizzato dalle navi per poter attraversare i punti pi\u00f9 difficili dove il pescaggio era minimo. Pur rimanendo nell'esercito, promosse attivamente l'elezione di Franklin Pierce a presidente degli Stati Uniti nel 1852, nonch\u00e9 generale nella guerra messicana che aveva molto impressionato Beauregard. Pierce nomin\u00f2 Beauregard sovrintendente della U.S. Custom House a New Orleans, una struttura granitica costruita nel 1848.\nDurante il suo periodo di servizio a New Orleans, Beauregard rimase per\u00f2 inattivo e nel 1856 inform\u00f2 il dipartimento dei genieri dell'esercito che si sarebbe imbarcato come filibustiere a fianco di William Walker, il quale gli aveva offerto il grado di secondo in comando nella sua armata, per la conquista del Nicaragua. Diversi alti ufficiali, tra cui il generale Winfield Scott, convinsero Beauregard a rimanere negli Stati Uniti. Entr\u00f2 quindi per breve tempo in politica come candidato per il posto di sindaco di New Orleans nel 1858 e venne promosso dal partito Whig e da quello Democratico. Beauregard venne sconfitto di poco.\nSfruttando l'influenza politica di suo cognato, John Slidell, Beauregard ottenne la nomina a sovrintendente dell'Accademia Militare il 23 gennaio 1861. Cinque giorni dopo la Louisiana decise di aderire alla secessione ed egli rifiut\u00f2 l'incarico.\nLa Guerra Civile.\nL'inizio della guerra e la difesa di Charleston.\nBeauregard era uno dei soli otto generali effettivi dell'esercito confederato. Raccomand\u00f2 che forze imponenti stazionassero a difesa di New Orleans ma dovette cedere agli ordini contrari di Jefferson Davis e questa frizione iniziale fra Beauregard e Davis non pot\u00e9 che peggiorare col trascorre degli anni.\nIl primo incarico affidato a Beauregard dal governo confederato fu il comando delle forze a Charleston (Carolina del Sud), dove il 12 aprile 1861 egli apr\u00ec il fuoco sulla fortezza dell'Unione, chiamata Fort Sumter: evento che \u00e8 considerato come l'avvio della guerra di secessione americana. Il bombardamento perdur\u00f2 per le successive 34 ore sino a quando il generale comandante della fortezza, Anderson, non si arrese il 14 aprile.\nLa prima battaglia di Bull Run.\nConvocato nella nuova capitale dei confederati a Richmond, in Virginia, Beauregard ricevette un'acclamazione da eroe gi\u00e0 alle tappe lungo il percorso. Ottenne il comando della \"Alexandria Line\" per la difesa contro l'offensiva Federale organizzata dal generale di brigata Irvin McDowell (uno dei compagni di corso di Beauregard a West Point) contro l'unione dei binari confederati a Manassas. La strategia di Beauregard consigli\u00f2 di concentrare il grosso delle forze del generale Joseph E. Johnston dalla Valle di Shenandoah verso di lui, cercando non solo di difendere le proprie posizioni, ma anche di iniziare un'offensiva contro McDowell e Washington. Malgrado il rango maggiore, Johnston mancava infatti di familiarit\u00e0 col territorio dove si sarebbero svolti gli scontri e pertanto cedette la progettazione tattica del piano a Beauregard. Il presidente Davis stesso considerava che le progettazioni di Beauregard fossero spesso frutto di grandi principi militari e che mancassero in realt\u00e0 di una vera e propria applicazione pratica, almeno sino a quando non lo videro all'opera nel 1861. Davis lo credeva carente di logistica, \"intelligence\", forza militare e politica.\nLa Prima battaglia di Bull Run (Prima battaglia di Manassas) inizi\u00f2 il 21 luglio 1861, con un elemento di sorpresa da ambo i lati (McDowell e Beauregard avevano pianificato di contrastare i loro rispettivi nemici con un attacco sul fianco destro). McDowell attacc\u00f2 per primo, attraversando Bull Run e minacciando il fianco sinistro di Beauregard. Beauregard persistette nello spostare le sue truppe per muovere un attacco al fianco destro (il fianco sinistro di McDowell, verso Centreville), ma Johnston lo preg\u00f2 di rivolgersi al fianco verso Henry House Hill, debolmente difeso. Vedendo le forze dell'Unione, Beauregard insistette perch\u00e9 Johnston lasciasse l'area immediatamente e si ponesse in retroguardia a 1,5\u00a0km di distanza. Beauregard si mise dunque a correre tra le sue truppe a cavallo, alzando le bandiere della confederazione e tenendo discorsi carichi di patriottismo per incitare i suoi uomini.\nQuando alla fine le truppe di Johnston giunsero dalla valle del Shenandoah, i confederati lanciarono un contrattacco che fu in grado di sbaragliare l'esercito dell'Unione, costringendolo a una disordinata ritirata verso Washington. Lo storico William C. Davis riport\u00f2 che la vittoria fu possibile grazie alle decisioni tattiche di Johnston, giudicando che le azioni di \"Beauregard fossero degne di un novello generale, che si pone alla testa di una carica del proprio reggimento, che arringa le sue truppe, aspettandosi il riconoscimento dei suoi uomini.\" Fu ad ogni modo Beauregard a ricevere il grosso delle acclamazioni da parte del pubblico e della stampa per questa vittoria. Il 23 luglio Johnston richiese al presidente Davis che Beauregard fosse promosso al rango di generale. Davis diede la propria approvazione.\nDopo Bull Run, Beauregard inizi\u00f2 ad utilizzare una personale bandiera a \"stelle e sbarre\" per differenziare le sue truppe da quelle dell'Unione che portavano la bandiera degli Stati Uniti. Si serv\u00ec di Johnston e William Porcher Miles per creare quindi una vera e propria bandiera dei Confederati.\nQuando l'esercito si rec\u00f2 nei quartieri invernali, Beauregard entr\u00f2 in conflitto con l'alto comando dei Confederati. Egli infatti era desideroso di promuovere un'invasione del Maryland per far retrocedere i nemici verso Washington. Il suo piano venne bocciato come impraticabile, ed egli chiese pertanto di essere assegnato allora a New Orleans, ma anche questo gli venne negato. Question\u00f2 col commissario generale Lucius B. Northrop (amico personale del presidente Davis) sugli inadeguati rifornimenti che ricevevano le sue truppe.\nAltri scontri.\nFu trasferito nel Tennessee e assunse il comando delle forze confederate nella battaglia di Shiloh allorch\u00e9 il generale Albert Sidney Johnston cadde ucciso. Per quanto vittorioso, il primo giorno della battaglia, 6 aprile 1862, Beauregard arrest\u00f2 l'offensiva, forse in modo prematuro. Fu costretto a ritirarsi il secondo giorno dopo che Ulysses S. Grant era riuscito a rafforzarsi. Pi\u00f9 tardi fu obbligato a ritirarsi dalla sua base di approvvigionamento di Corinth dalle forze condotte da Henry W. Halleck.\nBeauregard difese con successo Charleston da ripetuti attacchi dell'Unione 1862\u20131864. Nel 1864 appoggi\u00f2 Robert E. Lee nella difesa di Richmond, sconfiggendo Benjamin Butler nella Campagna di Bermuda Hundred presso le alture di Drewry's Bluff, nella difesa di Petersburg. Colse contro Butler la sua vittoria militare pi\u00f9 impressionante, che lo indusse a cullare grandiosi pensieri. Propose a Robert E. Lee e a Jefferson Davis di affidargli il comando di una grandiosa invasione del Nord per sconfiggere Grant e Butler e vincere la guerra. Senz'altro per allontanare quell'uomo irritante da Lee in Virginia, Beauregard fu nominato comandante delle forze confederate nell'Ovest con l'Armata del Tennessee di John B. Hood e il Dipartimento dell'Alabama di Richard Taylor, il Mississippi e la Louisiana orientale ai suoi ordini. Da allora in poi tutte le sue forze furono occupate qua e l\u00e0 (in Tennessee, Alabama e Mississippi) e non ebbe risorse sufficienti per arrestare le superiori forze unioniste al comando di William Tecumseh Sherman nella loro marcia verso il mare. Con Joseph E. Johnston si arrese a Sherman in Carolina del Nord nell'aprile 1865.\nDopo la guerra parl\u00f2 in favore dei diritti civili e per il diritto di voto agli schiavi recentemente affrancati: opinione non comune fra i confederati d'alto rango. Gli scritti militari di Beauregard includono \"The Principles and Maxims of the Art of War\", \"Report on the Defense of Charleston\" e \"A Commentary on the Campaign and Battle of Manassas\". Beauregard e Jefferson Davis dettero alle stampe materiali con cui si scambiarono una serie di reciproche aspre accuse e contro-accuse, ognuno per biasimare col senno di poi l'altro a proposito della disfatta della Confederazione.\nIl generale Beauregard declin\u00f2 l'offerta di assumere il comando delle truppe di Romania (1866) ed Egitto (1869). S'impegn\u00f2 nella promozione delle ferrovie, sia come direttore di compagnia sia come consulente ingegnere. Invent\u00f2 un sistema di veicoli urbani alimentati tramite cavo. Serv\u00ec nel Governo dello Stato della Louisiana, prima come aiutante generale e poi, con meno successo, come manager della Lotteria della Louisiana. Per quanto considerato persona onesta non riusc\u00ec a eliminare la corruzione dal sistema che governava la Lotteria.\nBeauregard mor\u00ec a New Orleans. Fu sepolto nel Cimitero di Metairie.\nMatrimoni e figli.\nNel 1841, Beauregard spos\u00f2 Marie Antoinette Laure Viller\u00e9 (22 marzo 1823 \u2013 21 marzo 1850), figlia di Jules Viller\u00e9, proprietario di una piantagione di canna da zucchero a Plaquemines Parish e membro di una delle pi\u00f9 importanti famiglie creole della Louisiana meridionale. Il nonno paterno di Marie era infatti stato Jacques Viller\u00e9 (1761\u20131830), il secondo governatore della Louisiana. Marie era descritta con la pelle bianchissima e gli occhi azzurri. La coppia ebbe tre figli:\nMarie mor\u00ec nel marzo del 1850, dando alla luce Laure.\nDieci anni pi\u00f9 tardi, Beauregard spos\u00f2 Marguerite Caroline Deslonde, che mor\u00ec a New Orleans nel marzo del 1864, quando la citt\u00e0 si trovava sotto l'occupazione dell'Unione. La coppia non ebbe figli.. Caroline era figlia di Andr\u00e9 Deslonde, proprietario di una piantagione di canna da zucchero di St. John the Baptist Parish, cognata di John Slidell (1793\u20131871), senatore della Louisiana e poi diplomatico confederato, oltre ad essere cugina di Jean Alexander Le Mat (1821\u20131895), il progettista del Revolver LeMat che dovette proprio al supporto di Beauregard il successo dell'arma."}
{"id": "117394", "revid": "1398753", "url": "https://it.wikipedia.org/wiki?curid=117394", "title": "Pay TV", "text": "La televisione a pagamento, TV a pagamento o pay TV (abbreviazione della corrispondente espressione inglese \"pay television\"), scritta anche pay-TV, pay tv o pay-tv, \u00e8 la televisione privata fruita da telespettatori che, per tale fruizione, pagano una somma di denaro al provider televisivo. Essa rappresenta una delle due principali forme di finanziamento della televisione privata, assieme alla pubblicit\u00e0. Queste due forme di finanziamento della televisione non sono contrapposte: anche nella televisione a pagamento pu\u00f2 essere presente la pubblicit\u00e0. I canali televisivi a pagamento sono generalmente sviluppati per trasmettere programmi specifici incentrati sullo sport e sul cinema, per i quali hanno la capacit\u00e0 di acquisire i diritti televisivi pi\u00f9 importante a differenza dei canali gratuiti.\nPer estensione, con le espressioni \"televisione a pagamento\" e \"pay TV\" si indica anche un canale televisivo a pagamento o un bouquet televisivo a pagamento.\nForme di pagamento.\nEssenzialmente sono praticate due principali forme di pagamento: il prepagamento ed il canone. Il prepagamento prevede che il telespettatore paghi al provider televisivo quanto dovuto per la fruizione dei contenuti televisivi prima che tale fruizione avvenga. In particolare il provider televisivo pu\u00f2 offrire la possibilit\u00e0 di acquistare la fruizione di contenuti televisivi per un determinato periodo tempo (una serata, tre giorni, due settimane, sei mesi, ecc.) oppure la fruizione di uno o pi\u00f9 programmi televisivi ben determinati (il documentario \"La via del petrolio\", il film \"Ritorno al futuro\", tutte le partite di calcio del campionato di Serie A 2013-2014 giocate in casa dal Milan, ecc.). Esclusivamente nel secondo caso (fruizione di uno o pi\u00f9 programmi televisivi ben determinati) si parla, pi\u00f9 specificatamente, di \"pay-per-view\".\nLa seconda principale forma di pagamento prevede che il telespettatore stipuli con il provider televisivo un contratto di abbonamento. Normalmente la durata del contratto \u00e8 di un anno allo scadere del quale, se il telespettatore non comunica al provider televisivo l'intenzione di recedere, la durata del contratto viene prolungata di un altro anno. Il contratto prevede che periodicamente il telespettattore paghi al provider televisivo una determinata somma di denaro (quindi un canone) dopo aver fruito dei contenuti televisivi per un determinato periodo di tempo (normalmente uno o due mesi). Eventualmente il contratto pu\u00f2 prevedere anche il pagamento di una somma di denaro iniziale (normalmente giustificata come \"costo di attivazione del servizio\").\nStoria.\nLa televisione a pagamento nasce in Inghilterra negli anni sessanta; all'inizio prevede la trasmissione di alcuni programmi o telegiornali, per la cui visione sono necessari un abbonamento ed una sorta di \"contatore\". In Europa la prima televisione a pagamento ufficiale \u00e8 la svizzera Teleclub nata nel 1982, la seconda \u00e8 Canal+ nata nel 1984. Fuori dell'Italia la televisione a pagamento si sviluppa inizialmente nella televisione via cavo. In Italia, per la televisione via cavo, vige una normativa che impone trasmissioni via cavo in modalit\u00e0 monocanali. Nel 1991, una nuova normativa, consentir\u00e0 il cavo pluricanale ma subordinatamente ad un regolamento di attuazione che non viene mai emanato.\nAnche per questo in Italia arriva nel 1991 con la nascita di TELE+. TELE+ propone, sulle normali frequenze televisive analogiche, tre canali in forma criptata i quali richiedono per la visione un apposito apparecchio, detto \"decoder\", fornito con l'abbonamento. I canali trasmettono in maniera esclusiva film (spesso in anteprima) ed eventi sportivi di pregio come partite del campionato di calcio di serie A. In seguito nasce Stream TV, inizialmente disponibile solo nella televisione via cavo, e poi nella televisione satellitare. Con la nascita della televisione satellitare, la televisione a pagamento inizia a diffondersi pure via satellite in digitale, trovando in essa una tecnologia meno costosa (un solo trasmettitore radio posto su un satellite \u00e8 in grado di coprire interi continenti) e pi\u00f9 efficiente (la frequenze digitali sono in numero maggiore rispetto a quelle analogiche, gi\u00e0 occupate da molti altri servizi, inoltre \u00e8 possibile trasmettere sulle stesse frequenze da diverse posizioni orbitali). Il 26 agosto 2003 nasce Gioco Calcio, che trasmette le partite giocate nella stagione calcistica 2003-2004 che era disponibile sulla televisione satellitare. In Italia, dal 31 luglio 2003 Sky monopolizza il mercato satellitare a pagamento italiano dopo l'acquisizione e l'assorbimento di TELE+ e Stream TV. Anche in altri paesi europei c'\u00e8 una situazione simile (ad esempio in Spagna, dove pure \u00e8 rimasta una sola televisione a pagamento satellitare, nata con la stessa tempistica avuta in Italia, anche se con servizi maggiori, con risorse di tv maggiori, ampi canali e illimitata come variet\u00e0 di eventi calcistici e sportivi).\nDall'inverno 2004/2005 sul digitale terrestre viene aperta una nuova frontiera della televisione a pagamento: Mediaset, con Mediaset Premium, e in misura minore Telecom Italia Media, con Cartapi\u00f9 (sostituita nel 2009 con Dahlia TV, poi fallita nel 2011). Iniziano ad offrire un servizio di pay per view che non necessita di abbonamento ad emittenti televisive a pagamento. Tra i contenuti offerti c'\u00e8 anche il campionato di calcio, le due societ\u00e0 si pongono cos\u00ec in diretta concorrenza con la piattaforma satellitare di Rupert Murdoch, Sky Italia. In seguito nascono Alice Home TV, poi IPTV di Telecom Italia, Infostrada TV e Fastweb TV. Nel 2009 Cartapi\u00f9 lascia il posto a Dahlia TV, che ne eredita gli abbonati. Intanto la televisione a pagamento venne diffusa nella televisione mobile attraverso 3 TV, TIM TV e Sky Live TV. L'11 ottobre 2010 nasce Europa7 HD, che propone 9 canali in alta definizione. Il 25 febbraio 2011 Dahlia TV chiude i battenti."}
{"id": "117405", "revid": "245508", "url": "https://it.wikipedia.org/wiki?curid=117405", "title": "Eduardo Scarpetta", "text": "Fu il pi\u00f9 importante attore e autore del teatro napoletano tra la fine dell'Ottocento e i primi del Novecento, capostipite della dinastia teatrale degli Scarpetta-De Filippo. Cre\u00f2 il teatro dialettale moderno, ancora oggi in uso, e si specializz\u00f2 nell'adattare la lingua napoletana in moltissime \"pochade\" francesi; alcune delle sue commedie pi\u00f9 celebri (tra cui ad esempio \"Miseria e nobilt\u00e0\") furono per\u00f2 creazioni originali del suo repertorio. Vanta una carriera lunghissima di commediografo (dal 1875), interrotta bruscamente da una celebre causa intentatagli da Gabriele D'Annunzio nel 1904. \nScarpetta fu anche attore cinematografico agli albori della \u201csettima arte\u201d. Egli gir\u00f2 alcuni film per una casa di produzione milanese, la \u201cMusical Film\u201d di Renzo Sonzogno, tratti dalle sue commedie: \"Miseria e nobilt\u00e0\" (1914, diretto da Enrico Guazzoni), \"La nutrice\" (1914, diretto da Alessandro Boutet), \"Un antico caff\u00e8 napoletano\" (1914), \"Tre pecore viziose\" (1915) e \"Lo scaldaletto\" (1915) diretti da Gino Rossetti. Di questi film ci rimangono solo alcune foto di scena di Scarpetta e di altri interpreti.\nEbbe numerosi figli, ben nove (non tutti da lui riconosciuti): oltre a Vincenzo, Domenico e Maria Scarpetta, vi sono i celebri Eduardo, Peppino e Titina De Filippo, Eduardo De Filippo (in arte Passarelli) e suo fratello Pasquale De Filippo.\nBiografia.\nEra figlio del funzionario statale Domenico Scarpetta, che tent\u00f2 pi\u00f9 volte di avviarlo agli studi e alla sua carriera, e di Emilia Rendina.\nNel 1868, all'et\u00e0 di quindici anni, decise di entrare in una compagnia teatrale, in primo luogo per seguire la sua ambizione, ma anche per poter aiutare la famiglia trovatasi in gravi condizioni economiche per il cattivo stato di salute del padre. Riusc\u00ec cos\u00ec a farsi presentare dall'attore Andrea Natale all'impresario Alfonso Ventura, il quale lo scrittur\u00f2 come generico nella compagnia di Antonio Petito, di cui divenne capocomico nel 1879.\nDal 1870 cominci\u00f2 il successo personale con l'interpretazione di Felice Sciosciammocca. Lo stesso Antonio Petito scrittur\u00f2 Scarpetta conformando su di lui il personaggio di Felice Sciosciammocca che accompagnava Pulcinella nelle sue farse. Petito scrisse infatti per Scarpetta alcune farse, fra cui le pi\u00f9 note sono: \"Feliciello mariuolo de 'na pizza\" e \"Felice Sciosciammocca creduto guaglione 'e n'anno\". che Scarpetta porter\u00e0 in scena insieme ad alcuni copioni che egli stesso, ormai esperto, aveva approntato. Dopo la morte di Petito, sostituito da De Martino, lasci\u00f2 il San Carlino.\nAmbizioso, mirava ad emergere ad ogni costo, preferendo patire la fame piuttosto che sottostare a Davide Petito, nuovo capo della compagnia. Dopo un brevissimo periodo trascorso a Roma, nella compagnia di Raffaele Vitale (uno dei pi\u00f9 celebri Pulcinella dell'epoca), prese in affitto con alcuni comici del San Carlino un baraccone sul Molo, il Metastasio, dove rappresent\u00f2 alcuni suoi lavori. Nel 1878 accett\u00f2 di far ritorno al San Carlino, sapendo che al suo fianco avrebbe recitato in sottordine il pulcinella Cesare Teodoro; qui ottiene un grande successo con la commedia \"Don Felice maestro di calligrafia\" meglio conosciuta come \"Lu curaggio de nu pompiere napulitano\". L'anno successivo fu scritturato per una tourn\u00e9e a livello nazionale.\nNel 1880 ottenne un prestito di 5.000 lire dall'avvocato Severo e, grazie alla sua tenacia, riusc\u00ec a riaprire e rinnovare il vecchio e glorioso teatro San Carlino, dove debutt\u00f2 il 1\u00ba settembre con la commedia \"Presentazione di una Compagnia Comica\": nelle sue \"Memorie\" racconta che \u00abIl pubblico sorpreso e ammirato dall'affiatamento della compagnia, dalla naturalezza della recitazione, dalla inappuntabile propriet\u00e0 del vestiario, rise e applaud\u00ec fragorosamente\u00bb. Inizi\u00f2 cos\u00ec una stagione di grandi successi, che lo portarono ben presto a diventare un idolo. Diventato ormai un capocomico di successo, seppur nato da una famiglia modesta arriv\u00f2 a possedere un palazzo in via dei Mille, costruito dallo stesso architetto del Teatro Bellini, Vincenzo Salvietti, oltre a carrozze e cavalli.\nIl 15 maggio 1889 ottenne un memorabile successo con \"'Na Santarella\" al Teatro Sannazaro di via Chiaia. Tutta Napoli, elegante e mondana, accorse al piccolo teatro, e con gli incassi della commedia, che gli apr\u00ec definitivamente le porte della capitale, si fece costruire una villa sulla collina del Vomero, chiamata appunto Villa La Santarella, dove sulla facciata principale campeggiava la scritta \u00abQui rido io!\u00bb e che vendette nel 1911 perch\u00e9 la moglie aveva paura di abitarci da sola quando il marito era in tourn\u00e9e.\nIl suo successo pi\u00f9 grande, \"Miseria e nobilt\u00e0\", che in seguito ebbe tre trasposizioni cinematografiche (memorabile fu quella del 1954 con Tot\u00f2, \"Miseria e nobilt\u00e0\"), fu scritto unicamente per permettere la partecipazione alla commedia del figlio dodicenne Vincenzo, che nella prima rappresentazione recit\u00f2 nel ruolo di Peppiniello.\nLa fondazione del Teatro Salone Margherita, il primo grande variet\u00e0 napoletano, costruito nei sotterranei della nuova Galleria Umberto I, cominci\u00f2 a minare le fortune del commediografo, che in risposta alla nuova moda si ripresent\u00f2 al pubblico con un suo Caf\u00e8-chantant, ma il colpo di grazia gli arriv\u00f2 nel 1904, quando fu protagonista suo malgrado di una delle pi\u00f9 clamorose vicende teatrali dell'epoca, quella riguardante \"Il figlio di Iorio\", parodia de \"La figlia di Iorio\" di Gabriele d'Annunzio, che gli procur\u00f2 un cocente insuccesso (D'Annunzio addirittura lo trascin\u00f2 in tribunale per una memorabile causa durata tre anni, dal 1906 al 1908, che comunque Scarpetta vinse) e tante amarezze. Moltissime sono le critiche di questi anni, soprattutto da parte di Salvatore Di Giacomo e Roberto Bracco; unica voce in sua difesa fu quella di Benedetto Croce.\nNel 1909, deluso e amareggiato, si ritir\u00f2 dalle scene, dopo aver preso parte alla parodia \"La Regina del Mare\", composta dal figlio Vincenzo, al quale egli impose di essere suo continuatore nel ruolo di Sciosciammocca. Nel 1920 scrisse un saggio sui caratteri innovatori dell'arte di Raffaele Viviani.\nMor\u00ec nel 1925, all'et\u00e0 di 72 anni, e i suoi funerali furono imponenti: fu imbalsamato e deposto in una bara di cristallo; riposa nella cappella delle famiglie De Filippo, Scarpetta e Viviani al Cimitero di Santa Maria del Pianto a Napoli. \nRelazioni e figli.\nScarpetta spos\u00f2 il 16 marzo 1876 la figlia di un modesto commerciante napoletano, la diciottenne Rosa De Filippo, da cui ebbe due figli: Domenico e Vincenzo. Domenico, sebbene riconosciuto da Scarpetta, era probabilmente figlio di una relazione prematrimoniale di Rosa con il re Vittorio Emanuele II.\nDalla relazione con la maestra di musica Francesca Giannetti ebbe Maria, che successivamente adott\u00f2.\nDalla relazione con Luisa De Filippo, nipote della moglie Rosa, ebbe Annunziata (detta Titina), Eduardo e Giuseppe (detto Peppino).\nDalla relazione con Anna De Filippo, sorellastra della moglie Rosa, ebbe Ernesto Murolo (riconosciuto da Vincenzo Murolo e Maria Palumbo, e padre di Roberto Murolo), Eduardo (in arte Passarelli) e Pasquale.\nEredit\u00e0 artistica.\nLe sue commedie furono riprese molte volte e sono spesso in cartellone. Oltre al figlio Vincenzo, anche altri celebri attori napoletani, come i fratelli Aldo e Carlo Giuffr\u00e9, recitarono le sue commedie brillanti. Sul grande schermo furono ricavati diversi film dalle sue commedie, oltre a tre versioni del suo capolavoro \"Miseria e nobilt\u00e0\".\nAlcuni episodi della sua vita sono raccontati nei due film del 2021 \"Qui rido io\" diretto da Mario Martone e \"I fratelli De Filippo\" diretto da Sergio Rubini.\nOpere.\nNota: non tutte le opere di Eduardo Scarpetta sono state pubblicate."}
{"id": "117407", "revid": "123236251", "url": "https://it.wikipedia.org/wiki?curid=117407", "title": "Nec spe nec metu", "text": "Nec spe nec metu (\"N\u00e9 con speranza, n\u00e9 con timore\") \u00e8 un motto in lingua latina che non ha fonte certa, ma, proprio per il suo significato, \u00e8 stato usato e fatto proprio da pi\u00f9 persone, gruppi e istituzioni. Pu\u00f2 essere inteso come invito a una vita stoica, ad accettare appunto senza speranza n\u00e9 timore gli eventi e le avversit\u00e0.\nLa fonte scritta a cui si sono riferiti i pi\u00f9 sono le \"Vitae germanorum iureconsultorum et politicorum\" di Melchior Adam. C'\u00e8 chi ipotizza che fosse una massima popolare della medicina antica con un significato diverso dal principale: \"Non si cura con la sola speranza, n\u00e9 con il timore\".\n\u00c8 per\u00f2 possibile rintracciare un parallelo (e una probabile fonte) della locuzione nell'orazione \"Post reditum in senatu\" (57 a.C.) di Cicerone. In essa Cicerone esprime il suo ringraziamento al Senato che lo aveva richiamato in patria, mettendo fine al lungo esilio di 18 mesi, cui lo aveva condannato il suo acerrimo nemico Publio Clodio Pulcro. Ripercorrendo le vicende passate, Cicerone ricorda che al terrore imposto da Clodio e i suoi complici si erano opposti alcuni magistrati \"\"quos neque terror nec vis, nec\" spes nec metus, \"nec promissa nec minae, nec tela nec faces a vestra auctoritate, a populi Romani dignitate, a mea salute depellerent\" (\"che n\u00e9 il terrore n\u00e9 la violenza, n\u00e9 la speranza n\u00e9 la paura, n\u00e9 le promesse n\u00e9 le minacce, n\u00e9 le armi n\u00e9 le fiaccole fecero allontanare dalla vostra autorit\u00e0, dalla dignit\u00e0 del popolo romano e dalla mia salvezza [\"Post reditum\", 7, 9]).\nA livello di istituzioni il motto appare nello stemma del Comune di Feltre ed \u00e8 il motto dal 1933 del 7\u00ba Reggimento Alpini che lo associ\u00f2 al pi\u00f9 vecchio Ad excelsa tendo del 1900. Il 7\u00ba Reggimento Alpini fra i suoi battaglioni aveva lo storico \"Feltre.\"\nA livello personale fu il motto di Isabella d'Este, marchesa di Mantova, ispiratole dal suo precettore, l'umanista Mario Equicola, che le dedic\u00f2 gi\u00e0 nel 1506 - assieme alla dedica a Giuliano De Medici - un omonimo opuscolo a stampa: \"Nec spe nec metu. Dialogus ad Iulianum Medicem\", pubblicato in Mantova, per Francesco Bruschi, nel 1513.\nFu, inoltre, motto di Filippo II di Spagna, inscritto sulla torre campanaria - carillon - dello \"Schepenhuis\" di Aalst nel 1555.\nIl motto ha stimolato autori della letteratura come Walt Whitman, Nikos Kazantzakis ed Ezra Pound.\nIl motto viene talvolta usato in discorsi ufficiali come punto di partenza da situazioni difficili. \u00c8 entrato nel mondo economico italiano il 7 giugno 2004 nella relazione del presidente Consob Lamberto Cardia illustrando l'anno di attivit\u00e0 della sua istituzione, sottolineando il momento duro e la possibilit\u00e0 di uscita con coraggio e con serenit\u00e0.\nLa frase usata da Cardia \u00e8 entrata ed usata nel mondo economico, e ripresa pi\u00f9 volte anche da esponenti sindacali come motto per trattative."}
{"id": "117411", "revid": "1543377", "url": "https://it.wikipedia.org/wiki?curid=117411", "title": "Giuseppe Savoldi", "text": "Tra i centravanti italiani pi\u00f9 prolifici della sua generazione, in Serie A ha collezionato 405 presenze segnando 168 reti, ponendosi in quindicesima posizione nella classifica marcatori \"all time\" del massimo campionato italiano. Capocannoniere della Serie A 1972-1973 e per 3 volte della Coppa Italia, vanta il primato dell'attaccante che pi\u00f9 volte (12) \u00e8 riuscito a presenziare nella \"top ten\" dei marcatori della massima serie italiana.\nBiografia.\nProviene da una famiglia di sportivi: la madre, Gloria Guerini, nel 1946 vinse con la Amatori Bergamo il primo campionato italiano di pallavolo femminile, mentre il fratello minore Gianluigi detto \"Titti\", scomparso nel 2008, e il figlio Gianluca sono stati anch'essi calciatori; a sua volta, in giovane et\u00e0, lo stesso Giuseppe si era cimentato con la pallacanestro.\nCaratteristiche tecniche.\nGiocatore.\nHa giocato per quasi tutta la carriera come centravanti, anche se nel suo primo anno di professionismo con l'Atalanta in alcune occasioni \u00e8 stato schierato come ala sinistra o addirittura come mezzala.\nEra molto dotato nel gioco aereo, grazie anche ad un'elevazione notevole che aveva sviluppato giocando a basket, sport che praticava nell'A.L.P.E. Bergamo parallelamente all'attivit\u00e0 calcistica, e che abbandon\u00f2 esclusivamente dopo il suo primo anno in prima squadra all'Atalanta.\nCarriera.\nGiocatore.\nClub.\nAtalanta.\nEsord\u00ec in Serie A nel 1965, diciottenne, con la maglia dell'. Fa il suo debutto a livello professionistico il 29 agosto in Coppa Italia, segnando anche un gol contro il . L'esordio in massima serie risale invece al 5 settembre successivo, in Atalanta- (1-1), prima giornata del campionato 1965-1966: in questa partita il tecnico degli orobici, H\u00e9ctor Puricelli, lo schiera come ala sinistra, ruolo che Savoldi ricopre anche nella successiva giornata di campionato, chiusa con un pareggio a reti bianche contro la . Successivamente Puricelli (che sar\u00e0 esonerato dopo cinque giornate) lo mette da parte, e anche con il suo sostituto, Stefano Angeleri, Savoldi continua a giocare principalmente nelle giovanili bergamasche; torna in prima squadra il 24 ottobre, giocando come mezzala in Atalanta- (0-0).\nIl 30 gennaio 1966 Angeleri schiera per la prima volta Savoldi nel suo ruolo naturale di centravanti, nella partita pareggiata per 1-1 sul campo della Juventus: si tratta dell'ultima presenza del giovane attaccante bergamasco, che rivedr\u00e0 il campo solo nei mesi di maggio e giugno nella Coppa Rappan, durante la quale gioca 2 partite e segna anche una doppietta, il 25 giugno 1966 nella partita vinta per 6-1 contro lo . Chiude quindi il suo primo anno da professionista con 9 presenze totali (4 in campionato, 3 in Coppa Italia e due nella Rappan) e 3 gol (uno in Coppa Italia e due nella Rappan).\nNella stagione 1966-1967 Savoldi viene schierato con maggiore continuit\u00e0 da Angeleri, e il 9 ottobre 1966 segna il suo primo gol in carriera in Serie A, nella partita vinta per 3-1 sul campo della Lazio. Il 20 ottobre Savoldi, impiegato regolarmente come centravanti fino a fine stagione, segna la sua prima doppietta in massima serie, regalando alla squadra bergamasca un successo per 2-1 nel derby lombardo contro il ; segna poi altri due gol in campionato, entrambi nel girone di ritorno: il primo contro il il 12 marzo 1967, e il secondo (il quinto stagionale) all'ultima giornata di campionato in -Atalanta (4-1). Nel suo secondo campionato in prima squadra Savoldi fa registrare un bilancio di 27 presenze (26 in campionato e una in Coppa Italia) con 5 reti.\nNonostante le offerte ricevute da varie squadre di Serie A, rimane all'Atalanta anche nella stagione 1967-1968, nella quale oltre a giocare una partita in Coppa Italia e due contro l' in Coppa Mitropa (competizione in cui segna anche una rete, il 15 novembre 1968 nella sfida di andata vinta dai bergamaschi per 2-1 a Vienna) si conferma come centravanti titolare del club orobico, scendendo in campo in 27 delle 30 partite di campionato, nel corso delle quali mette anche a segno un totale di 12 reti, chiudendo per la prima volta in carriera in doppia cifra e confermandosi come uno dei giovani emergenti del campionato.\nBologna.\nNell'estate del 1968 viene ceduto a titolo definitivo al , in cambio dell'attaccante brasiliano Sergio Clerici e di un conguaglio di 175 milioni di lire. Milita con profitto, dal punto di vista realizzativo, nelle file della squadra felsinea sino al 1975, sollevando due Coppe Italia nel 1970, anno in cui si fregia anche della Coppa di Lega Italo-Inglese, e nel 1974. I successi nella coppa nazionale arrivano entrambi col trionfo di Savoldi nelle relative classifiche marcatori, e sono inframezzati nel 1972-1973 dall'affermazione anche come capocannoniere della massima serie, con 17 reti, a pari merito con Gianni Rivera e Paolo Pulici.\nProprio coi bolognesi \u00e8 suo malgrado protagonista di un fatto passato alla storia del calcio italiano: durante una trasferta ad Ascoli Piceno nella stagione 1974-1975, Savoldi realizza un gol regolare ma non convalidato per l'intervento di un raccattapalle, Domenico Citeroni, che da dietro la rete respinge volontariamente la palla in campo dopo che la stessa aveva gi\u00e0 varcato la linea di porta, ingannando cos\u00ec l'arbitro.\nMette a referto un totale di 140 gol in maglia rossobl\u00f9, che ne fanno il quarto marcatore assoluto nella storia dei bolognesi dietro ai soli Angelo Schiavio, Carlo Reguzzoni ed Ezio Pascutti nonch\u00e9, con 17 reti, il miglior goleador degli emiliani nelle coppe europee, a pari merito con Reguzzoni e Harald Nielsen.\nNapoli.\nNel luglio del 1975 il Bologna cedette Savoldi al per la cifra di un miliardo e quattrocento milioni di lire, pi\u00f9 la cessione (ancora una volta) di Clerici e la met\u00e0 del cartellino di Rosario Rampanti (fino ad allora in compropriet\u00e0 tra Napoli e ), valutati nel complesso 600 milioni: la cifra totale, fece guadagnare a Savoldi l'appellativo di \"Mister due miliardi\".\nTale operazione, la pi\u00f9 costosa mai portata a termine nel mondo del calcio professionistico fino ad allora fu aspramente contestata anche nello stesso capoluogo partenopeo, in un periodo di grave crisi economica e recessione (che diede adito ai rappresentanti sindacali di argomentare che con met\u00e0 della cifra spesa sarebbe stato possibile rimborsare ai netturbini della citt\u00e0 gli stipendi arretrati loro dovuti dal Comune di Napoli); tuttavia la passione sportiva dei napoletani prevalse sulle istanze sociali della citt\u00e0 e la societ\u00e0 registr\u00f2, grazie all'acquisto di Savoldi, abbonamenti entro la fine dell'agosto successivo con conseguenti tre miliardi di lire di incasso.\nNei quattro anni trascorsi sotto al Vesuvio sigla 77 gol complessivi, vincendo nel 1976 un'altra Coppa Italia e una nuova Coppa Italo-Inglese; realizza inoltre due quaterne, in un Napoli-Foggia (5-0) di campionato e in un Napoli-Juventus (5-0) di Coppa Italia del 1978, edizione che lo vide prevalere come miglior marcatore grazie a uno \"score\" di 12 reti, primato dell'epoca \u2014 superato in seguito dal solo Gianluca Vialli nell'edizione 1988-1989.\nRitorni a Bologna e Bergamo.\nNell'estate del 1979 torna da capitano a Bologna dove, al termine della stagione, risulta coinvolto nello scandalo del \"Totonero\" venendo squalificato per tre anni e mezzo.\nDopo uno sconto di pena di due anni concesso dalla Federcalcio (dopo la vittoria azzurra al ), ritorna in campo per un'annata con la squadra dei suoi esordi, l'Atalanta, nel campionato di Serie B 1982-1983. A fine torneo, dopo aver segnato 1 gol in 16 presenze, d\u00e0 l'addio al calcio giocato. Comprendendo anche la sua prima parentesi con gli orobici, gioca un totale di 83 partite con la maglia nerazzurra, realizzando 22 gol.\nNazionale.\nNel 1967 indoss\u00f2 per la prima volta la maglia azzurra, quella dell'Under-21, con cui nel settembre dello stesso anno vince la medaglia d'oro ai Giochi del Mediterraneo di Tunisi. In seguito, nel corso del 1975 ottenne le uniche convocazioni della carriera in nazionale A, con la quale mise a referto quattro presenze e un gol, su calcio di rigore, contro la nell'amichevole di Firenze del 30 dicembre, l'ultima sua partita in azzurro.\nIn generale Savoldi non riusc\u00ec mai a entrare stabilmente nel \"giro azzurro\", da cui rimase escluso, a suo dire, per via di una carriera lontana dal calcio di vertice nonch\u00e9 per una certa predilezione, da parte dei commissari tecnici dell'epoca, verso la politica dei \"blocchi\" che riversava in nazionale buona parte dell'intelaiatura di una squadra di club: \u00abAi miei tempi era diverso. Contavano i clan. Assistevo impotente alle convocazioni di chi giocava nella Juventus o nel Torino o nella Lazio: per mantenere gli equilibri, spesso giocavano insieme Bettega e Graziani. E non si pu\u00f2 davvero dire che chi andava in campo al mio posto fosse meglio di me\u00bb.\nAllenatore.\nA cavallo degli anni 1980 e 1990 si \u00e8 brevemente dedicato all'attivit\u00e0 di allenatore, guidando formazioni di Serie C1 e C2 quali , , , , , e , e conseguendo il suo miglior risultato nel campionato di Serie C2 1994-1995 quando, subentrando a stagione in corso a Roberto Bacchin sulla panchina del , vinse i play-off ottenendo la promozione in C1.\nAltre attivit\u00e0.\nDurante la sua permanenza a Napoli si ciment\u00f2 anche nelle vesti di cantante incidendo, nel 1978, il singolo \"La favola dei calciatori\" che ebbe un discreto riscontro sia commerciale \u2014 con circa 70 000 copie vendute \u2014 sia di critica. Ha inoltre avuto nel 2005 un piccolo ruolo nel cortometraggio \"Il ponte\", scritto da Altan e diretto da Stefano Missio."}
{"id": "117412", "revid": "736449", "url": "https://it.wikipedia.org/wiki?curid=117412", "title": "Karkemi\u0161", "text": "L'antica citt\u00e0 di Karkemi\u0161 (spesso, meno propriamente, trascritto Carchemish) si trova presso le attuali Karkam\u0131\u015f e Jarabulus - tra Turchia e Siria, sulla sponda occidentale del fiume Eufrate. Il nome \u00e8 stato interpretato come \"kar kamish\", cio\u00e8 \"argine di Kamish\", antica divinit\u00e0 semitica pi\u00f9 nota col nome biblico di Chemosh.\nArcheologia.\nIl sito \u00e8 stato inizialmente indagato dal British Museum in fasi diverse: nella seconda met\u00e0 del XIX secolo (tra 1878 e 1881) ad opera del console Patrick Henderson, nel 1911-14 quando, sotto la direzione di D. G. Hogarth, si trovavano sul posto anche R. C. Thompson, T. E. Lawrence e C. L. Woolley, e infine nel 1920 nuovamente da C. L. Woolley con P. L. O. Guy.\nIl lavoro archeologico \u00e8 adesso ripreso a partire dal 2011, ad opera di una missione archeologica congiunta italo-turca delle Universit\u00e0 di Bologna, Gaziantep e Istanbul sotto la direzione di Nicol\u00f2 Marchetti. Nella campagna del 2019 \u00e8 stato aperto al pubblico il parco archeologico sul sito.\nStoria.\nIl sito \u00e8 stato abitato sin dal Neolitico. La citt\u00e0 \u00e8 menzionata in documenti ritrovati negli archivi di Ebla del III millennio a.C. Da alcune tavolette trovate negli archivi di Mari ed Alalakh, risalenti circa al 1800 a.C., sappiamo che Karkemi\u0161 era governata da un re di nome Aplahanda ed era un importante centro per il commercio del legname. A partire dagli anni della seconda campagna mitannica, l'imperatore ittita \u0160uppiluliuma I la conquist\u00f2 e vi intronizz\u00f2 il figlio Piyassili (nome dinastico Sharri-Kushuh).\nIl momento di splendore che la citt\u00e0 dovette conoscere nei due secoli finali dell'impero ittita (Bronzo Tardo) non ha lasciato tracce sino a noi: gli spettacolari ritrovamenti archeologici sono infatti esclusivamente relativi all'et\u00e0 del ferro, quando Karkemi\u0161 divenne un importantissimo regno neo-ittita.\nNel corso del I millennio a.C. il sito conobbe infatti una grandissima fioritura: abbiamo moltissime iscrizioni geroglifiche su stele o su ortostato, nonch\u00e9 una sorprendente serie di rilievi, in prevalenza risalenti agli anni della dinastia dei Suhidi (X secolo a.C.) e a quelli della casata di Astiru (fine IX-VIII secolo a.C.).\nKarkemi\u0161 divenne una provincia assira, dopo la conquista da parte di Sargon II nell'anno 717 a.C. In seguito divenne parte dell'impero neobabilonese e poi di quello persiano, prima di ricevere il nuovo nome di Europos in epoca ellenistica, restando continuativamente occupata fino al primo periodo islamico."}
{"id": "117414", "revid": "31886", "url": "https://it.wikipedia.org/wiki?curid=117414", "title": "Quechua", "text": "Per popolo quechua (termine spagnolo; italianizzato in checiua) si intende l'insieme degli individui che, pur appartenendo a differenti sotto-gruppi etnici, hanno come lingua madre una lingua appartenente alla famiglia quechua, costituendo la maggioranza della popolazione di Per\u00f9 e Bolivia.\nDescrizione.\nI quechua provengono probabilmente da una piccola regione nell'altipiano andino nel Per\u00f9 meridionale. Hanno costituito il gruppo etnico pi\u00f9 importante dell'impero Inca tanto che la loro lingua si \u00e8 imposta come lingua ufficiale dell'impero.\nLe popolazioni quechua abitano una zona delle Ande centrali che occupa diversi stati sudamericani come Per\u00f9, Bolivia ed Ecuador.\nStoria e cultura.\nNonostante le diversit\u00e0 sul piano etnico e linguistico, i vari gruppi etnici quechua condividono numerose caratteristiche culturali comuni. \nTradizionalmente l'identit\u00e0 quechua \u00e8 orientata su base locale e, in ogni caso, fortemente legata al sistema economico della comunit\u00e0. Nelle regioni meridionali degli altopiani il sistema economico \u00e8 basato sull'agricoltura, mentre nelle regioni settentrionali di Puno \u00e8 basato sull'allevamento e la pastorizia. La tipica comunit\u00e0 andina si trova in luoghi di elevata altitudine e ciononostante include la coltivazione di diverse variet\u00e0 di cereali. La terra appartiene, in generale, all'ayllu, la comunit\u00e0 locale, ed \u00e8 coltivata collettivamente oppure ridistribuita su base annuale. \nI grandi proprietari terrieri, a cominciare dall'epoca coloniale e poi in maniera pi\u00f9 intensa con la nascita degli stati sudamericani indipendenti, si sono appropriati di tutta o di gran parte della terra coltivabile e costretto le popolazioni autoctone a lavorare per loro. Le aspre condizioni di sfruttamento hanno portato ripetutamente a rivolte da parte dei contadini che sono state soppresse con la forza. La pi\u00f9 grande di queste rivolte ebbe luogo nel biennio 1780-1781 sotto la guida di T\u00fapac Amaru II.\nAlcuni contadini indigeni occuparono le terre dei loro antenati e espulsero gli \"hacendados\" nella seconda met\u00e0 del XX secolo, come per esempio nel 1952 in Bolivia sotto il governo di V\u00edctor Paz Estenssoro o nel 1968 in Per\u00f9 sotto il governo di Juan Velasco Alvarado. Le riforme agrarie inclusero espropriazioni ai danni dei grandi proprietari terrieri e in Bolivia la terra venne redistribuita alla popolazione indigena come propriet\u00e0 privata. Questa redistribuzione marc\u00f2 un momento di discontinuit\u00e0 con la tradizionale cultura quechua e Aymara basata sulla propriet\u00e0 comune, anche se in alcune regioni remote sono stati ripristinati gli \"ayllu\", come nella comunit\u00e0 peruviana dei Q'ero.\nLa lotta per il diritto alla terra rappresenta una costante di tutte le comunit\u00e0 quechua ed \u00e8 combattuta senza tregua ancora nel XXI secolo. \nPer quanto riguarda la condivisione comune del lavoro nelle comunit\u00e0 andine esistono due modalit\u00e0 differenti: nel caso del \"Minka\", le persone svolgono insieme un progetto per il comune interesse. \"Ayni\", invece, \u00e8 la reciproca assistenza, in cui i membri della \"Ayllu\" aiutano una famiglia a portare a termine un grande progetto privato, come la costruzione di una casa, e in cambio viene promesso un aiuto dello stesso tipo per un progetto analogo.\nLa disintegrazione dell'economia tradizionale, per esempio, regionalmente con lo sfruttamento delle risorse minerarie, ha determinato la perdita progressiva di un'identit\u00e0 etnica comune ma anche dell'uso della lingua quechua. Tale perdita \u00e8 inoltre il risultato di una continua e sostenuta migrazione verso le grandi aree urbane, specialmente Lima, che ha visto prevalere i modelli sociali della cultura spagnola sopra quelli della societ\u00e0 andina.\nLingua.\nSecondo alcune stime la popolazione di lingua quechua \u00e8 compresa tra nove e quattordici milioni di persone che abitano Per\u00f9, Bolivia, Ecuador, Cile, Colombia e Argentina. I vari dialetti quechua odierni sono in alcuni casi tanto differenti tra loro che non \u00e8 possibile alcuna mutua comprensibilit\u00e0. Questi dialetti derivano dalla lingua quechua parlata nell'impero inca di cui era oltre che la lingua pi\u00f9 diffusa anche la lingua ufficiale. Il quechua non era la lingua esclusiva degli Incas ma era parlata anche da alcune popolazioni che ne sono stati i tradizionali rivali: gli \"Huanca\", i Chanka e i Ca\u00f1aris. Il quechua era inoltre parlato gi\u00e0 prima degli Incas di Cusco, per esempio, i \"Wanka\", mentre altre popolazioni, specialmente in Bolivia ma anche in Ecuador, adottarono il quechua solo con l'avvento dell'impero Inca o in un periodo successivo.\nIn epoca moderna il quechua \u00e8 lingua ufficiale in Per\u00f9 e in Bolivia.\nReligione.\nTutti i quechua delle Ande professano, almeno formalmente, la religione Cattolica sin dall'epoca coloniale. Ciononostante, forme religiose tradizionali persistono in diverse regioni, mescolate ad elementi cristiani. Le tradizioni religiose dei quechua sono condivise da altri gruppi e sottogruppi etnici delle Ande, in particolare quella per Pachamama, la Madre Terra, dea della fertilit\u00e0 in onore della quale vengono bruciate offerte e libagioni in maniera regolare. Anche gli apu, gli spiriti della montagna, occupano una posizione privilegiata nella tradizione andina, cos\u00ec come altre divinit\u00e0 minori locali che sono ancora venerate specialmente nel Per\u00f9 meridionale.\nAlcuni miti sono poi collegati al genocidio subito ad opera dei conquistadores spagnoli. In particolare quello di \"Nak'aq\" o \"Pishtaco\", il macellaio, un assassino bianco che succhia il grasso fuori dal corpo degli indigeni che uccide. Nel mito di \"Wiraquchapampa\", i Q'ero, descrivono la vittoria degli \"apu\" sopra gli invasori spagnoli. Dei miti ancora diffusi, quello di \"Inkarr\u00ed\" \u00e8 particolarmente interessante e forma un elemento culturale di collegamento fra i quechua che abitano la regione compresa tra Ayachuco e Cusco. Un altro esempio tipico \u00e8 quello del pellegrinaggio verso il santuario del signore di Qoyllur Rit'i, nella valle del monte Sinakara, vicino a Cusco, e che mescola elementi panteistici a motivi tipicamente cristiani.\nEpisodi di discriminazione.\nAncora in tempi recenti, i quechua continuano ad essere vittima di conflitti politici e di persucuzioni etniche. Durante la guerra civile che ha insaguinato negli anni Ottanta il Per\u00f9, la lotta tra il governo centrale e i terroristi di Sendero Luminoso ha fatto innumerevoli vittime tra i civili. Secondo alcune stime i quechua hanno subito oltre settantamila morti, dove le parti in guerra hanno coinvolto prevalentemente creoli e mestizos. \nLa politica di sterilizzazione forzata, durante la presidenza di Alberto Fujimori, coinvolse quasi esclusivamente donne quechua ed Aymara su un totale di duecentomila trattamenti. Il regista boliviano Jorge Sanjines cerc\u00f2 di portare all'attenzione del grande pubblico la questione delle sterilizzazioni forzate gi\u00e0 nel 1969 attraverso il film in lingua quechua Yawar Mallku.\nUna costante discriminazione etnica continua ad essere perpetuata anche a livello parlamentare.\nQuando i neoeletti membri del parlamento peruviano, Hilaria Supa Huam\u00e1n e Mar\u00eda Sumire, prestarono giuramento per il loro incarico in lingua quechua, il presidente del parlamento, Martha Hildebrandt, e il parlamentare Carlos Torres Caro rifiutarono il loro discorso di accettazione.\nCaratteristiche somatiche.\nTra i caratteri fisici pi\u00f9 distintivi si possono citare: la carnagione bruno-olivastra, la testa grossa, la faccia ovale, la fronte convessa, le mascelle forti, gli zigomi sporgenti, gli occhi orizzontali, piccoli, neri con cornea giallastra e sopracciglia arcuate; i capelli neri, spessi, lunghi e lisci, la quasi totale mancanza di barba; i muscoli sviluppati, il petto largo, le estremit\u00e0 piccole, le caviglie sottili; una macchia dermopigmentata polimorfa temporanea sacro-coccigea."}
{"id": "117416", "revid": "324090", "url": "https://it.wikipedia.org/wiki?curid=117416", "title": "Sm\u00e5land", "text": "Sm\u00e5land (pronuncia approssimativa \"Smoland\") \u00e8 una provincia storica (\"landskap\") della Svezia meridionale. Confina con il Blekinge, la Scania, l'Halland, il V\u00e4sterg\u00f6tland e l'\u00d6sterg\u00f6tland; \u00e8 anche collegato all'isola di \u00d6land e si affaccia sul Mar Baltico.\nRispetto alla maggior parte delle province svedesi, il territorio dello Sm\u00e5land non \u00e8 rimasto unitario con l'introduzione delle contee ma \u00e8 stato diviso. Il nome significa letteralmente \"piccole terre\", dato che la provincia nacque dalla fusione di subregioni pi\u00f9 piccole. La versione latinizzata \u00e8 \"Smalandia\".\nGeografia fisica.\nIl territorio \u00e8 in prevalenza costituito da un altopiano boschivo, dove il terreno \u00e8 mescolato a sabbia e ciottoli: ci\u00f2 lo rende sterile eccetto che nelle zone costiere, oltre che inadatto all'agricoltura tranne che in alcune aree come la piana di Kalmar.\nLa provincia \u00e8 ricca di laghi e pantani. La costa comprende un arcipelago di isole e baie a nord e piane coltivate a sud. In totale, le aree coltivate coprono il 13%del territorio, le praterie il 7% e le foreste il 51%\nStoria.\nLa zona fu popolata nell'Et\u00e0 della Pietra dal sud, da genti che migrarono lungo la costa in direzione di Kalmar.\nLa citt\u00e0 di Kalmar \u00e8 una delle pi\u00f9 antiche della Svezia, e nel Medioevo era la terza pi\u00f9 grande citt\u00e0 del paese; essa era gi\u00e0 un centro per l'esportazione di ferro, che per la maggior parte era acquistato da mercanti tedeschi.\nLo Sm\u00e5land fu luogo di parecchie ribellioni di contadini, delle quali la pi\u00f9 famosa fu la \"Dackefejden\" capeggiata da Nils Dacke nel 1542-1543.\nNel XIX secolo lo Sm\u00e5land era caratterizzato dalla povert\u00e0 e fu terra di corpose migrazioni verso il Nord America, che intralciarono il suo sviluppo. La maggioranza degli emigranti si stabil\u00ec nel Minnesota, con un paesaggio di terre fertili, foreste e laghi, che ricordava quello della Svezia.\nLa notte fra l'8 e il 9 gennaio 2005 la zona \u00e8 stata fortemente colpita dalla Tempesta Erwin (detta anche Gudrun).\nAraldica.\nAllo Sm\u00e5land fu assegnato il suo stemma attuale in occasione dei funerali di Carlo X Gustavo di Svezia nel 1660.\nSociet\u00e0.\nEvoluzione demografica.\nNel 2004 la popolazione dello Sm\u00e5land era di 708.896 abitanti. La seguente tabella mostra come si distribuisce tra le contee, specificando quanto \u00e8 presente in queste ultime:\nLingue e dialetti.\nNello Sm\u00e5land si parla un dialetto dello Svedese (lo \"Sm\u00e5l\u00e4ndska\"), comprendente una variet\u00e0 settentrionale vicina ai dialetti dello G\u00f6taland ed una meridionale relativa ai dialetti Scaniani.\nCultura.\nIl biologo svedese Carl von Linn\u00e9 era nato nel villaggio di R\u00e5shult, nel territorio della municipalit\u00e0 di \u00c4lmhult, nello Sm\u00e5land. Egli dette al Fiore Gemello il suo nome latino, basato sul proprio (\"Linnea borealis\"), a causa dell'affetto personale che per esso provava. Il fiore \u00e8 diventato il simbolo floreale provinciale dello Sm\u00e5land.\nAltro personaggio nato nella municipalit\u00e0 di \u00c4lmhult, precisamente nel villaggio di Agunnaryd, \u00e8 Ingvar Kamprad, fondatore della multinazionale IKEA.\nLetteratura.\nL'emigrazione svedese in Nord America \u00e8 meglio descritta nella raccolta di novelle dell'autore svedese Vilhelm Moberg, che costituisce anche la base per il musical \"Kristina from Duvem\u00e5la\" ideato da Benny Andersson e Bj\u00f6rn Ulvaeus, ex-membri della band degli ABBA.\nLa scrittrice Astrid Lindgren, nata nella regione dello Sm\u00e5land nella quale ha anche trascorso la sua infanzia, ha ambientato le avventure di Emil i L\u00f6nneberga (Emil di L\u00f6nneberga), uno dei suoi personaggi pi\u00f9 famosi, in una fattoria chiamata Katthult, nel villaggio di L\u00f6nneberga, a pochi chilometri da Vimmerby.\nGeografia antropica.\nCitt\u00e0.\nI centri che ricevettero lo status di citt\u00e0 nello Sm\u00e5land erano: \nLe citt\u00e0 pi\u00f9 grandi sono J\u00f6nk\u00f6ping a nord-ovest, V\u00e4xj\u00f6 a sud e Kalmar sulla costa orientale vicino all'isola di \u00d6land.\nContee.\nLe province attualmente non hanno funzioni amministrative in Svezia, oggi assunte dalle contee (\"l\u00e4n\"). Il territorio dello Sm\u00e5land \u00e8 oggi diviso per la maggior parte tra le contee di J\u00f6nk\u00f6ping, Kalmar e Kronoberg (interamente compresa), che coprono quasi interamente la superficie provinciale. Altre aree pi\u00f9 piccole dello Sm\u00e5land sono situate nelle contee di Halland e \u00d6sterg\u00f6tland.\nLa provincia, nota per il suo territorio e la propria cultura, \u00e8 ancora comunemente chiamata \"Sm\u00e5land\" dagli svedesi.\nEconomia.\nNel XX secolo la provincia era famosa per la diffusione dell'imprenditoria e l'alto tasso occupazionale. Nella regione \u00e8 presente un'area nota per la produzione di vetro, denominata glasriket."}
{"id": "117417", "revid": "1522738", "url": "https://it.wikipedia.org/wiki?curid=117417", "title": "Repubblica Socialista Federativa Sovietica Russa", "text": "La Repubblica Socialista Federativa Sovietica Russa (), detta anche Repubblica Socialista Federata Sovietica Russa, RSFS Russa o RSFSR, fu la pi\u00f9 estesa e pi\u00f9 popolosa delle quindici ex repubbliche sovietiche e divent\u00f2 l'odierna Russia dopo il collasso dell'Unione Sovietica.\nLo Stato fu istituito il 7 novembre 1917, succedendo alla breve Repubblica russa, come prima e pi\u00f9 importante conseguenza politica della rivoluzione d'ottobre. Il 10 luglio 1918 la Costituzione sovietica del 1918 fu accettata ed entr\u00f2 in vigore. Entr\u00f2 a far parte dell'Unione Sovietica nel 1922, un evento poi pienamente formalizzato dalla Costituzione sovietica del 1924. In Occidente si parla spesso di \"Russia bolscevica\" per riferirsi a questo Stato nel periodo tra il 1917 e il 1922, mentre documenti russi dell'epoca riportano la dicitura Repubblica Russa (\u0420\u043e\u0441\u0441\u0438\u0439\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"Rossijskaja Respublika\") e Repubblica Sovietica (\u0421\u043e\u0432\u0435\u0442\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"Sovetskaja Respublika\"). \nLa Repubblica Socialista Federativa Sovietica Russa si stacc\u00f2 dall'Unione Sovietica il 12 novembre 1991, un mese e quattordici giorni prima che l'Unione Sovietica stessa si disgregasse. Proprio in seguito a quest'evento la Repubblica Socialista Federativa Sovietica Russa ripudi\u00f2 il sistema socialista e affront\u00f2 una dura epoca di riforme, prima di tutto nel nome: l'attuale nome di Federazione Russa si deve a Boris El'cin, il quale ne fu il primo presidente federale dopo aver ricoperto la carica di presidente del Presidium. La Comunit\u00e0 degli Stati Indipendenti, fondata poco dopo la rottura dell'Unione Sovietica, riun\u00ec in modo abbastanza elastico le ex repubbliche sovietiche, fatta eccezione per Estonia, Lettonia e Lituania. Il 25 dicembre 1991, dopo il crollo dell'Unione Sovietica, la repubblica venne ufficialmente rinominata in Federazione Russa. Ancora oggi il termine Russia \u00e8 utilizzato universalmente per riferirsi allo Stato.\nStoria.\nLa rivoluzione russa e la nascita.\nSotto la guida di Lenin e Trockij, i comunisti bolscevichi rovesciarono con la Rivoluzione d'ottobre il Governo provvisorio russo del socialista democratico Aleksandr Kerenskij, che guidava la Repubblica russa sorta sulle ceneri dell'Impero russo, costituendo cos\u00ec un nuovo Stato, inizialmente privo di un nome ufficiale.\nIl 25 gennaio 1918 il III Congresso panrusso dei Soviet rinomin\u00f2 lo stato in Repubblica Sovietica Russa, mentre il 10 luglio 1918, la Costituzione sovietica sanc\u00ec la denominazione di Repubblica Socialista Federativa Sovietica Russa. Il 30 dicembre 1922, con il trattato di fondazione dell'URSS, la Russia, assieme alla RSS Transcaucasica, alla RSS Ucraina e alla RSS Bielorussa, form\u00f2 l'Unione delle Repubbliche Socialiste Sovietiche. Per gran parte dell'esistenza dell'Unione Sovietica, \u00e8 stato comune riferirsi ad essa col termine di Russia, anche se tecnicamente la Russia propriamente detta era solo una delle quindici repubbliche che componevano l'URSS, ma era di esse la pi\u00f9 potente e sviluppata.\nCon il trattato di Brest-Litovsk, siglato il 3 marzo 1918, la Russia cedette parte dei territori al confine ovest dell'antico Impero russo all'Impero tedesco in cambio della firma della pace durante l'ultimo anno della prima guerra mondiale. Dal 1918, nel corso della successiva guerra civile, alcuni territori dell'ex Impero russo si staccarono, riducendo ulteriormente l'estensione del paese.\nInternazionalmente la RSFSR venne riconosciuta come uno stato indipendente nel 1920 e solo dai paesi limitrofi come Estonia, Finlandia, Lituania e Lettonia col Trattato di Tartu ed anche dalla Repubblica irlandese (di breve vita).\nIl 30 dicembre 1922, il I Congresso dei Soviet dell'URSS approv\u00f2 il Trattato di fondazione dell'URSS nel quale la Russia venne unita alle Repubbliche socialiste di Ucraina, Bielorussia e Transcaucasia a formare un singolo stato federale, l'Unione Sovietica. Nel 1924 il II Congresso dei Soviet dell'URSS approv\u00f2 la Costituzione, sulla base della quale nel 1925 venne approvata dal XII Congresso panrusso dei Soviet la nuova Costituzione della RSFSR.\nCon l'adozione della nuova Costituzione sovietica il 5 dicembre 1936, l'estensione territoriale della RSFSR venne significativamente ridotta. Il Kazakistan ed il Kirghizistan divennero Repubbliche Socialiste Sovietiche, l'ex Repubblica autonoma Karakalpaka venne trasferita alla RSS Uzbeka.\nLa seconda guerra mondiale.\nNel 1943, l'oblast' autonoma dei Carachi venne disciolta da Stalin e la relativa popolazione esiliata nell'Asia centrale per la loro collaborazione con i nazisti invasori nel corso della seconda guerra mondiale, ed il loro territorio venne incorporato nella Georgia. Il 3 marzo 1944, per ordine di Stalin, la RSSA Ceceno-Inguscia venne sciolta e la sua popolazione venne forzosamente deportata con l'accusa di collaborazione con gli invasori e separatismo. Il territorio in questione venne suddiviso tra Russia e Georgia. L'11 ottobre 1944, la Repubblica popolare di Tuva venne unita alla Russia andando a costituire un'oblast' autonoma e poi un Repubblica autonoma dal 1961.\nDopo aver riconquistato Estonia e Lettonia nel 1944, la RSFSR annett\u00e9 i territori ad est presso Ivangorod e i rajon Pe\u010dorskij e Pytalovskij tra il 1944 ed il 1945. Alla fine della seconda guerra mondiale le truppe sovietiche dell'Armata rossa occuparono la parte meridionale dell'isola di Sachalin e le Isole Curili al largo delle coste dell'Asia orientale, a nord del Giappone, rendendole parte della RSFSR. Il 17 aprile 1946, l'oblast' di Kaliningrad (un tempo parte del Regno di Prussia e poi dell'Impero tedesco) venne occupato ed annesso dall'Unione Sovietica e reso parte della RSFSR dopo la campagna militare sul fronte orientale.\nIl dopoguerra e la guerra fredda.\nNel gennaio 1954, pochi mesi dopo la morte di Stalin, la nuova dirigenza sovietica trasfer\u00ec la Crimea dalla RSFSR all'Ucraina. Il 9 gennaio 1957, durante la leadership di Nikita Chru\u0161\u010d\u00ebv, vennero ricostituite l'oblast' dei Carachi e la RSSA Ceceno-Inguscia, i cui territori tornarono dalla Georgia alla Russia.\nLa ex RSS Carelo-Finlandese entr\u00f2 a far parte della federazione russa nel 1956 come RSSA di Carelia. Nel 1964 Chru\u0161\u010d\u00ebv venne rimpiazzato da Leonid Bre\u017enev, che govern\u00f2 fino al 1982. Con Michail Gorba\u010d\u00ebv, che prese il potere nel marzo del 1985, vennero avviate profonde riforme strutturali (perestrojka).\nLa fine e la nascita della Federazione Russa.\nIl 29 maggio 1990 Boris Nikolaevi\u010d El'cin venne eletto alla carica di Presidente del Soviet supremo della Repubblica Socialista Federativa Sovietica Russa. Il Congresso dei deputati del popolo approv\u00f2 quindi il 12 giugno 1990 la dichiarazione di sovranit\u00e0 statale della Russia, acuendo l'ormai aperto scontro istituzionale tra il Governo centrale dell'Unione Sovietica e quello della Federazione Russa e di altre Repubbliche costituenti.\nIl 17 marzo 1991, un referendum popolare cre\u00f2 la figura del Presidente della RSFSR e il 12 giugno El'cin fu eletto a tale ruolo. Il 23 agosto 1991, El'cin sigl\u00f2 un decreto che sospese tutte le attivit\u00e0 del Partito comunista russo nella RSFSR. Il 6 novembre band\u00ec i partiti comunisti della Russia e dell'URSS dal territorio della RSFSR.\nL'8 dicembre 1991 il presidente della RSFSR ed i capi delle repubbliche sovietiche di Bielorussia e Ucraina siglarono l'accordo per la formazione di un'unione di stati indipendenti\" (noto ai media come Accordo di Belave\u017ea). Il documento, composto da un preambolo e quattordici articoli, stabiliva la cessazione dell'esistenza dell'Unione Sovietica sia come soggetto di diritto internazionale sia come entit\u00e0 geopolitica. Il 12 dicembre, l'accordo venne ratificato dal Soviet supremo della Russia con 188 voti favorevoli, 6 contrari e 7 astenuti.\nIl 25 dicembre dello stesso anno il V Congresso dei deputati del popolo della RSFS Russa approv\u00f2 la ridenominazione dello stato in Federazione Russa, che sarebbe stata ufficializzata il 21 aprile 1992 con le riforme costituzionali varate dal VI Congresso dei deputati del popolo.\nGeografia.\nLa Repubblica Socialista Federativa Sovietica Russa coi suoi 17.125.200 km\u00b2 era la pi\u00f9 grande delle quindici repubbliche, mentre la seconda per dimensione era la RSS Kazaka, con cui confinava a sud.\nI confini internazionali dello Stato toccavano a ovest la Polonia, a nord-ovest la Norvegia e la Finlandia, a sud-est la Corea del Nord, la Mongolia e la Cina. All'interno dell'Unione Sovietica confinava con Ucraina, Bielorussia, Stati baltici (Estonia, Lettonia e Lituania), Azerbaigian, Georgia e Kazakistan.\nCirca il 70% dell'area territoriale della RSFSR era composta da pianure con alcune regioni di tundra montuose nella parte della Siberia orientale, dell'Asia centrale e dell'Asia orientale. L'area \u00e8 ricca di risorse minerarie tra cui petrolio, gas naturale e ferro.\nAssetto politico.\nIl potere nel Paese veniva esercitato dal presidente del Presidium del Soviet Supremo della RSFS Russa (per come \u00e8 stato chiamato pi\u00f9 di recente) e la capitale era Mosca, che peraltro era anche capitale dell'Unione Sovietica.\nLa Repubblica Socialista Federativa Sovietica Russa svolse sempre un ruolo egemone all'interno dell'Unione Sovietica sia per le dimensioni nettamente superiori a qualsiasi altra repubblica sorella, sia per la preponderanza nazionale, linguistica e culturale russa tra le genti della nazione. Questo giustifica i motivi per cui erano impropriamente definiti russi i cittadini sovietici di qualsivoglia nazionalit\u00e0 o residenti entro i confini di altre repubbliche sovietiche. Nonostante il prestigio culturale ed economico della Russia, il Partito Comunista dell'Unione Sovietica non riconobbe mai formalmente una preponderanza russa e ai vertici del partito giunsero soggetti di tutte le nazionalit\u00e0.\nEconomia.\nLa Repubblica era la pi\u00f9 estesa delle repubbliche sovietiche che formavano l'URSS e nel suo territorio, abitato da pi\u00f9 della met\u00e0 della popolazione sovietica, si produceva oltre il 60% del PIL. "}
{"id": "117418", "revid": "125708242", "url": "https://it.wikipedia.org/wiki?curid=117418", "title": "IPsec", "text": "In telecomunicazioni e informatica IPsec, abbreviazione di IP Security, \u00e8 uno standard per reti a pacchetto che si prefigge di ottenere connessioni sicure su reti IP.\nTale sicurezza viene raggiunta attraverso l'aggiunta di funzionalit\u00e0 di autenticazione, cifratura e controllo di integrit\u00e0 dei pacchetti IP (datagrammi). La capacit\u00e0 di fornire protezione o sicurezza viene dunque fornita a livello di rete (diversamente da HTTPS, SSL/TLS), fatto che rende questo protocollo trasparente al livello delle applicazioni che quindi non devono essere modificate.\nPanoramica dello standard.\nScopo del progetto.\nIPsec \u00e8 stato progettato per rendere sicure sia comunicazioni \"portal-to-portal\" sia comunicazioni \"end-to-end\". Nella prima configurazione il traffico viene reso \"sicuro\" a diversi computer (in alcuni casi ad un'intera LAN); nella seconda solo i \"peer\" che stabiliscono la connessione scambiano pacchetti protetti.\nTuttavia l'uso predominante di IPsec \u00e8 la creazione di VPN (virtual private network); per conseguire tale scopo possono essere utilizzati entrambi i metodi prima esposti.\nIntroduzione.\nIPsec \u00e8 una collezione di protocolli formata da:\nEsiste un solo protocollo per lo scambio delle chiavi, il protocollo \"IKE\".\nIPsec \u00e8 parte integrante di IPv6, mentre \u00e8 opzionale in IPv4. Di conseguenza, ci si aspetta che sar\u00e0 maggiormente utilizzato quando IPv6 acquister\u00e0 popolarit\u00e0. \nIl protocollo \u00e8 definito negli RFC 2401-2412.\nDal 2004 sono in corso studi per l'aggiornamento dei protocolli.\nPer quanto riguarda il secondo aspetto, esistono due protocolli: Authentication Header (AH) e Encapsulating Security Payload (ESP).\nAH fornisce autenticazione e integrit\u00e0 del messaggio, ma non offre la riservatezza ed \u00e8 il protocollo IP 51.\nESP fornisce invece autenticazione, riservatezza e controllo di integrit\u00e0 del messaggio ed \u00e8 il protocollo IP 50. Per questi motivi ESP \u00e8 molto pi\u00f9 usato di AH.\nDettagli tecnici.\nIPsec supporta due modalit\u00e0 di funzionamento:\nLe due modalit\u00e0 sono supportate sia da AH che da ESP.\nIPsec pu\u00f2 essere utilizzato anche per connessioni tra gateway e host.\nSecurity Association e Security Policy.\nIl concetto di Security Association (in breve SA) \u00e8 alla base del funzionamento di IPsec. Una SA \u00e8 un \"contratto\" fra le due entit\u00e0 coinvolte nella comunicazione; in essa vengono stabiliti i meccanismi di protezione e le chiavi da utilizzare durante il successivo trasferimento dei dati. Nell'ambito di IPsec, stabilire le security association \u00e8 compito del protocollo IKE, sebbene sia possibile anche impostarle manualmente; la procedura manuale \u00e8 sconsigliata in quanto pu\u00f2 introdurre errori che indeboliscono il tunnel.\nUna peculiarit\u00e0 delle SA \u00e8 che individuano una comunicazione unidirezionale; quindi durante la creazione della connessione le entit\u00e0 coinvolte creano e gestiscono una SA per ognuno dei versi della comunicazione, quindi 2 SA individuano un canale full-duplex. Al fine di semplificare la gestione delle SA, viene utilizzato un apposito database detto SAD (Security Association Database), dove viene tenuta traccia delle SA attive.\nIn particolare una SA \u00e8 costituita dai seguenti parametri:\nDall'esame dei parametri di una SA si deducono quindi tutte le informazioni necessarie per stabilire le modalit\u00e0 in cui il traffico debba essere protetto; il passo successivo \u00e8 definire \"quale\" traffico debba essere protetto: di questo si occupa la Security Policy (in breve SP). Una SP \u00e8 una regola che stabilisce che tipo di traffico deve essere instradato nel tunnel e quindi essere coperto da IPsec; in modo analogo alle SA, le SP sono contenute in un SPD (Security Policy Database).\nLa security policy contiene:\nUna volta stabilita la \"security association\" e la \"security policy\", pu\u00f2 cominciare la comunicazione che sfrutter\u00e0 il protocollo AH o il protocollo ESP cui verr\u00e0 passato il parametro SPI, che permetter\u00e0 di risalire alle tecniche crittografiche da utilizzare per la trasmissione.\nProtocolli di IPsec.\nIKE.\nDescrizione.\nIKE \u00e8 un acronimo per Internet key exchange ed \u00e8 il protocollo usato per stabilire una security association nella suite di protocolli IPsec. Questo protocollo \u00e8 definito in RFC 4306. \u00c8 un protocollo di livello applicazione e utilizza il protocollo UDP come protocollo di trasporto; la porta su cui viene stabilita la connessione \u00e8 500.\nL'obiettivo di IKE \u00e8 stabilire uno \"shared session secret\", ossia una chiave condivisa corrispondente alla sessione da instaurare e a tal fine utilizza l'algoritmo di Diffie-Hellman; dallo \"shared secret\" vengono successivamente derivate le chiavi crittografiche che verranno utilizzate per la successiva comunicazione.\nAl fine di autenticare le entit\u00e0 coinvolte nella comunicazione possono essere utilizzate tecniche a chiave simmetrica o, alternativamente, a chiave asimmetrica; in quest'ultimo caso si fa ricorso a infrastrutture a chiave pubblica (PKI) e all'uso di certificati digitali.\nAuthentication Header (AH).\nDescrizione.\nAuthentication Header (abbreviato AH), \u00e8 un protocollo che fa parte della suite IPsec. Il suo compito \u00e8 quello di fornire un controllo di integrit\u00e0 pacchetto per pacchetto, verifica dell'autenticit\u00e0 del mittente e protezione contro i replay attack. AH non garantisce in alcun modo la confidenzialit\u00e0 del messaggio.\nL'autenticit\u00e0 \u00e8 garantita tramite funzioni di hash a chiave simmetrica, ossia tramite il meccanismo delle pre-shared keys. Per poter comunicare, due entit\u00e0 devono condividere la medesima chiave; tale chiave viene combinata con il messaggio originale e quindi viene calcolato il checksum tramite una funzione di hash crittografico(MD5 o SHA). Il messaggio e il checksum vengono, infine, inviati al \"peer\" remoto.\nIl \"peer\" remoto riceve il messaggio; dato che questo \u00e8 in chiaro, lo pu\u00f2 leggere, combinare con la chiave di cui \u00e8 a conoscenza e calcolare il checksum. Se il checksum corrisponde a quello inviato, il messaggio \u00e8 autentico e viene accettato altrimenti viene scartato in quanto \u00e8 stato modificato in un modo non consentito dallo standard.\nIl protocollo AH \u00e8 progettato per proteggere l'intero pacchetto IP inviato; tuttavia bisogna considerare che alcuni campi dell'header IP, come il TTL, variano durante la trasmissione;\nqueste modifiche devono essere necessariamente consentite, per cui prima di calcolare il checksum, i campi cui \u00e8 permesso variare vengono posti a 0.\nFormato del pacchetto.\nDi seguito viene illustrata la struttura del pacchetto AH (ogni casella rappresenta 1 byte).\nTransport mode e Tunnel mode.\nAH supporta nativamente sia il \"transport mode\" che il \"tunnel mode\". In transport mode vengono protetti solo i protocolli di livello superiore a quello di rete (TCP, UDP, etc); in tunnel mode il pacchetto IP originale viene incapsulato in un nuovo pacchetto IP, dopo essere stato elaborato da AH. Ne spieghiamo il funzionamento con l'ausilio di alcuni disegni.\nIl metro di confronto \u00e8 senza dubbio il pacchetto IP originale; in presenza di un collegamento basato su IPsec il pacchetto viene, ovviamente, alterato.\nA seconda della modalit\u00e0 di funzionamento di IPsec (tunnel mode o transport mode), il pacchetto originale viene alterato in modo diverso.\nLa linea azzurra indica le zone del pacchetto che sono autenticate. Dal punto di vista della protezione, in entrambi i casi, i pacchetti vengono protetti completamente. Notiamo che nell'header IP, alcuni campi variano durante il transito nella rete, ad esempio il TTL.\nQuesti campi vengono posti a 0 prima di calcolare la funzione di hash, necessaria per la protezione del pacchetto. Da quanto appena detto si evince subito che il protocollo AH \u00e8 incompatibile con le varie tecniche di NAT; difatti se vengono alterati i campi indirizzo nell'header IP (in entrambe le modalit\u00e0), in ricezione la checksum fallisce subito.\nEncapsulating Security Payload (ESP).\nDescrizione.\nEncapsulating Security Payload, denotato con l'acronimo ESP, \u00e8 un protocollo che fa parte della suite IPsec. Il suo obiettivo \u00e8 fornire autenticit\u00e0, confidenzialit\u00e0 e controllo di integrit\u00e0 alla comunicazione. Contrariamente a quanto fa AH, l'header IP non viene coperto dai controlli. Al pari di AH, per\u00f2, supporta sia il tunnel mode che il transport mode.\nFormato del pacchetto.\nDi seguito viene riportato il formato del pacchetto ESP (ogni casella rappresenta 1 byte).\nCome si pu\u00f2 vedere dalla struttura del pacchetto (ma sar\u00e0 illustrato meglio in seguito), ESP \"avvolge\" i dati dei protocolli di livello superiore, contrariamente a quanto fa AH che antepone un header.\nTunnel mode e Transport mode.\nEssendo un protocollo per il trasferimento dati della suite IPsec, ESP supporta sia il Tunnel mode che il Transport mode. A seconda della modalit\u00e0 tratta i dati in modo differente. Prima di descrivere l'incapsulamento dei dati mostriamo il pacchetto IP originale, che transiterebbe sulla rete in assenza di IPsec\n \nLe linee azzurre sottendono la parte di pacchetto che viene sottoposta a controllo di autenticit\u00e0 e integrit\u00e0; le zone verdi indicano le zone di pacchetto che vengono protette tramite algoritmi crittografici. Per quanto riguarda gli algoritmi di cifratura possono essere utilizzati Data Encryption Standard (DES), 3DES, AES e Blowfish.\nIl controllo di integrit\u00e0 e autenticit\u00e0 viene eseguito tramite HMAC (funzioni di hash);\nl'hash viene calcolato tramite una funzione di hash (MD5 o SHA1), utilizzando una chiave condivisa; l'hash ottenuto viene allegato al messaggio e inviato. In ricezione viene controllata l'integrit\u00e0 del messaggio. Come illustrato negli schemi, l'indirizzo IP pi\u00f9 esterno non viene coperto dal controllo di integrit\u00e0. Tale opzioni rende il protocollo ESP adatto ad essere utilizzato in alcuni tipi di NAT, in particolare in quelli statici. Tuttavia esistono soluzioni \"ad-hoc\" per il funzionamento congiunto di IPsec e NAT, come il NAT traversal.\nNAT traversal.\nDescrizione.\nNAT traversal (o pi\u00f9 in breve NAT-T) \u00e8 il nome di un protocollo facente parte della suite IPsec e standardizzato in diversi RFC, di cui quello ufficiale \u00e8 RFC 3947. L'obiettivo di questo protocollo \u00e8 fornire la possibilit\u00e0 di stabilire un tunnel IPsec anche quando uno dei due \"peer\" coinvolti subisce un'operazione di NAT per raggiungere l'altra entit\u00e0 coinvolta nella comunicazione.\nScenario.\nIl NAT \u00e8 una tecnica molto utilizzata per il riuso degli indirizzi IP. Tuttavia gli host dietro un router (o un firewall) che effettua operazioni di NAT non godono di connettivit\u00e0 end-to-end. Sebbene esistano diversi tipi di NAT, l'obiettivo generale \u00e8 l'alterazione degli header del pacchetto. Questo comportamento \u00e8 in netto contrasto con IPsec che ha tra i suoi obiettivi il controllo dell'integrit\u00e0 del pacchetto. \nIn particolare il NAT \u00e8 incompatibile con AH sia in tunnel mode che in transport mode, in quanto AH verifica l'integrit\u00e0 di tutto il pacchetto IP. ESP, invece, non copre l'header IP con controlli di sorta n\u00e9 in Tunnel mode n\u00e9 in Transport mode, per cui risulta adatto nel caso in cui il NAT eseguito sia di tipo SNAT; in altre parole, la modifica apportata dal router deve coinvolgere solamente l'header IP e non anche la porta del livello superiore.\nIl NAT crea problemi anche con IKE e soprattutto con IKE in main mode. Il main mode usato congiuntamente al metodo delle \"preshared-keys\" richiede l'autenticazione degli host coinvolti nella comunicazione e tale autenticazione prevede un controllo sugli indirizzi IP; per cui l'alterazione dell'indirizzo da parte di un'apparecchiatura di NAT provoca il fallimento dell'autenticazione.\nIn genere, nei dispositivi preposti alla gestione dei tunnel IPsec e nei client VPN, il NAT-T non \u00e8 abilitato di default ma deve essere impostato a mano; tuttavia il suo utilizzo rimane opzionale: difatti durante la creazione della security association, i peer determinano se uno dei due subisce operazioni di NAT e solo in questo caso viene usato il NAT-T; questa operazione viene fatta durante la prima fase della negoziazione IKE. \nIn prima battuta, i \"peer\" verificano che entrambi siano in grado di supportare in NAT-T; questa verifica \u00e8 eseguita nella primissima fase del protocollo IKE, per mezzo di un pacchetto con un campo \"Vendor-ID\", che contiene un valore hash noto.\nUna volta stabilito che entrambi supportano il NAT-T, vengono inviate delle frame \"NAT-Discovery\" (NAT-D), in modo da verificare chi dei due subisca il NAT, o al limite se lo subiscano entrambi.\nUna volta stabilito chi subisce il NAT, la comunicazione si sposta su una nuova coppia di porte UDP e l'entit\u00e0 \"nat-tata\" comincia a inviare delle frame keepalive; queste frame servono a mantenere fisse le porte di comunicazione sul router e ad impedirgli di riassegnarle ad una nuova comunicazione.\nDescriviamo come viene incapsulato il pacchetto originale ESP.\nI campi segnati in verde scuro sono quelli relativi al NAT-T; questi campi vengono inseriti subito dopo l'header IP esterno, che non viene alterato, cos\u00ec come non vengono alterati i campi successivi. In ricezione viene fatta l'operazione inversa."}
{"id": "117423", "revid": "219110", "url": "https://it.wikipedia.org/wiki?curid=117423", "title": "AS400", "text": ""}
{"id": "117431", "revid": "6923", "url": "https://it.wikipedia.org/wiki?curid=117431", "title": "Salonicco", "text": "Salonicco (, in giudesmo \"Salonik\", ), toponimo italiano moderno corrispondente all'antico Tessalonica, \u00e8 la seconda citt\u00e0 della Grecia per numero di abitanti e la prima e pi\u00f9 importante della regione greca della Macedonia. \u00c8 inoltre il capoluogo della periferia greca della Macedonia Centrale.\nIl comune di Salonicco in senso stretto conta 363\u00a0987 abitanti, mentre l'area urbana \u2013 che giace su una baia del Golfo Termaico alla testa della penisola Calcidica \u2013 ha in totale circa un milione di abitanti.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 19\u00a0km\u00b2. \u00c8 chiamata ufficiosamente \u03a3\u03c5\u03bc\u03c0\u03c1\u03c9\u03c4\u03b5\u03cd\u03bf\u03c5\u03c3\u03b1 (\"Symprotevousa\"), ovvero co-capitale, titolo d'onore in quanto, accanto a Costantinopoli, era la \u03a3\u03c5\u03bc\u03b2\u03b1\u03c3\u03b9\u03bb\u03b5\u03cd\u03bf\u03c5\u03c3\u03b1 (\"Symbasilevousa\", cio\u00e8 co-regnante) dell'Impero bizantino.\nSalonicco \u00e8 oggi un fiorente centro industriale, economico e culturale, e un punto nevralgico per i trasporti nel sud-est Europa: da qui passano infatti i corridoi stradali europei E65 e E90. Salonicco \u00e8 inoltre il secondo porto pi\u00f9 grande della Grecia dopo quello del Pireo di Atene per trasporto di container. La citt\u00e0 presenta diverse tracce della dominazione ottomana e della comunit\u00e0 ebraica, che prima della seconda guerra mondiale era una delle pi\u00f9 numerose d'Europa, oltre che numerosissimi esempi di architettura bizantina e paleocristiana, che sono stati nominati patrimonio dell'umanit\u00e0 dall'UNESCO. Ogni anno dal 1926 \u00e8 sede della Fiera Internazionale di Salonicco (\u0394\u03b9\u03b5\u03b8\u03bd\u03ae\u03c2 \u0388\u03ba\u03b8\u03b5\u03c3\u03b7 \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\u03c2), e dal 1960 dell\"'International Thessaloniki Film Festival\". La citt\u00e0 \u00e8 stata inoltre \"capitale europea della giovent\u00f9\" per l'anno 2014.\nGeografia fisica.\nClima.\nLa citt\u00e0 \u00e8 caratterizzata da un clima mediterraneo, ma gi\u00e0 a nord di Salonicco il clima \u00e8 invece quello tipico dei Balcani, cio\u00e8 di tipo nettamente montano o continentale a seconda dei luoghi. Pertanto anche nella stessa Salonicco in inverno sono comuni le gelate e non \u00e8 raro assistere ad abbondanti nevicate. Viceversa, d'estate picchi di temperatura dell'ordine dei 40 gradi non sono fuori dalla norma. Accentuata \u00e8 inoltre l'escursione termica annua, compresa tra i circa 5 gradi di media di gennaio e i circa 25 di luglio: si tratta perci\u00f2 di un divario di 20 gradi, pi\u00f9 marcato rispetto a quello tipico del regime climatico mediterraneo.\nLe precipitazioni sono relativamente scarse, come in tutta la fascia costiera orientale della Grecia, a causa dello sbarramento alle perturbazioni occidentali causato dai monti dei Balcani: esse si aggirano tra i 400 e i 500\u00a0mm e presentano un massimo relativo in primavera e in autunno e un minimo pi\u00f9 spiccato nei due mesi estivi.\nStoria.\nAntichit\u00e0.\nLa citt\u00e0 venne fondata attorno al 315 a.C. da Cassandro, Re dei Macedoni, nelle vicinanze o sul luogo dove sorgeva l'antica citt\u00e0 di Therma e diversi altri villaggi. Cassandro le diede il nome di sua moglie Tessalonica, che era anche sorellastra di Alessandro Magno. Ella venne cos\u00ec chiamata dal padre, Filippo II di Macedonia, per commemorare la sua nascita nel giorno in cui egli ottenne una vittoria (\"nike\") sui Tessali.\nDopo la caduta del regno di Macedonia, nel 146 a.C., Salonicco entr\u00f2 a far parte dell'Impero romano. Divenne un importante centro commerciale sulla Via Egnatia, una strada romana che collegava Bisanzio (in seguito Costantinopoli, oggi Istanbul) con Durrachium (l'odierna Durazzo, in Albania). La citt\u00e0 divenne capitale di uno dei quattro distretti romani di Macedonia, ed era governata da un pretore. Nel 42 a.C., per essersi schierata a fianco di Ottaviano e Marco Antonio contro Cassio e Bruto, i vincitori l'avevano dichiarata 'citt\u00e0 libera', col suo d\u00e8mos, la sua bul\u00e9 e con magistrati propri (i politarchi). Tale privilegio le imponeva l'obbligo morale di un lealismo oltre ogni sospetto. Essa ospitava una considerevole colonia ebraica e fu uno dei primi centri della cristianit\u00e0. Nel suo secondo viaggio missionario, San Paolo predic\u00f2 nella sinagoga della citt\u00e0, la principale in quella parte di Macedonia, e gett\u00f2 le fondazioni di una chiesa. L'opposizione nei suoi confronti da parte degli Ebrei lo costrinse a lasciare la citt\u00e0 e a trovare rifugio a Veria.\nSalonicco ottenne un santo patrono, san Demetrio di Tessalonica, nel 306. Egli era un proconsole romano di Grecia sotto l'imperatore Massimiano, e venne martirizzato a Sirmium, l'odierna Sremska Mitrovica (Serbia). Le sue reliquie sono tuttora ospitate e venerate a Salonicco.\nQuando l'Impero romano venne diviso in una parte orientale e una occidentale, governate rispettivamente da Bisanzio/Costantinopoli e Roma, Salonicco ricadde sotto il controllo dell'Impero bizantino. La sua importanza era seconda solo alla stessa Costantinopoli. Nel 390, dopo una rivolta contro l'imperatore Teodosio I, tra i 7.000 e i 15.000 cittadini di Salonicco vennero uccisi per vendetta nell'ippodromo. Un atto per cui Teodosio si guadagn\u00f2 una scomunica temporanea.\nMedioevo.\nRipetute invasioni barbariche successive alla caduta dell'Impero romano, lasciarono la Macedonia spopolata, e la stessa Tessalonica fu oggetto di attacchi degli Slavi nel VII secolo. Questi non riuscirono a catturare la citt\u00e0, ma una considerevole comunit\u00e0 slava vi si insedi\u00f2. I fratelli San Cirillo e San Metodio nacquero a Salonicco, e l'imperatore Michele III, affermando che \"gli abitanti di Salonicco parlano lo slavonico abbastanza bene\", li incoraggi\u00f2 a visitare le regioni slave settentrionali come missionari. Lo slavo meridionale da essi usato divenne la base dell'Antico slavo ecclesiastico. Nel IX secolo, i bizantini decisero di spostare il mercato per i prodotti provenienti dalla Bulgaria da Costantinopoli a Salonicco. Lo zar Simeone I invase la Tracia, sconfisse un esercito bizantino e costrinse l'impero a riportare il mercato a Costantinopoli.\nLa citt\u00e0 venne occupata dai musulmani nel 904 e dai Normanni di Sicilia nel 1185, con notevoli distruzioni e perdite di vite umane in entrambe le occasioni. L'Impero bizantino ne perse realmente il controllo nel 1204, quando Costantinopoli venne conquistata dalla Quarta crociata. Salonicco e il territorio circostante (il Regno di Tessalonica), divennero il feudo pi\u00f9 grande dell'Impero latino di Costantinopoli, che occupava gran parte della Grecia settentrionale e centrale. La citt\u00e0 venne data dall'imperatore Baldovino I al suo rivale Bonifacio I del Monferrato, ma nel 1224 venne conquistata da Michele Ducas, il despota greco d'Epiro. La citt\u00e0 venne ripresa dall'Impero bizantino nel 1246. Nel 1423 incapace di difenderla dalle invasioni dell'Impero ottomano, il despota bizantino Andronico Paleologo fu costretto a venderla alla Repubblica di Venezia, che la tenne fino a quando venne catturata dal sultano ottomano Murad II nel 1430.\nEpoca moderna.\nSalonicco, in turco \"Selanik\", rimase sotto controllo ottomano fino al 1912 e divenne una delle citt\u00e0 pi\u00f9 importanti dell'impero, dotata di un grande porto costruito nel 1901 dai commercianti albanesi. Il fondatore della Turchia moderna, Mustafa Kemal Atat\u00fcrk, di madre macedone, nacque a Salonicco nel 1881, e il movimento dei Giovani Turchi ebbe qui il suo quartier generale all'inizio del XX secolo. La citt\u00e0 ha costituito un \"unicum\" al mondo, in quanto popolata in maggioranza da ebrei, nel 1910 l'amministrazione comunale contava 132.000 abitanti, di cui 65.000 ebrei, 35.000 greci e 30.000 turchi o musulmani. Gli ebrei erano in gran parte sefarditi, espulsi dalla Spagna e dal Portogallo dopo il 1492. Erano presenti anche alcuni ebrei romei. La lingua quotidiana parlata in citt\u00e0 era il Ladino giudeo-ispanico, un linguaggio giudaico derivato dal castigliano del XV secolo. Il giorno di riposo settimanale in citt\u00e0 era il sabato, lo Shabbat ebraico. (Per approfondire si veda la voce Storia degli ebrei a Salonicco).\nSalonicco fu il principale obiettivo della prima guerra dei Balcani del 1912, durante la quale venne conquistata dalla Grecia alla Bulgaria. Re Giorgio I di Grecia venne assassinato a Salonicco nel marzo del 1913. Durante la prima guerra mondiale, una grossa forza di spedizione alleata sbarc\u00f2 a Salonicco, tra cui un corpo di spedizione italiano per usare la citt\u00e0 come base per un'offensiva contro la Bulgaria alleata della Germania. Vi venne stabilito un governo provvisorio pro-alleati, guidato da Eleutherios Venizelos, contro il volere del Re di Grecia, filo-tedesco e a favore della neutralit\u00e0.\nNel 1917 gran parte della citt\u00e0 venne distrutta da un grande incendio di origine sconosciuta, probabilmente accidentale. Venizelos proib\u00ec la ricostruzione del centro cittadino fino a quando non fosse stato pronto un progetto moderno. Questo venne completato pochi anni dopo dall'architetto e archeologo francese Ernest H\u00e9brard. Il progetto di Hebrard spazz\u00f2 via le caratteristiche orientali di Salonicco e la trasform\u00f2 in una citt\u00e0 di stile europeo.\nUna conseguenza dell'incendio fu la distruzione delle abitazioni e dei beni di quasi met\u00e0 della popolazione ebraica, che fu costretta a emigrare. Molti si recarono in Palestina, alcuni salirono sull'Orient Express in direzione Parigi, altri ancora emigrarono in America. Gli ebrei emigrati vennero rapidamente rimpiazzati dai profughi di un altro disastro, noto anche come Catastrofe dell'Asia Minore, pochi anni dopo la guerra, quando grandi gruppi di greci vennero espulsi dalla Turchia nel 1922 a seguito della guerra greco-turca. La citt\u00e0 di conseguenza si espanse enormemente. Venne soprannominata \"La capitale dei rifugiati\" (\u0397 \u03c0\u03c1\u03c9\u03c4\u03b5\u03cd\u03bf\u03c5\u03c3\u03b1 \u03c4\u03c9\u03bd \u03c0\u03c1\u03bf\u03c3\u03c6\u03cd\u03b3\u03c9\u03bd, \"I Prot\u00e9voussa ton Prosf\u00edgon\") e \"Madre dei poveri\" (\u03a6\u03c4\u03c9\u03c7\u03bf\u03bc\u03ac\u03bd\u03b1, \"Ftohom\u00e1na\"), e ancora oggi la cultura e gli abitanti hanno caratteristiche distintamente anatoliche.\nSalonicco cadde davanti alle forze della Germania nazista nel 1941 e rimase sotto occupazione tedesca fino al 1944.\nLa citt\u00e0 venne ricostruita abbastanza rapidamente dopo la guerra, ma nel 1978 venne gravemente danneggiata da un terremoto.\nSalonicco \u00e8 stata Capitale europea della cultura nel 1997, e nel 2014 \u00e8 stata capitale europea della giovent\u00f9.\nSociet\u00e0.\nSalonicco rappresenta un unicum, all'interno dell'Unione Europea, per la rapida trasformazione demografica subita nell'ultimo secolo, in particolare dopo la sua annessione allo Stato greco nell'autunno del 1912, al termine della Prima Guerra Balcanica. Al momento della liberazione la comunit\u00e0 greca occupava il terzo posto su un totale di 157.887 abitanti, si contavano 39.965 greci (25,3%) contro 61.439 ebrei, (38,9%), 45.867 musulmani (29%), 6.263 bulgari (3,9%) e 4.364 (2,7%) persone di varie altre nazionalit\u00e0.\nNel giro di pochi anni, nel 1916, su un totale di 165.704 abitanti l'elemento greco questa volta occupa il primo posto con 68.205 abitanti (41,33%), contro i 61.400 (37%) della comunit\u00e0 ebraica e i circa 30.000 (18%) della comunit\u00e0 musulmana.\nNegli anni successivi queste proporzioni sono cambiate totalmente. Il mutamento radicale della carta demografica ed etnologica di Salonicco e di tutta la Macedonia \u00e8 avvenuto attraverso due avvenimenti che hanno sconvolto la struttura demografica e l'identit\u00e0 stessa della citt\u00e0.\nIl primo \u00e8 lo scambio di popolazioni tra la Grecia da una parte e la Bulgaria e la Turchia dall'altra (1919-1926). Con questo scambio (il pi\u00f9 grande nella storia dell'Europa sud-orientale e del Mediterraneo orientale) l'elemento greco in 15 anni ha avuto un'impennata sia in Macedonia (88,3% nel 1926) sia nella periferia di Salonicco (80%).\nIl secondo fattore \u00e8 dato dalle conseguenze dell'invasione italiana e tedesca (1941) e il conseguente annientamento della quasi totalit\u00e0 della comunit\u00e0 ebraica. Di quella che \u00e8 stata una delle pi\u00f9 ricche e composite \"capitali ebraiche\" d'Europa resta oggi molto poco. Visitando la citt\u00e0 potrebbe essere interessante il vecchio quartiere turco che ospitando molte attivit\u00e0 commerciali sta vivendo una nuova vita.\nCultura.\nIstruzione.\nLa citt\u00e0 ha due universit\u00e0: l'Universit\u00e0 Aristotele di Salonicco, la pi\u00f9 grande universit\u00e0 greca (fondata nel 1926), e l'Universit\u00e0 di Macedonia.\nCucina.\nLa \"bougatsa\" \u00e8 considerata il tipico dolce di Salonicco, un impasto ripieno di crema dolce, formaggio o carne tritata.\nOttimo \u00e8 anche il gyros con carne di maiale, preparato in gran parte della citt\u00e0.\nEconomia.\nSalonicco \u00e8 un'importante citt\u00e0 portuale e un importante centro commerciale e industriale. Le industrie locali producono olio, acciaio, prodotti petrolchimici, tessili, macchinari, farina, cemento, farmaceutici, e liquori. La citt\u00e0 \u00e8 anche un importante snodo per i trasporti dell'Europa sud-orientale.\nSport.\nPallacanestro.\nLe squadre di Salonicco che partecipano alla Lega A1 (Prima divisione) sono:\nL'\u012arakl\u012bs fu la prima squadra a vincere il titolo nazionale nel 1927-1928 e vinse nuovamente nel 1934-1935. Uno dei primi giocatori dell'\u012arakl\u012bs, Abatzioglou, fu uno dei 13 fondatori della FIBA, la federazione internazionale della pallacanestro. In Grecia la maggior parte delle squadre possiede uno stadio. Queste tre squadre possiedono 3 stadi distinti nei quali si allenano e giocano le partite.\nAltre squadre minori sono il MENT BC Vassilakis e il ICBS Salonicco BC.\nCalcio.\nAl 2004, le squadre di cui sopra sono le uniche tre squadre di Salonicco ad aver vinto un campionato nazionale e ad aver giocato nelle coppe europee. L'Iraklis ha inoltre vinto la Coppa dei Balcani per club nel 1984-1985. Queste squadre hanno partecipato alla massima divisione del campionato greco fin dalla sua introduzione nel 1959-1960, con due sole eccezioni (l'Iraklis nel 1980-1981 e l'Aris nel 1997-1998). Altre squadre di Salonicco che hanno giocato in prima divisione sono Apollon, Makedonikos, e Thermaikos.\nNel 2004 la citt\u00e0 ha ospitato alcune partite di calcio delle Olimpiadi di Atene 2004.\nPodismo.\nLa citt\u00e0 \u00e8 il punto d'arrivo della Maratona di Alessandro il Grande, gara podistica istituita nel 2006 che si svolge nel mese di aprile."}
{"id": "117434", "revid": "125586763", "url": "https://it.wikipedia.org/wiki?curid=117434", "title": "Autobianchi Y10", "text": "La Autobianchi Y10, denominata in alcuni mercati esteri Lancia Y10, \u00e8 un'autovettura utilitaria italiana prodotta dal 1985 al 1995; fu l'ultimo modello ad essere venduto con il marchio Autobianchi.\nCaratteristiche.\nL'Autobianchi Y10 debutta ufficialmente al Salone dell'automobile di Ginevra, nel marzo 1985. La nuova utilitaria ha l'impegnativo compito di sostituire degnamente la \"A112\", presente da quindici anni con successo sul mercato automobilistico nazionale ed internazionale.\nPer rendere meno evidente l'enorme differenza formale fra i due modelli, in seno al Gruppo Fiat \u2013 Lancia (l'Alfa Romeo sarebbe stata acquisita dal gruppo torinese soltanto l'anno successivo) viene stabilito che l'A112 resti in listino, parallelamente alla Y10, fin quasi alla fine del 1986. A mettere in comune la Y10 all'A112 c'\u00e8 solo il marchio, la tipologia strettamente utilitaria delle due automobili e la stessa ambizione di proporsi come automobile \u201cdi classe\u201d da citt\u00e0, per questo molto attente a soddisfare le pretese non soltanto di un pubblico femminile sempre pi\u00f9 esigente, ma anche di tutti coloro che vedono l'automobile utilitaria non soltanto come una \u201cscatola\u201d con cui destreggiarsi il pi\u00f9 abilmente possibile in mezzo al traffico cittadino, ma come qualcosa di appagante, in termini di design, prestazioni e comfort.\nDesign.\nLa pi\u00f9 importante novit\u00e0 nel design che colpisce il pubblico e la stampa \u00e8 soprattutto la coda tronca, caratterizzata dal portellone con verniciatura in nero satinato, indipendentemente dal colore scelto per la carrozzeria. La linea della piccola scocca, marcatamente a cuneo, \u00e8 molto aerodinamica (CX di 0,31), grazie al cofano motore accentuatamente inclinato, al parabrezza curvo e anch'esso parecchio inclinato, ai finestrini laterali a filo con la carrozzeria, all'assenza di gocciolatoi laterali, alle maniglie porta incassate ed alla lieve rastrematura del tetto verso la coda. Tutte queste caratteristiche, uniche per un'utilitaria del 1985, sono merito del Centro Stile Fiat, a quei tempi guidato dall'ing. Vittorio Ghidella. La definizione del progetto Y10 ha richiesto pi\u00f9 di tre anni di studi. Era necessario che questa macchina avesse una identit\u00e0 ben precisa da collocare inequivocabilmente sotto il marchio Lancia. Gli incarichi originariamente furono affidati a Pininfarina, a Giorgetto Giugiaro e allo stesso centro stile Fiat. Furono eseguiti centinaia di disegni, bozze e modelli in scala reale iniziati gi\u00e0 dal 1980; alla fine venne prescelto e sviluppato il progetto del Centro Stile Fiat che meglio rispondeva al tema proposto: studiare una vettura destinata ad una particolare utenza \"selezionata e d'\u00e9lite\", una vera e propria ammiraglia in miniatura desiderata dalle donne tanto quanto una borsetta firmata e dagli uomini come il loro profumo preferito.\nAnteriormente, i fari rotondi dell'A112 sono soltanto un ricordo: ora ci sono gruppi ottici rettangolari, che, insieme alla semplice ed elegante griglia, delimitano lo sviluppo del cofano motore, dando al frontale della vettura una immagine molto \u201ctecnica\u201d, anche se un po' comune alla sorella pi\u00f9 economica Panda, totalmente diverse per\u00f2 per la coda. Il parabrezza, ora dotato di guarnizione in resina siliconica, \u00e8 ampio, inclinato e caratterizzato da un tergicristallo monospazzola, soluzione pi\u00f9 economica rispetto alla doppia spazzola. La fiancata, dal disegno molto pulito, \u00e8 caratterizzata da una linea di cintura che parte dalla base del cofano motore e tende a salire a mano a mano che ci si avvicina alla coda, delimitando inferiormente le due luci laterali.\nAssente, sulla superficie della fiancata, un qualunque tipo di nervatura, anche soltanto un profilo di abbellimento e di protezione: soluzione che rende la linea della Y10 molto particolare dal punto di vista del design.\nLa Y10 \u00e8 proposta solo con carrozzeria a tre porte, piuttosto ampie, rendendo cos\u00ec l'accesso in auto agevole anche ai passeggeri posteriori. Il ruolo da protagonista spetta, come gi\u00e0 accennato, al portellone posteriore piano e quasi verticale, incernierato in modo da rendere pi\u00f9 pratico possibile l'accesso al vano bagagli, arretrando il punto di rotazione undici centimetri verso il centro del tetto, consentendo un'agevole apertura. I gruppi ottici posteriori sono rimasti, come sulle ultime A112, a sviluppo orizzontale; gli scudi paraurti, dalla forma avvolgente, sono realizzati in polipropilene.\nPrima serie 1985-1989.\nAbitacolo.\nL'abitacolo presenta rivestimenti in moquette sul pavimento, di serie su tutte le versioni; rivestimenti in tessuto per i sedili e nelle versioni top di gamma rivestimenti di Alcantara su plancia, sedili e pannelli porta e, secondo i d\u00e9pliant, \u00e8 disponibile come optional il rivestimento dei sedili in vera pelle; inoltre, per personalizzare ed arricchire ulteriormente la propria Y10, sono disponibili in listino optional, quali vetri elettrici, chiusura centralizzata, divanetto posteriore sdoppiato, vetri posteriori apribili a compasso elettricamente (soluzione rivoluzionaria per quei tempi e piuttosto inusuale anche su vetture di ultima generazione); tetto apribile in cristallo ad azionamento manuale, sistema di climatizzazione interna con comandi elettronici e visualizzazione a LED, di impostazione simile a quello gi\u00e0 adottato sulla Fiat Regata. La plancia, di impostazione moderna ed a sviluppo orizzontale, pu\u00f2 offrire a richiesta una strumentazione analogica, arricchita con econometro, indicatori supplementari e Control System con largo uso di LED oppure, sempre come optional ma ad un costo decisamente maggiore, una sofisticata strumentazione digitale optoelettronica Solid State, comprendente fra l'altro Control System, computer di bordo e contagiri, che include anche i vetri ed i finestrini a compasso elettrici e la climatizzazione elettronica, per standardizzare la realizzazione degli impianti elettrici a poche e definite varianti. Quest'ultima strumentazione, rarissima proprio per la sua complessit\u00e0 ed il suo costo al pubblico, fu a suo tempo antesignana non soltanto per la miriade di informazioni utili che forniva al conducente, ma anche per la sua illuminazione di colore blu, che sar\u00e0 tanto in voga vent'anni pi\u00f9 tardi.\nLa dotazione di serie della versione di ingresso, la \"Fire\", prevede i fari con lampade alogene, il lunotto termico, il tergilavalunotto, i poggiatesta anteriori fissi, i vetri posteriori a compasso manuali e le cinture di sicurezza anteriori. L'accessibilit\u00e0 all'abitacolo \u00e8 giudicata agevole, la visibilit\u00e0 \u00e8 ottima in tutte le direzioni, il bagagliaio tuttavia \u00e8 un po' troppo sacrificato, almeno rispetto alle \u201ccugine\u201d Panda e Uno.\nLa gamma 1985.\nY10 FIRE.\nDotata del nuovo quattro cilindri FIRE (Fully Integrated Robotized Engine), con cilindrata di 999 cm\u00b3 e potenza massima di 45 CV a 5000 giri/minuto, un motore molto elastico, poco rumoroso e dai bassi consumi, che le consente di superare i 145 km/h e di accelerare da 0 a 100\u00a0km/h in 16 secondi. La Y10 fu il primo modello ad adottare questo propulsore innovativo. Tra le caratteristiche di rilievo del FIRE 1000, basti citare come in questo motore l'eventuale rottura della cinghia di distribuzione non comporti alcun danno interno, nemmeno a regime elevato, poich\u00e9 le valvole e i pistoni evitano qualunque punto di interferenza.\nY10 Touring.\nMossa da un motore di 1.049\u00a0cm\u00b3, con potenza massima di 56\u00a0CV a 5.850 giri/minuto e coppia motrice massima di 81,4 N\u00b7m a 3.000 giri/minuto, sviluppato partendo dal quattro cilindri monoalbero, prodotto in Brasile, che equipaggiava la Fiat 127. Questa versione, esternamente, \u00e8 identica alla Fire, targhetta posteriore a parte; mentre nell'abitacolo si notano i rivestimenti in Alcantara al posto dei rivestimenti in tessuto. La Touring \u00e8 piuttosto vivace, con una velocit\u00e0 massima di 155\u00a0km/h ed un'accelerazione da 0 a 100\u00a0km/h di 14,5 secondi.\nY10 Turbo.\nMonta lo stesso motore della Touring, dotato per\u00f2 di carburatore Weber 30/32 DMTR 103/251 e turbocompressore IHI con intercooler, con una potenza massima di 85\u00a0CV a 5.750 giri/minuto e coppia massima di 122,6 N\u00b7m a 2.750 giri/minuto. Rispetto al 1050 \"aspirato\" della Touring, si distingue per le valvole di scarico al sodio, i segmenti speciali, i collettori ad alta resistenza, la pompa carburante elettrica e l'accensione elettronica \"Digiplex\". Vanta un sistema di sovralimentazione da \"formula 1\" in miniatura dotato di intercooler, valvola bypass e valvola termostatica. Questa pepata versione raggiunge i 180\u00a0km/h ed accelera da 0 a 100\u00a0km/h in 9,5 secondi; \u00e8 riconoscibile esternamente per la presenza di un bordino rosso sui paraurti, per la fascia adesiva alla base della fiancata con la scritta \"Turbo\", per il terminale di scarico in metallo lucido di dimensioni maggiori e per i paraurti stessi, di disegno specifico e di maggiori dimensioni rispetto alle sorelle \u201ctranquille\u201d; internamente \u00e8 possibile notare un inedito volante dal disegno pi\u00f9 sportivo come anche i sedili dalla profilatura avvolgente e la strumentazione analogica pi\u00f9 completa gi\u00e0 di serie, ma arricchibile con sovrapprezzo con il Check Control o strumentazione \"solid state\".\nTutte e tre le versioni sono dotate di cambio a cinque rapporti. La Y10 ricalca, nella disposizione dei principali organi meccanici, la maggioranza delle vetture della sua epoca: trazione anteriore, motore anteriore trasversale; per ci\u00f2 che riguarda le sospensioni, presenta uno schema MacPherson con braccio negativo all'avantreno e ad assale rigido \u201ca omega\u201d al retrotreno.\nLe aspettative.\nL'attenzione e l'interesse dimostrati dal pubblico internazionale al Salone di Ginevra, fanno ben sperare al Gruppo Fiat\u00a0\u2013 Lancia che la nuova Y10 possa incontrare il gusto del pubblico, ma le vendite dei primi due anni stentano a decollare.\nLa campagna pubblicitaria, scarsamente apprezzata dal pubblico, puntava sulla filosofia originale della vettura e sui contenuti tecnici in un'ipotetica \"citt\u00e0 del futuro\" con una Donna Robot che le fa da madrina muovendosi con sinuosit\u00e0.\nOltre alla poco azzeccata campagna pubblicitaria, la responsabilit\u00e0 per l'iniziale stallo nelle vendite \u00e8 da attribuire anche al prezzo di listino, decisamente alto.\nIl Gruppo Fiat - Lancia corre ai ripari; dopo una revisione di listini ed allestimenti, nel gennaio del 1986 presenta gi\u00e0 la nuova gamma.\nLa gamma 1986.\nY10 FIRE.\nLa nuova versione d'ingresso, la FIRE, ha ora una dotazione di serie pi\u00f9 scarna, a cui tuttavia corrisponde un prezzo pi\u00f9 basso, esternamente questa versione \u00e8 riconoscibile grazie alla griglia anteriore di aspetto pi\u00f9 povero, dotata cio\u00e8 di una cornice in nero opaco e la griglia nera (contrariamente alla FIRE '85 che presentava una cornice di acciaio inossidabile lucido e una griglia, uguale per tutte le versioni, con baffature argentate), ai gruppi ottici posteriori semplificati ed asimmetrici, con un solo faro di retromarcia posto a destra e un solo faro di retronebbia posto a sinistra. All'interno sono stati mantenuti i rivestimenti in tessuto e viene introdotta una nuova plancia, anch'essa adeguatamente impoverita con l'assenza degli sportelli su vani e cassetti.\nY10 FIRE LX.\nTra la FIRE e la Touring trova posto ora una nuova versione, la FIRE LX. In sostanza, si tratta della versione FIRE \u201885, e si differenzia dalla nuova versione base, oltre che per la targhetta posteriore, per la plancia, di aspetto pi\u00f9 ricco e qui dotata degli sportellini a chiusura di vani e cassetti, rivestiti in Alcantara oltre che per la presenza di vetri elettrici, chiusura centralizzata e plafoniera con orologio digitale Borletti Vegliaflesh e spot di lettura, il tutto facente parte della dotazione di serie.\nLa Touring e la Turbo, invariate, offrono ora di serie i vetri elettrici, la chiusura centralizzata e l'orologio digitale.\nTutte le Y10 (FIRE, FIRE LX, Touring e Turbo) hanno ora a richiesta il volante regolabile in altezza. Le vendite finalmente decollano, nonostante la delusione degli acquirenti dei primissimi esemplari, per niente contenti di veder i prezzi di listino calare notevolmente a pochi mesi dal debutto.\nY10 4WD.\nAlla fine dello stesso anno, nell'ottobre del 1986, la gamma si amplia ulteriormente, debutta infatti la Y10 4WD, versione a trazione integrale inseribile, equipaggiata col Fire da 999\u00a0cm\u00b3, con potenza incrementata fino a raggiungere i 50\u00a0CV a 5500 giri/minuto. La trazione integrale pu\u00f2 essere inserita mediante un tasto posto sul cruscotto, ed un complesso e modernissimo sistema elettropneumatico che permette, a trazione integrale disinserita, di lasciare fermi albero di trasmissione e semiassi posteriori. La trazione si inserisce semplicemente premendo il pulsante, a motore acceso e vettura ferma o comunque con velocit\u00e0 inferiore a 55\u00a0km/h; qualora la trazione venisse inserita oltre questa velocit\u00e0, la trazione si inserirebbe solamente rallentando sotto i 55\u00a0km/h; inoltre per evitare che accumuli di ghiaccio, fango o neve blocchino il sistema di attuatori di comando della trasmissione, essa si inserisce automaticamente spegnendo il motore. \u00c8 facile riconoscere la 4WD grazie ai grossi fascioni laterali in materiale plastico, ai cerchi ruota di disegno specifico senza alcun coprimozzo e ai paraspruzzi anteriori e posteriori; a distinguerla ulteriormente ci pensano le scritte identificative sul portellone, sulle protezioni laterali e sui paraspruzzi di serie. Nell'abitacolo sono stati adottati rivestimenti inediti ed il volante, di disegno pi\u00f9 esclusivo, della \"Turbo\". Fa parte della dotazione di serie anche lo specchietto esterno destro, ma sono optional il tergilavafari, la strumentazione con Control System e contagiri, il tetto apribile, i vetri elettrici, la chiusura centralizzata, il sedile posteriore sdoppiato ed il volante regolabile in altezza. La Y10 4WD raggiunge la velocit\u00e0 massima di 145\u00a0km/h ed accelera da 0 a 100\u00a0km/h in 17,4 secondi.\n\u00c8 interessante vedere come, con un ventaglio di versioni disponibili a listino e la possibilit\u00e0 quasi infinita di eventuali personalizzazioni, la Y10 vada alla ricerca di una clientela la pi\u00f9 possibile diversificata e varia.\nLa collocazione nel mercato.\nNel biennio 1987-88 la piccola Autobianchi diviene sempre pi\u00f9 un prodotto maturo, con una precisa collocazione sul mercato, ambita da una clientela molto varia e dalle istanze molto varie. Essa raccoglie ormai i successi attesi, ma fa comunque parlare di s\u00e9 in occasione di eventi fino a quel momento inconsueti nel mondo dell'automobile: la presentazione delle \u201cserie speciali\u201d: versioni particolarmente arricchite ed esclusive, con caratteristiche e dettagli a s\u00e9 stanti, cio\u00e8 non disponibili sulle vetture comuni, ancora una volta a sottolineare la variet\u00e0 degli utenti Y10. Vent'anni dopo, le versioni speciali legate ad un marchio, non necessariamente del campo automobilistico, sono sotto gli occhi di tutti e fanno ormai parte, in pianta stabile, della stragrande maggioranza dei listini: in quegli anni la Y10 diffuse un concetto nuovo anche nel modo di offrire l'automobile: un vero e proprio oggetto \u201calla moda\u201d al limite dello \"snob\", legato allo stile di vita del periodo, da esibire come vero e proprio \u201cstatus symbol\u201d o come oggetto di appartenenza ad un gruppo.\nLa Y10 Fila.\nLa prima versione speciale, a debuttare nel febbraio del 1987, \u00e8 la \"Y10 Fila\", un modello destinato principalmente ad un pubblico giovane e dinamico, firmata dall'omonima azienda biellese di articoli sportivi e per il tempo libero. Derivata meccanicamente dalla Y10 FIRE (gamma 1986), di cui mantiene inalterata la dotazione di accessori, si fa riconoscere con molta facilit\u00e0 per il fatto di essere interamente verniciata di bianco: non soltanto la carrozzeria, ma anche il portellone, i paraurti e le coppe ruota. Ad interrompere la monotonia ci pensano le strisce adesive in nero e azzurro, che corrono lungo la linea di cintura e culminano, verso il portellone, col famoso marchio; all'interno i sedili ed i pannelli porta sono stati rivestiti di tessuto azzurro, e il logo Fila \u00e8 stato inserito sugli schienali dei sedili anteriori.\nIl successo di questa prima versione speciale, premiata soprattutto dai giovanissimi, non si fa attendere, al punto che, nel marzo del 1988, essa viene affiancata dalla seconda versione, denominata \"Fila 2\": la carrozzeria \u00e8 ora verniciata in nero, questa volta ad esclusione delle coppe ruota, dei paraurti e della griglia anteriore; la striscia che corre lungo la fiancata \u00e8 stavolta bianca e rossa, cos\u00ec come negli interni \u00e8 la coloritura del tessuto ad essere differente, non pi\u00f9 in azzurro ma in rosso.\nLe Martini e le Missoni.\nNel frattempo, visto il successo dell'iniziativa, hanno visto la luce altre due versioni speciali, la \"Martini\" e la \"Missoni\". La Y10 Martini segue di pochi mesi la prima edizione della Fila, ed arriva nelle concessionarie nel giugno del 1987. Realizzata per celebrare il sodalizio sportivo con la Martini &amp; Rossi, con cui da anni la Lancia riscuote successi nel mondo delle corse con la sua impareggiabile \"Delta\", la Y10 Martini deriva dalla Turbo ed \u00e8 disponibile, anche in questo caso, nel solo colore bianco, utilizzato anche per i copricerchi (disponibili come optional i cerchi in lega) mentre i paraurti sono quelli, pi\u00f9 avvolgenti e ribassati, della Turbo, non verniciati. La fiancata \u00e8 percorsa da una striscia con i colori vincenti della Squadra Corse Martini, colori utilizzati anche per i tessuti dei sedili e dei pannelli porta.\nCon l'arrivo dell'autunno, nell'ottobre 1987, arriva la \"Y10 Missoni\", versione derivata dalla Fire LX e firmata dal noto stilista Ottavio Missoni (che apparir\u00e0 anche in uno spot televisivo accanto alla sua creazione), che ha scelto per la carrozzeria un esclusivo ed unico Blu Memphis metallizzato (portellone nero), intonato con i tessuti interni, realizzati in Alcantara nocciola per plancia e pannelli porte, mentre per i sedili adotta un tessuto \u201cMissonato\u201d in velluto a strisce; la moquette \u00e8 coordinata col colore esterno, e per rendere riconoscibile questa versione, nella parte finale della fiancata, a met\u00e0 fra la nervatura ed il finestrino posteriore, viene applicato un adesivo del marchio Missoni.\nCome si pu\u00f2 facilmente intuire, le versioni speciali sono decisamente orientate ciascuna verso una propria specifica clientela, cercando di accontentare i pi\u00f9 giovani con una versione allegra ed economica come la Fila; un pubblico decisamente pi\u00f9 sportivo e maturo con la Martini, ed un pubblico femminile \u201calla moda\u201d con la versione \u201cpret a porter\u201d Missoni.\n1.3 ie.\nAll'inizio del 1988, per soddisfare i vincoli antinquinamento previsti dalle leggi in vigore in vari mercati europei, viene commercializzato il nuovo allestimento in oggetto, conforme alle specifiche USA83, tale modello \u00e8 equipaggiato con un motore brasiliano aspirato di 1.297\u00a0cm\u00b3, iniezione elettronica e catalizzatore (di fatto lo stesso motore poi utilizzato sulla futura GT), esternamente ha gli stessi particolari della versione \"turbo\", fatta eccezione per gli adesivi laterali recanti la scritta \"injection\" e la targhetta portellone \"1.3 ie\"\nSeconda serie 1989-1992.\nNel febbraio del 1989 l'Autobianchi presenta la seconda serie della Y10, caratterizzata da leggeri ma importanti ritocchi estetici ed all'abitacolo, ed interessata da importanti modifiche nelle motorizzazioni: in conseguenza, nasce la nuova gamma. \u201cIl privilegio di evolversi, restando se stessi\u201d: cos\u00ec recitava la sua pubblicit\u00e0 televisiva di lancio.\nTutti i modelli hanno ora coppe ruota di nuovo disegno (4WD esclusa), indicatori di direzione anteriori bianchi, gruppi ottici posteriori (simmetrici ed ora uguali per tutte le versioni), realizzati in bicolore: doppia luce di retromarcia di color fum\u00e9, doppio proiettore retronebbia di colore rosso, luci di posizione e stop (a doppio filamento) in rosso ed indicatori di direzione fum\u00e9. Scompaiono gli indicatori giallo ambra e con essi una moda fino ad allora imperante in campo automobilistico.\nLa Fire ha ora una nuova griglia radiatore, di aspetto non pi\u00f9 povero, abbellita con la cornice esterna in acciaio inox che dal 1986 era stata retaggio delle versioni top di gamma, ma con la griglia a tinta unica, cio\u00e8 priva delle baffature cromate. Nell'abitacolo \u00e8 stato modificato lo schienale del divanetto posteriore, a vantaggio della capacit\u00e0 di carico del bagagliaio, rendendolo pi\u00f9 verticale e meno imbottito; sono stati modificati i pannelli porta, che ora includono nella parte inferiore i pulsanti degli alzacristalli elettrici anteriori (optional su Fire) e la predisposizione per gli altoparlanti; la plancia resta per\u00f2 del tipo pi\u00f9 economico, cio\u00e8 priva degli sportelli su vani e cassetti. Nuovi sono anche i tessuti di rivestimento dei sedili.\nTutti i nuovi modelli hanno la strumentazione con una nuova grafica, anch'essa assai meno \u201canni ottanta\u201d e, Fire esclusa, il volante regolabile in altezza. L'impianto di climatizzazione interna prevede ora di serie anche la funzione di ricircolo manuale oppure, a richiesta, un nuovo sistema di climatizzazione digitale, stavolta con regolazione elettronica della temperatura mediante display e funzione \u201cauto\u201d per il mantenimento costante della temperatura impostata.\nDella precedente gamma comprendente la Fire, la Fire LX, la Touring, la Turbo e le serie speciali, sopravvive soltanto la versione Fire mentre tutte le altre versioni escono di produzione e con esse anche il motore da 1050\u00a0cm\u00b3, sia nella versioni aspirata (Touring) sia nella turbocompressa (Turbo). Tale motore \u00e8 sostituito ora dal Fire di 1108\u00a0cm\u00b3, che ha debuttato nel 1988 al lancio della Fiat Tipo e che, nel caso della Y10, \u00e8 dotato di iniezione elettronica Single Point; caratterizzato da una potenza massima di 56\u00a0CV a 5500 giri/minuto e da una coppia massima di 88 Nm a 3000 giri/minuto, equipaggia l'inedita Fire LX i.e., che raggiunge i 156\u00a0km/h ed accelera da 0 a 100\u00a0km/h in 13.9 secondi. Per quanto concerne il Fire 999 cm\u00b3, esso venne reso compatibile all'utilizzo con benzine senza piombo a 95 R.O.N. tramite leggera diminuzione del rapporto di compressione (da 9,8 a 9,5) e una diversa taratura dell'anticipo di accensione: il motore divenne cos\u00ec meno brillante, meno elastico e meno gradevole da guidare; inoltre, superate certe velocit\u00e0, la rivista Quattroruote riscontr\u00f2 dei consumi di carburante addirittura superiori a quelli del motore 1108 cm\u00b3.\nI nuovi motori a iniezione elettronica.\nGT i.e..\nSe la scomparsa del motore 1.050 turbo, per motivi di omologazione antinquinamento in alcuni paesi europei (Svizzera, Austria e Germania) ha causato molti rimpianti, il nuovo motore aspirato di 1301\u00a0cm\u00b3, ad iniezione elettronica Multi Point, di produzione brasiliana e derivato dal precedente 1050, \u00e8 il degno sostituto, ed \u00e8 in grado di sfoderare una potenza massima di 78\u00a0CV a 5750 giri/minuto ed una coppia massima di 100 N\u00b7m a 3250 giri/minuto. Questo nuovo 1300 equipaggia la inedita versione \"GT i.e.\", nata per sostituire e non far rimpiangere la Turbo, in grado di raggiungere i 178\u00a0km/h ed accelerare da 0 a 100\u00a0km/h in 11,5 secondi, promettendo un comfort ed una fluidit\u00e0 di marcia sconosciuta sul modello sovralimentato. Con l'abolizione del Turbo, logicamente anche le prestazioni ne risentono negativamente, per\u00f2 tutto sommato la Gt i.e risulta molto pi\u00f9 \"sfruttabile\" diventando una vera e propria \"Granturismo tuttofare\". La GT i.e. \u00e8 caratterizzata dal bordino rosso che incornicia la griglia anteriore, da una striscia adesiva, con sigla d'identificazione, che percorre tutto il bordo inferiore della fiancata, dalle inedite coppe ruota (cerchi in lega optional) e il terminale di scarico cromato; internamente si presenta anch'essa come la LX i.e., con tipologie di rivestimento diverse. La strumentazione \u00e8 come anche per la precedente Turbo, pi\u00f9 completa e sportiva.\n4WD i.e..\nLa 4WD, a trazione integrale inseribile, cambia denominazione, diventando \"4WD i.e.\", e cambia motore, passando dal Fire 1000 al Fire 1100 ad iniezione elettronica Single Point della LX i.e. Grazie al nuovo motore la 4WD raggiunge i 151\u00a0km/h ed accelera da 0 a 100\u00a0km/h in 15 secondi. La 4WD i.e. mantiene infine inalterato l'aspetto esteriore, conservando i massicci fascioni laterali della versione precedente, ed i cerchioni di disegno specifico.\nFIRE LX i.e..\nLa Y10 Fire LX i.e. si riconosce esternamente per la fascia inferiore del paraurti verniciata nello stesso colore della carrozzeria, per la striscia adesiva, con sigla d'identificazione, che percorre tutto il bordo inferiore della fiancata e per il terminale di scarico cromato; internamente, sedili in tessuto oppure, a richiesta, selleria in Alcantara. Plancia e pannelli porte sono rivestiti di serie in Alcantara.\nNel dicembre dello stesso anno, debutta la \"Y10 Selectronic\", versione dotata di trasmissione automatica \"ECVT: Electronic Continuously Variable Transmission\". Mossa dal motore Fire 1.100 ad iniezione Single Point della LX i.e., la Selectronic ha un cambio automatico a variazione continua dei rapporti, con frizione elettromagnetica (e non idraulica come sulla Fiat Uno Selecta); derivante, come allestimento, dalla LX i.e., la Selectronic raggiunge la velocit\u00e0 massima di 150\u00a0km/h ed accelera da 0 a 100\u00a0km/h in 15 secondi.\nPochi mesi pi\u00f9 tardi, nel marzo del 1990, debutta la gamma delle Y10 catalizzate: per ogni versione c'\u00e8 la corrispondente catalizzata, ad eccezione della Fire a carburatore, che rimane saldamente in vetta alle preferenze da parte del pubblico, per la sua economia di esercizio.\nIl motore 1.100, ora denominato \u201cEuropa\u201d in ossequio alle direttive CEE, raggiunge in versione ecologica, la potenza massima di 50\u00a0CV (37\u00a0kW), che permette alla LX i.e. di toccare i 150\u00a0km/h, alla Selectronic di raggiungere i 145\u00a0km/h ed alla 4WD i.e. di sfiorare i 142\u00a0km/h. La versione catalizzata della GT i.e. ha ora un motore di 1297\u00a0cm\u00b3, con potenza massima di 72\u00a0CV (53\u00a0kW), che le consente una velocit\u00e0 massima di 172\u00a0km/h. Un anno pi\u00f9 tardi debutta anche la Fire i.e. rinnovata nei contenuti. Nel biennio 1991/92 la sua gamma si arricchisce di nuove versioni esclusive.\nLa Gamma.\nY10 Mia.\nPrima delle serie speciali del \u201cnuovo corso\u201d ad affrontare il giudizio del pubblico, nel luglio del 1991, \u00e8 la \"Y10 Mia\". Si tratta di una versione in perfetto \u201cvecchio stile Lancia\u201d, elegante ma sobria, che non deriva, come accadeva nelle serie precedente, da allestimenti esistenti, ma costituisce una vera e propria voce di listino a s\u00e9 stante, che si pone parallelamente alle versioni Fire ed LX i.e., dalle quali utilizza le motorizzazioni, 1.000 Fire carburatore e 1.100 Europa. La Y10 Mia si distingue dalle serie speciali che l'hanno preceduta perch\u00e9 introduce un nuovo concetto di scegliere e di vivere la \u201cserie speciale\u201d: essa cio\u00e8 non \u00e8 pi\u00f9 una versione esclusiva, con colore ed allestimento unico, ma un vero e proprio modello a s\u00e9 stante, con la possibilit\u00e0, per l'utenza, di scegliere non solo eventuali optional, ma anche per la possibilit\u00e0 di scegliere fra tre diverse tinte metallescenti (una esclusiva tipologia di vernice metallizzata con pigmenti fotocangianti) di carrozzeria, eleganti e scure, come il blu Madras, il verde Derby o il black Mica, per la possibilit\u00e0 di personalizzare la coloritura di plancia, pannelli porta e selleria con la scelta di diverse tonalit\u00e0 di Alcantara (ghiaccio, beige cammello, azzurro turchese e rosso carminio) da abbinare a piacere al colore esterno, senza cio\u00e8 schemi predefiniti, ed infine la possibilit\u00e0 di scegliere fra le due motorizzazioni disponibili, sia cio\u00e8 con motore Fire 1.0 a carburatore, sia Fire 1.1 \u201cEuropa\u201d catalizzato. La dotazione di serie comprende anche i vetri elettrici anteriori, la chiusura centralizzata di tutte e tre le porte ed il volante regolabile in altezza. Sono disponibili, come optional, il tetto apribile, il \"Control System\" e il retrovisore esterno destro, mentre sono di serie gli pneumatici maggiorati (155/70-13), con cerchio in acciaio e copricerchio di derivazione GT, decisamente pi\u00f9 elegante. In breve tempo la Y10 Mia sfiora il 40% degli ordini totali della produzione 1991-92.\nY10 Ego.\nDue mesi pi\u00f9 tardi, a settembre del 1991, nasce la Ego, versione basata sulla Fire LX i.e. catalizzata, \u00e8 disponibile unicamente con carrozzeria di colore Black Mica (compreso il portellone), ha selleria interamente rivestita in pelle \u201cPoltrona Frau\u201d di tonalit\u00e0 \u201cRosso Bulgaro\u201d (cos\u00ec come la plancia, la leva del cambio, i pannelli porta ed il volante), ha poggiatesta anteriori sellati e non schiumati e pneumatici maggiorati. Disponibili a richiesta il tetto apribile, i cerchi in lega e la strumentazione con Control System, contagiri e indicatori supplementari. Il prezzo elevato di questa versione e la sua tiratura limitata, hanno fatto s\u00ec che la maggior parte degli esemplari prodotti siano stati venduti in paesi economicamente ricchi come Svizzera, Austria, Germania, Lussemburgo e Belgio.\nY10 Avenue.\nAll'inizio del 1992, sull'onda del successo della versione speciale \u201cMia\u201d, fa il suo ingresso nelle concessionarie la Y10 Avenue, vero e proprio \u201ccanto del cigno\u201d delle Y10; mossa dal Fire 1100 \u201cEuropa\u201d da 50\u00a0CV, \u00e8 caratterizzata da quattro inedite tinte di carrozzeria (tre metallescenti e una metallizzata), ha portellone posteriore in tinta coordinata con la carrozzeria \u201ctono su tono\u201d e rivestimenti interni in Alcantara di disegno specifico, con poggiatesta anteriori imbottiti e cadenini abbinati alla tinta della carrozzeria. Disponibile esclusivamente catalizzata, la Avenue poteva essere ordinata anche in allestimento Selectronic con cambio automatico.\nY10 Marazzi Certa.\nDerivata dalla Avenue era anche la \"Y 10 Certa\", elaborata dalla Carrozzeria Marazzi e presentata al Salone di Torino del 1992. Subito ribattezzata dalla stampa come \"utilitaria antisequestro\", l'auto era stata studiata per offrire maggiore resistenza ai tentativi di aggressione, con rinforzi alla struttura delle portiere, serrature a barra e vetri antisfondamento. Quale \"optional\" era disponibile anche una piccola cassaforte nell'abitacolo, per il trasporto di eventuali oggetti preziosi. Destinata ad una clientela prettamente femminile, all'epoca del lancio ne era prevista la produzione limitata a 300 esemplari annui, al prezzo di L. 24.000.000.\nY10 Appia/LX.\nLa Y10 Appia \u00e8 una Y10 fire i.e. per i mercati francese e tedesco venduta con il marchio Lancia: serie speciale dotata di autoradio estraibile, antenna tipo \"telefono\", vetri atermici, vernice metallizzata e un filetto adesivo laterale.\nDisponibile con colore nero o argento, la versione normale prevede motore Fire 999\u00a0cm\u00b3 e interni in tessuto (verr\u00e0 poi sostituita dalla versione \"Epsilon\"). La versione LX, disponibile per il solo mercato francese, \u00e8 venduta nella sola livrea nera. Il motore \u00e8 il Fire 1108\u00a0cm\u00b3 (disponibile anche in variante Selectronic con cambio automatico) prevede come equipaggiamento di serie vetri anteriori a comando elettrico, chiusura centralizzata, volante regolabile in altezza, autoradio Blaupunkt SQM 28, fendinebbia e fari alogeni. I copricerchi sono quelli delle coeve Mia e GT. Il riscaldatore automatico \u00e8 opzionale. Specifica \u00e8 la sigla adesiva posta accanto al filetto (doppio) per la produzione 1990, posta successivamente sul portellone per la produzione 1991.\nTerza serie 1992-1995.\nLa terza serie del modello fece la sua apparizione sul mercato a fine settembre 1992, contemporaneamente alla chiusura dello stabilimento dell'Autobianchi di Desio, la produzione venne spostata presso il vicino stabilimento Alfa Romeo di Arese. Per un certo periodo la vettura fu prodotta, come avvenuto per una parte delle precedenti versioni, anche a Pomigliano d'arco e Mirafiori.\nLe motorizzazioni con cui poteva essere acquistata erano rimaste due, da 1108\u00a0cm\u00b3 (prima con 37\u00a0kW e poi con 40\u00a0kW) e da 1297\u00a0cm\u00b3, entrambi con iniezione elettronica, in grado di erogare, a seconda della cilindrata, potenze comprese tra i 51 e i 72 CV. Modifiche sostanziali, per quanto non immediatamente visibili, riguardarono anche le sospensioni, spesso criticate nelle versioni precedenti, e l'impianto frenante.\nGli interni furono completamente rivisti, in particolare per quanto riguarda la strumentazione e per la presenza di un impianto migliorato di climatizzazione, il condizionatore diventa di serie sulla versione Igloo. All'esterno le modifiche riguardano nuovi specchietti retrovisori, nuovi copricerchi e un generale ammorbidimento delle linee grazie ai nuovi gruppi ottici anteriori e posteriori, pur senza snaturare completamente lo stile della versione originale.\nLe versioni erano:\nQuesto modello venne sostituito nei listini Lancia dalla \"Y\", prodotta nel nuovo stabilimento di Melfi, che ne richiama in parte lo stile, la quale, uscita di produzione nel 2003, \u00e8 stata a sua volta sostituita dalla Lancia Y.\nLa Y10 \u00e8 stata l'ultimo modello prodotto dalla Autobianchi e, fino all'anno 1995, anno in cui \u00e8 cessata la produzione, \u00e8 stata commercializzata in alcuni Paesi come Italia, Francia e Giappone con il marchio Autobianchi, mentre in altri mercati esteri \u00e8 stata commercializzata con il marchio Lancia.\nDati tecnici.\nNel dicembre 1995 esce di produzione l'ultima delle Autobianchi, una Y10 terza serie MY 95.\nNormativa antinquinamento.\nTutte le versioni della MY 95, ad esclusione della 1300 ormai uscita di produzione, hanno omologazione Euro II. Presentano inoltre l'interruttore inerziale in vista, subito sotto il cassetto portaoggetti."}
{"id": "117436", "revid": "125931922", "url": "https://it.wikipedia.org/wiki?curid=117436", "title": "Sic semper tyrannis", "text": "Sic semper tyrannis (lett. \"Cos\u00ec sempre ai tiranni\"), spesso abbreviate come SST, sono le parole attribuite, secondo la tradizione, a Marco Giunio Bruto nell'atto di assassinare Giulio Cesare, anche se, secondo Plutarco, Bruto non avrebbe avuto il tempo di pronunciare alcuna frase, ed infatti tale formulazione, come la variante \"Sic semper evello mortem tyrannis\", non risultano essere presenti nelle biografie di Bruto e Cesare (in Plutarco, Svetonio o Tacito). \nTale locuzione, probabilmente invenzione drammaturgica posteriore e apocrifa, divenne il motto di molti anti-tirannici e anti-monarchici dal XVI secolo in poi, e ha conosciuto particolare fortuna in alcune fasi della storia degli Stati Uniti. Essa \u00e8 infatti il motto dello stato della Virginia e dell'omonimo sottomarino (USS Virginia). Fu probabilmente tra XVIII e XIX secolo che la citazione fu attribuita a Marco Giunio Bruto. Esso \u00e8 inoltre il motto della citt\u00e0 di Allentown (Pennsylvania) ed \u00e8 citato nell'inno del Maryland. La frase, come motto della Virginia, fu proposta da George Mason, che forse fu colui che la coni\u00f2 nella sua forma moderna nel 1776 e la attribu\u00ec a Bruto.\nJohn Wilkes Booth avrebbe pronunciato la medesima frase subito dopo aver sparato ad Abraham Lincoln, che lui e il suo gruppo sudista ritenevano un tiranno per aver impedito la secessione. Alcuni testimoni affermarono che non disse \"Sic Semper Tyrannis\", ma \"Sic Semper\" oppure \"Il Sud deve essere libero\", o altre affermazioni come \"Libert\u00e0\", \"Vendetta per il Sud\", \"Il Sud \u00e8 vendicato!\", ecc. Nel diario, Booth afferma di aver gridato \"Sic Semper\". Egli, proveniente da una famiglia di attori, aveva recitato col fratello, chiamato appunto Junius Brutus Booth (come suo padre), nel \"Giulio Cesare\" di William Shakespeare sei mesi prima, e provava molta ammirazione per Bruto, nell'occasione interpretato dall'altro fratello, Edwin. Booth e i resoconti giornalistici su Lincoln sono da ritenersi all'origine della popolarit\u00e0 della frase latina presso il pubblico e la cultura popolare di massa.\nTimothy McVeigh, il militare e terrorista autore dell'attentato di Oklahoma City del 1995, \u00e8 stato visto indossare una maglietta raffigurante proprio l'immagine di Lincoln e sopra impressa tale frase, rivolta all'indirizzo di Bill Clinton e del governo federale degli Stati Uniti d'America.\nIn tempi recenti la frase \u00e8 stata ripresa anche dal gruppo di attivisti-hacker Anonymous."}
{"id": "117437", "revid": "128245", "url": "https://it.wikipedia.org/wiki?curid=117437", "title": "Cartagena", "text": ""}
{"id": "117438", "revid": "125644565", "url": "https://it.wikipedia.org/wiki?curid=117438", "title": "Sievert", "text": "Il sievert (simbolo Sv, pronuncia svedese ), il cui nome deriva da quello dello scienziato svedese Rolf Sievert, \u00e8 l'unit\u00e0 di misura SI della dose equivalente e dose efficace di radiazione che sono misura degli effetti e del danno provocato dalla radiazione su un organismo. La dose equivalente ha le stesse dimensioni della dose assorbita, che si misura in gray (Gy), ovvero energia per unit\u00e0 di massa.\nIl sievert e il gray sono unit\u00e0 derivate (non base) del sistema internazionale SI; si ha infatti\nCome si vede, il sievert e il gray sono entrambi sinonimi di J/kg, una nomenclatura sentita assolutamente contraria allo spirito dell'SI, ma adottata per prevenire confusioni fra dosi assorbite ed equivalenti con i conseguenti rischi per la salute.\nCome per tutte le unit\u00e0 di misura del sistema internazionale, i sottomultipli sono il millisievert (mSv, 1 Sv = 1\u00a0000 mSv) e il microsievert (\u03bcSv, 1 mSv = 1\u00a0000\u00a0\u00b5Sv). Il sievert ha sostituito l'unit\u00e0 tradizionale, il rem (1 Sv = 100 rem).\nDosi equivalenti tipiche.\nIn Italia la dose media assorbita in un anno per esposizione alla sola radioattivit\u00e0 naturale viene calcolata in circa 3 millisievert.\nUna radiografia al torace comporta per il paziente una dose di circa 0,02 mSv, mentre una radiografia ordinaria all'addome o una mammografia comportano dosi comunque inferiori a 1 mSv (0,4-0,7 mSv). Una TAC addominale 8 mSv, invece per una PET o una scintigrafia si va dai 10 ai 20 millisievert. In radioterapia si forniscono invece dosi molto pi\u00f9 massicce di radiazioni: per trattamenti curativi sono dell'ordine delle decine di sievert, ma concentrate limitatamente ed esclusivamente sul tumore da distruggere. Ad esempio per cancro alla gola vengono somministrati 2 gray a seduta per 30 sedute. I 60 gray totali di questo trattamento equivalgono circa a 60 sievert, dato che per queste radiazioni il fattore di pericolosit\u00e0 \u00e8 essenzialmente uno.\nEffetti biologici.\nPer quanto riguarda gli effetti sulla salute di una radiazione assorbita in tempi brevi, una dose di 1 Sv pu\u00f2 causare lievi alterazioni temporanee dell'emoglobina, una dose di 2 ~ 3 Sv causano nausea, perdita dei capelli, emorragie. 4 sievert possono portare alla morte nel 50% dei casi se non si interviene terapeuticamente. Oltre 6 sievert, la sopravvivenza \u00e8 altamente improbabile; la malattia correlata \u00e8 anche detta avvelenamento da radiazione.\nFattore di pericolosit\u00e0 della radiazione.\nMentre la dose assorbita, espressa nella sua unit\u00e0 di misura gray (Gy), riflette in assoluto la dose (D) di energia assorbita (E) da una data massa (m), come riportato dalla formula\nformula_2 , dimensionalmente: formula_3\nla dose equivalente (espressa in sievert) riflette invece gli effetti biologici della radiazione sull'organismo.\nInfatti i diversi tipi di radiazione possono avere effetti pi\u00f9 o meno dannosi per l'organismo.\nLa dose equivalente di una radiazione formula_4, espressa in formula_5, si ottiene moltiplicando la dose assorbita formula_6, in formula_7, per il fattore adimensionale di pericolosit\u00e0 della radiazione in esame, formula_8, stabilito dalla legge:"}
{"id": "117439", "revid": "1971044", "url": "https://it.wikipedia.org/wiki?curid=117439", "title": "Revisione contabile", "text": "La revisione contabile \u00e8 l'attivit\u00e0 svolta dai revisori legali che, attraverso l'applicazione di procedure campionarie, consente loro di verificare la veridicit\u00e0 e la correttezza delle poste di un bilancio d'esercizio o di un bilancio consolidato.\nTipicamente, la revisione contabile \u00e8 finalizzata al giudizio da parte dei revisori contabili, di detto bilancio d'esercizio o bilancio consolidato.\nIntroduzione.\nLa revisione della contabilit\u00e0 nasce in primo luogo dall'esigenza dei soci o azionisti di far verificare da un'entit\u00e0 indipendente se quanto riportato nel bilancio corrisponde alla realt\u00e0 dei fatti. Quasi sempre gli azionisti di una societ\u00e0 non hanno il diritto di verificarne personalmente la contabilit\u00e0, per motivi di ordine pratico e per preservare la riservatezza d'affari della societ\u00e0 stessa.\nSi \u00e8 perci\u00f2 sviluppata una categoria di professionisti che si dedicano al controllo e alla certificazione dei conti.\nDi recente le legislazioni dei vari paesi hanno introdotto regole per l'obbligatoriet\u00e0 della revisione dei conti, e hanno regolamentato l'attivit\u00e0 di revisione attraverso l'emanazione dei principi di revisione riconosciuti a livello internazionale - recepiti anche dalla legislazione italiana.\nLa revisione contabile pu\u00f2 essere legale o volontaria.\nAsserzioni di bilancio.\nPer poter affermare che un bilancio rappresenta in modo veritiero e corretto la situazione patrimoniale e finanziaria ed il risultato economico della societ\u00e0, i revisori contabili devono verificare le asserzioni relative alle voci di bilancio che risultano essere significative.\nInfatti, il bilancio implicitamente contiene alcune asserzioni che riguardano: \"esistenza o accadimento\" (le attivit\u00e0 ed i ricavi presenti in bilancio esistono e/o sono accadute), \"completezza\" (le passivit\u00e0 ed i costi presenti in bilancio sono completi e non vi sono omissioni), \"valutazione o rilevazione\" (i conti di bilancio sono rappresentati al giusto valore), \"diritti e obbligazioni\" (le attivit\u00e0 presenti in bilancio rappresentano diritti realmente esistenti e le passivit\u00e0 presenti in bilancio rappresentano obbligazioni realmente esistenti), \"competenza (cut-off)\" (gli elementi del bilancio sono di competenza dell'esercizio di riferimento), \"presentazione o informativa\" (gli elementi del bilancio sono propriamente aggregati, separati o descritti nella nota integrativa).\nStoria, applicabilit\u00e0 e modalit\u00e0.\nIn Italia, Decreto del Presidente della Repubblica numero 136 del 31 marzo 1975 (\u201cAttuazione della delega di cui all'articolo 2, lettera a, della legge 7 giugno 1974, n. 216 concernente il controllo contabile e la certificazione dei bilanci delle societ\u00e0 per azioni quotate in borsa\u201d) impone la revisione contabile per le societ\u00e0 quotate in borsa.\nEsse devono affidare a una societ\u00e0 di revisione iscritta nell'albo speciale tenuto dal Ministero dell'economia e delle finanze (MEF), il controllo della regolare tenuta della contabilit\u00e0 sociale, della corrispondenza del bilancio alle risultanze delle scritture contabili e dell'osservanza delle norme stabilite dal codice civile per la valutazione del patrimonio sociale.\nMentre le societ\u00e0 quotate sono obbligate \"de jure\", altre societ\u00e0 sono obbligate \"de facto\" ad ottenere una relazione di certificazione del bilancio da un revisore indipendente. Tale obbligo pu\u00f2 derivare, ad esempio, da relazioni con organi dell'amministrazione pubblica (ad esempio, la societ\u00e0 pu\u00f2 essere controllata da un Comune, da una Provincia, da una Regione o da un Ministero che ne richiede la certificazione), da relazioni con istituti di credito (ad esempio, la societ\u00e0 pu\u00f2 aver ottenuto prestiti o mutui da una o pi\u00f9 banche che ne richiedono la certificazione) o semplicemente dallo status della societ\u00e0 (esistono societ\u00e0 che, sebbene amministrate dagli azionisti e sebbene finanziariamente autonome, realisticamente non possono presentare un bilancio non certificato e si assoggettano quindi a revisione volontaria).\nRelazione della societ\u00e0 di revisione.\nLa relazione della societ\u00e0, in assenza di problematiche, \u00e8 redatta in forma di lettera ai destinatari (che in caso di revisione legale sono i soci), firmata dal revisore responsabile (partner) ed articolata in tre paragrafi. Il \"primo paragrafo\" identifica il bilancio assoggettato alla societ\u00e0 a revisione contabile (principalmente indicando il nome della societ\u00e0 e l'esercizio di riferimento) ed assegna le rispettive responsabilit\u00e0 degli amministratori della societ\u00e0 (predisposizione del bilancio) e del revisore (giudizio professionale sul bilancio); il \"secondo paragrafo\" identifica i principi di revisione di riferimento (principalmente indicando il soggetto emanante), illustra sommariamente le procedure svolte (introducendo il concetto di campionamento) e collega tale lavoro svolto al giudizio professionale; il \"terzo paragrafo\" esprime il giudizio del revisore sulla conformit\u00e0 del bilancio rispetto ai principi contabili di riferimento e si esprime sulla chiarezza della redazione nonch\u00e9 sulla veridicit\u00e0 e correttezza della rappresentazione della situazione patrimoniale e finanziaria e del risultato economico della societ\u00e0.\nUlteriori paragrafi possono essere aggiunti, ad esempio, per richiami d'informativa (nella forma di \u201cCome indicato nella nota a commento della voce xx,\u201d eccetera) per richiami dovuti a carenza d'informativa (nella forma di \u201cPer una maggiore comprensione del bilancio, si richiama il fatto che, durante l'esercizio in corso, la societ\u00e0\u201d eccetera) o per errori materiali nel bilancio (nella forma di \u201cNella redazione del bilancio, la societ\u00e0 non ha xx\u201d tipicamente seguito da \u201cSe la societ\u00e0 avesse xx, il risultato d'esercizio sarebbe risultato inferiore per Euro yy ed il patrimonio netto finale sarebbe risultato inferiore per Euro zz.\u201d)\nLa differenza tra il sistema giuridico italiano (codificato) e quello anglo-sassone o americano (\u201ccommon law\u201d) risulta anche nella forma della relazione delle societ\u00e0 di revisione. Mentre nel sistema codificato le societ\u00e0 di revisione certificano il fatto che il bilancio d\u00e0 una rappresentazione veritiera e corretta, nel sistema della \u201ccommon law\u201d queste rendono opinione del fatto che il bilancio \u00e8 privo di errori materiali.\nAltre relazioni emesse dalle societ\u00e0 di revisione, a seguito di incarichi diversi da quello per la certificazione del bilancio, comprendono: la \"revisione limitata\" o, comunemente, \u201climited review\u201d (nulla \u00e8 emerso che ci abbia fatto pensare che ci fossero degli errori), le \"procedure concordate\" o, comunemente, \u201cagreed-upon-procedures\u201d (sulla base di quello che il committente ci ha chiesto e che solo il committente sa essere appropriato ed esaustivo per i propri fini, queste sono le risultanze) e la \"compilazione\" (abbiamo redatto questo bilancio per la societ\u00e0 sulla base delle risultanze dei loro conti che non abbiamo verificato).\nSi noti che il titolo Relazione di Certificazione \u00e8 stato rimosso da tempo per non incorrere nell'errore di considerare il giudizio dei revisori come garanzia dello stato di salute dell'impresa esaminata. Il servizio di revisione contabile permette al revisore di ottenere un ragionevole convincimento sul fatto che il bilancio d'esercizio non sia fonte di errate informazioni che porterebbero una persona di normale intelligenza a prendere decisioni sull'azienda sulla base dei dati accolti.\nFasi principali.\nLo svolgimento di una revisione contabile si articola in tre fasi principali che, con un susseguirsi di passi logici, consentono al revisore di formarsi un giudizio professionale sul bilancio assoggettato a revisione. Queste tre fasi sono: la \"pianificazione\", lo svolgimento di \"test sui controlli\" e lo svolgimento di \"test sostanziali mirati\". Sono descritte di seguito.\nDa un punto di vista temporale, tipicamente, la revisione contabile si articola in due interventi. Il primo intervento, comunemente chiamato \u201c\"preliminary\",\u201d viene svolto prima della chiusura del bilancio (ad esempio, per una societ\u00e0 che chiude il bilancio al 31 dicembre, il \u201cpreliminary\u201d \u00e8 tipicamente svolto tra settembre e dicembre); il secondo intervento, comunemente chiamato \u201c\"final\",\u201d viene tipicamente svolto tra la chiusura e la presentazione del bilancio (ad esempio, per una societ\u00e0 che chiude il bilancio al 31 dicembre e che ha l'obbligo di presentazione entro 90 giorni dalla chiusura, il \"final\" viene tipicamente svolto tra gennaio e marzo).\nPianificazione.\nLa fase di pianificazione \u00e8 tipicamente svolta durante il \u201cpreliminary.\u201d\nInnanzitutto, bisogna effettuare una determinazione del rischio d'incarico. Durante quest'attivit\u00e0, il revisore valuta il rischio legato alla eventuale certificazione del bilancio sulla base di elementi qualitativi e quantitativi. Il risultato di quest'attivit\u00e0 \u00e8 la decisione di accettare l'incarico di revisione da un cliente nuovo (ovvero di accettare di rinnovare l'incarico di revisione da un cliente gi\u00e0 certificato nell'esercizio precedente) o meno.\nSuccessivamente, bisogna ottenere una comprensione dettagliata dell'attivit\u00e0 del cliente. Durante quest'attivit\u00e0, il revisore identifica eventuali rischi legati all'attivit\u00e0 del cliente (ad esempio, il fatto di operare in un mercato soggetto ad elevati livelli di concorrenza o soggetto a leggi o regolamenti particolarmente complessi) e pianifica le attivit\u00e0 di revisione successive che variano a seconda dell'attivit\u00e0 del cliente.\nQuindi, bisogna ottenere una comprensione dettagliata del sistema contabile del cliente. Durante quest'attivit\u00e0, il revisore entra nel merito di tutte le attivit\u00e0 svolte dalla societ\u00e0 e finalizzate alla redazione del bilancio. Tipicamente, ci si concentra sulle voci di partite economiche (costi e ricavi) per comprendere il funzionamento dei processi aziendali che portano alla formazione dei valori di bilancio. Ad esempio, in materia di ciclo passivo (acquisti), il revisore appura il fatto che (per sommi capi) la societ\u00e0 emette gli ordini, riceve le merci, riceve le fatture, registra i costi (questo \u00e8 il momento in cui si forma la voce di bilancio \u201ccosti per acquisti\u201d), abbina le fatture agli ordini ed alle bolle di accompagnamento della merce (questo \u00e8 il principale controllo operato dalla societ\u00e0 in questo ciclo) e paga le fatture (questo \u00e8 il momento in cui si forma la voce di bilancio \u201cdebiti verso fornitori\u201d). Cos\u00ec per tutti i cicli ritenuti rilevanti e significativi dal revisore (e non limitatamente alle voci di partite economiche: pensiamo, ad esempio, al ciclo investimenti o al ciclo finanziario). Il risultato di quest'attivit\u00e0 \u00e8 l'identificazione dei rischi legati alle voci di bilancio analizzate (ad esempio, il fatto che la societ\u00e0 possa pagare fatture relative a merci non ricevute) nonch\u00e9 dei controlli operati dalla societ\u00e0 per mitigare tali rischi (ad esempio, il fatto che la societ\u00e0 abbina le fatture agli ordini ed alle bolle di ricevimento merce prima di pagare le fatture) relativamente ad una o pi\u00f9 asserzioni di bilancio (ad esempio, l'esistenza e la completezza dei costi per acquisti nonch\u00e9 la completezza ed i diritti e obbligazioni dei debiti verso fornitori).\nInfine, bisogna effettuare un'analisi di bilancio. Durante quest'attivit\u00e0, il revisore comprende la gestione economica, finanziaria e patrimoniale della societ\u00e0 o ditta individuale tramite lo studio del bilancio d'esercizio e dei dati o degli indici da questo ricavabili. Il risultato di quest'attivit\u00e0 \u00e8 l'identificazione dei rischi legati alla gestione economica, finanziaria e patrimoniale della societ\u00e0 (ad esempio, un incremento nei giorni di dilazione media concessi ai clienti potrebbe indicare un deterioramento dei crediti commerciali presentati in bilancio).\nUna volta completate le attivit\u00e0 illustrate sopra, avendo identificato tutti i rischi rilevanti, il revisore \u00e8 in grado di calcolare la materialit\u00e0 (di decidere, tramite appropriata considerazione di fattori quantitativi e qualitativi qual \u00e8 la soglia entro la quale un errore pu\u00f2 considerarsi immateriale ed oltre la quale deve necessariamente essere corretto o portato all'attenzione degli azionisti tramite apposito paragrafo nella relazione di certificazione) e formalizzare la pianificazione, decidendo quindi quali procedure di revisione verranno applicate al bilancio della societ\u00e0 per mitigare i rischi identificati, per svolgere le necessarie verifiche relative alle aree ove non sono stati identificati rischi e, conseguentemente, per essere in grado di formarsi un giudizio professionale sul bilancio assoggettato a revisione.\nSvolgimento di test sui controlli.\nI test sui controlli svolti dal revisore sono legati alla sua comprensione del sistema contabile della societ\u00e0. Ovvero, vengono svolti nell'ambito dei cicli ritenuti rilevanti e significativi dal revisore ai fini della formazione dei saldi di bilancio (ad esempio, il ciclo passivo). I controlli testati sono quelli che mitigano i rischi identificati durante la fase di pianificazione nonch\u00e9 i rischi impliciti inerenti alle varie voci di bilancio (ad esempio, l'abbinamento di ordine, bolla e fattura prima del pagamento).\nNell'esempio, il revisore selezionerebbe un campione ritenuto rappresentativo della popolazione (acquisti effettuati nell'anno) e, per gli elementi selezionati, verificherebbe che la societ\u00e0 abbia effettivamente abbinato ordine, bolla e fattura prima del pagamento. Verificato questo, si pu\u00f2 dire che il risultato del test sui controlli degli acquisti sia che il rischio di pagamento di fatture relative a merci non ricevute pu\u00f2 considerarsi eliminato.\nIl completamento senza eccezioni di test sui controlli consente al revisore di effettuare minor lavoro sulle aree del bilancio testate (nell'esempio, i costi per acquisti) relativamente alle asserzioni ed ai rischi mitigati dai controlli testati (nell'esempio, il pagamento di fatture relative a merci non ricevute che impatta le asserzioni di esistenza e completezza dei costi per acquisti nonch\u00e9 completezza e diritti e obbligazioni dei debiti verso fornitori).\nSvolgimento di test sostanziali mirati.\nI test sostanziali mirati, pur in misura ridotta a seguito del completamento senza eccezioni dei test sui controlli, vengono sempre svolti dal revisore. Tali test, unitamente ai test sui controlli, consentono al revisore di formare un giudizio professionale sul bilancio assoggettato a revisione investigando il supporto alle asserzioni fatte relativamente alle sue singole parti.\nAlcuni test sostanziali mirati costituiscono procedure obbligatorie.\nTest sostanziali mirati per ogni ciclo o conto di bilancio.\nMentre \u00e8 difficile descrivere i tipici test sui controlli, dato che questi dipendono dai cicli ritenuti rilevanti e significativi dal revisore nonch\u00e9 dai controlli effettivamente operati dalla societ\u00e0 (in ogni caso, un esempio trattato nel testo \u00e8 quello del test sull'abbinamento di ordine bolla e fattura), in presenza di uno schema di bilancio e di una lista di asserzioni fatte relativamente ad ogni singolo conto, \u00e8 possibile elencare i tipici test sostanziali mirati effettuati dal revisore, procedendo per conto di bilancio.\nDisponibilit\u00e0 liquide.\nQuesti conti accolgono principalmente le disponibilit\u00e0 liquide che la societ\u00e0 ha presso banche o altri istituti di credito (conti correnti bancari o fidi) o presso di s\u00e9 (denaro liquido in cassa) nonch\u00e9 assegni o titoli che la societ\u00e0 intende liquidare sul breve periodo (meno di un esercizio).\nIn quest'area, i principali test sostanziali mirati comprendono: \"circolarizzazione degli istituti di credito\" (il revisore richiede agli amministratori di predisporre una lettera a tutte le banche della societ\u00e0 con la richiesta di informazioni dirette circa e saldi a credito e debito da e verso la banca, eventuali mutui, operazioni fuori bilancio, contratti derivati, garanzie prestate o ricevute, titoli in deposito, poteri di firma eccetera che verr\u00e0 direttamente recapitata ai revisori - non \u00e8 il revisore che invia le lettere), \"verifica delle riconciliazioni bancarie\" (il revisore verifica la corretta riconciliazione dei saldi contabili con i saldi riportati dalla banca nonch\u00e9 il corretto acclaramento di eventuali elementi emersi in sede di riconciliazione) e \"conta di cassa\" (ove materiale o comunque consistente, il revisore effettua una conta di cassa legata ai trimestri in cui effettua la revisione legale dei conti, per verificare la giacenza di contante presso la societ\u00e0).\nTitoli e partecipazioni.\nI conti accolgono principalmente i titoli che la societ\u00e0 detiene e che intende liquidare nel medio-lungo periodo (oltre un esercizio), le partecipazioni in altre imprese ove la societ\u00e0 non esercita il controlli (partecipazioni non consolidate) ed i crediti che verranno incassati nel medio-lungo periodo (oltre un esercizio).\nIn quest'area, i principali test sostanziali mirati comprendono: \"circolarizzazione degli istituti di credito\" (il revisore non scrive una lettera a tutte le banche per ottenere informazioni dirette, tra l'altro, circa depositi in deposito presso le banche con relativa valutazione di mercato - la lettera \u00e8 predisposta dagli amministratori su richiesta dei revisori ai quali sar\u00e0 recapitata la documentazione), \"lettura dei libri sociali\" (il revisore legge i libri del consigli di amministrazione e dell'assemblea degli azionisti della societ\u00e0 per ottenere informazioni circa la strategicit\u00e0 degli investimenti nonch\u00e9 circa eventuali problematiche che possono essere emerse nelle societ\u00e0 partecipate), \"verifica dei bilanci delle societ\u00e0 partecipate\" (il revisore, a seconda del peso della singola partecipazione relativamente alla materialit\u00e0 calcolata, effettua procedure pi\u00f9 o meno esaustive sui bilanci delle societ\u00e0 partecipate per verificarne la consistenza patrimoniale avallando cos\u00ec la tenuta del valore della partecipazione iscritta nel bilancio assoggettato a revisione) e \"verifica dei crediti a medio-lungo\" (il revisore verifica l'esistenza e la ricuperabilit\u00e0 dei crediti a medio-lungo ottenendo il materiale a supporto ritenuto pi\u00f9 opportuno). Per un bilancio assoggettato a revisione per la prima volta, il revisore opera verifiche simili anche sui saldi iniziali.\nCrediti commerciali e fondo svalutazione crediti.\nQuesti conti accolgono principalmente i crediti commerciali verso i clienti della societ\u00e0 ed il relativo fondo svalutazione necessario per ridurre i crediti al loro valore di presunto realizzo (al valore che la societ\u00e0 ritiene incassabile).\nIn quest'area, i principali test sostanziali mirati comprendono: \"circolarizzazione dei clienti\" (gli amministratori scrivono una lettera per conto del revisore ai principali clienti per far s\u00ec che egli ottenga le informazioni dirette circa il saldo a credito vantato dalla societ\u00e0 e, indirettamente, circa la sua recuperabilit\u00e0), \"circolarizzazione dei legali\" (il revisore scrive una lettera a tutti i legali delle societ\u00e0 che si occupano di recupero crediti per ottenere informazioni dirette circa l'entit\u00e0 e la recuperabilit\u00e0 di posizioni a rischio) ed \"analisi del calcolo del fondo svalutazione crediti\" (il revisore verifica la ragionevolezza degli assunti sottesi al calcolo del fondo svalutazione crediti operato dalla societ\u00e0 per verificare, indirettamente, la completezza della copertura di posizioni a rischio).\nRimanenze di magazzino.\nQuesti conti accolgono principalmente le giacenze di merci in magazzino destinate alla vendita (quali materie prime, semilavorati e prodotti finiti nonch\u00e9 lavori in corso su ordinazione) o all'utilizzo presso la societ\u00e0 (quali ricambi) nonch\u00e9 i relativi fondi necessari per ridurre il magazzino al minore tra il costo ed il valore di mercato.\nIn quest'area, i principali test sostanziali mirati comprendono: \"osservazione dell'inventario di magazzino\" (il revisore presenzia alle conte di magazzino effettuate dalla societ\u00e0 per verificare l'esistenza delle quantit\u00e0 di merce iscritte in bilancio), \"valorizzazione degli acquisti\" (il revisore, stante l'assunto di flusso dei costi operato dalla societ\u00e0, verifica la valorizzazione delle quantit\u00e0 presenti a magazzino sulla base di un campione di fatture di acquisto merce ritenuto rappresentativo), \"verifica dell'obsolescenza\" (il revisore ottiene i dati relativi alle rotazioni delle merci in magazzino ed opera opportuna svalutazione sui codici con rotazioni talmente basse da poter essere considerati obsoleti), \"valutazione al mercato\" (il revisore ottiene valutazione indipendente del prezzo di vendita di un campione rappresentativo delle merci in magazzino e, qualora fosse inferiore al valore di carico iscritto in bilancio, opera opportuna svalutazione).\nCrediti diversi / Ratei e risconti attivi.\nQuesti conti accolgono principalmente i crediti non commerciali della societ\u00e0 o ditta individuale nonch\u00e9 poste dell'attivo derivanti da elementi la cui manifestazione economica e finanziaria avviene a cavallo di due o pi\u00f9 esercizi.\nIn quest'area, i principali test sostanziali mirati comprendono: \"verifiche residuali\" (sulla base della composizione della voce crediti diversi, il revisore ottiene il materiale di supporto ritenuto opportuno) e \"ricalcolo\" (il revisore ricalcola i ratei e risconti attivi significativi sulla base della contrattualistica sottostante).\nImmobilizzazioni materiali, immateriali e fondi ammortamento.\nQuesti conti accolgono principalmente le attivit\u00e0 materiali (terreni, fabbricati, impianti, macchinari, attrezzature eccetera) ed immateriali (costi di impianto, avviamento eccetera) strumentali per la societ\u00e0 o ditta individuale che hanno utilit\u00e0 pluriennale ed i relativi fondi di ammortamento.\nIn quest'area, i principali test sostanziali mirati comprendono: \"verifica degli acquisti\" (il revisore verifica la capitalizzabilit\u00e0 e la classificazione degli acquisti effettuati nel periodo), \"verifica delle dismissioni\" (il revisore verifica il corretto storno delle dismissioni effettuate ed il corretto calcolo della plus o minusvalenza) e \"verifica degli ammortamenti\" (il revisore verifica il corretto calcolo degli ammortamenti del periodo). Per un bilancio assoggettato a revisione per la prima volta, il revisore opera verifiche simili anche sui saldi iniziali.\nCrediti e debiti verso imprese del gruppo.\nQuesti conti accolgono principalmente le posizioni a credito e a debito da e verso altre societ\u00e0 appartenenti allo stesso gruppo per operazioni commerciali e non.\nIn quest'area, i principali test sostanziali mirati comprendono: \"verifica delle conferme saldi da parte delle societ\u00e0 del gruppo\" (il revisore verifica che la societ\u00e0 abbia richiesto alla controparte ed ottenuto conferma in relazione ad un determinato saldo a credito o a debito, approfondendo l'eventuale scambio di informazioni necessario alla riconciliazione degli importi).\nDebiti verso fornitori.\nQuesti conti accolgono principalmente i debiti commerciali verso i fornitori della societ\u00e0 presentati al valore facciale o nominale.\nIn quest'area, i principali test sostanziali mirati comprendono: \"circolarizzazione dei fornitori\" (il revisore scrive una lettera ai principali fornitori per ottenere informazioni dirette circa il saldo a debito dovuto dalla societ\u00e0), \"verifica dei pagamenti successivi\" (per un campione di pagamenti occorsi dopo la chiusura del bilancio ritenuto rappresentativo, il revisore appura la necessit\u00e0 o meno di uno stanziamento in bilancio).\nDebiti diversi / Ratei e risconti passivi.\nQuesti conti accolgono principalmente i debiti non commerciali della societ\u00e0 nonch\u00e9 poste del passivo derivanti da elementi la cui manifestazione economica e finanziaria avviene a cavallo di due o pi\u00f9 esercizi.\nIn quest'area, i principali test sostanziali mirati comprendono: \"verifiche residuali\" (sulla base della composizione della voce debiti diversi, il revisore ottiene il materiale di supporto ritenuto opportuno) e \"ricalcolo\" (il revisore ricalcola i ratei e risconti passivi significativi sulla base della contrattualistica sottostante).\nDebiti a medio-lungo termine e prestiti obbligazionari.\nQuesti conti accolgono principalmente i debiti a lungo termine quali mutui o finanziamenti che la societ\u00e0 ha tipicamente verso istituti di credito o verso il pubblico (nel caso di obbligazioni quotate).\nIn quest'area, i principali test sostanziali mirati comprendono: \"circolarizzazione degli istituti di credito\" (il revisore scrive una lettera a tutte le banche per ottenere informazioni dirette, tra l'altro, circa mutui o altri finanziamenti da esse concessi alla societ\u00e0 con relativi saldi dovuti, interessi e, in generale, tutte le condizioni commerciali ritenute rilevanti e significative) e \"verifica dei piani di ammortamento finanziario\" (il revisore verifica i piani di ammortamento finanziario relativi ai debiti a medio-lungo termine per collegare il saldo finale e gli oneri finanziari alla contrattualistica sottostante). Per un bilancio assoggettato a revisione per la prima volta, il revisore opera verifiche simili anche sui saldi iniziali.\nImposte sul reddito ed imposte differite.\nQuesti conti accolgono principalmente i debiti per imposte sul reddito al netto degli acconti versati nonch\u00e9 l'effetto fiscale relativo ad utili differiti che diverranno imponibili in futuri esercizi ovvero l'effetto fiscale di costi sostenuti che diverranno detraibili in futuri esercizi.\nIn quest'area, i principali test sostanziali mirati comprendono: \"circolarizzazione dei consulenti fiscali\" (il revisore scrive una lettera a tutti i consulenti fiscali per ottenere informazioni dirette circa svariati aspetti relativi alla posizione fiscale della societ\u00e0 o ditta individuale) \"verifica del calcolo delle imposte\" (il revisore, se del caso avvalendosi di specialisti, verifica il calcolo delle imposte predisposto dalla societ\u00e0 confrontandone gli assunti e le modalit\u00e0 con le leggi ed i regolamenti vigenti) e \"verifica del differimento fiscale\" (il revisore verifica gli assunti del differimento fiscale confrontandoli con le leggi ed i regolamenti vigenti nonch\u00e9 con documentazione eventualmente prodotta dalla societ\u00e0 quali proiezioni d'imponibilit\u00e0 futura).\nFondi per rischi ed oneri.\nSono valori finanziari presunti inseriti a fine anno nel sistema dei valori aziendali in previsione di alcuni costi o di alcune perdite che si manifesteranno o che potrebbero manifestarsi in futuro, ma che sono di competenza dell'esercizio in chiusura, perch\u00e9 connessi a operazioni in corso alla fine dello stesso.\nTrattamento di fine rapporto.\nQuesti conti accolgono principalmente il debito verso i dipendenti della societ\u00e0 per il trattamento di fine rapporto (la liquidazione) che verr\u00e0 corrisposto al momento delle dimissioni o del licenziamento.\nIn quest'area, i principali test sostanziali mirati comprendono: \"verifica dello stanziamento\" (il revisore opera un ricalcolo dello stanziamento per TFR contabilizzato dalla societ\u00e0) e \"verifica degli utilizzi\" (il revisore verifica gli utilizzi del fondo avvenuti nel periodo per anticipi dati a dipendenti o per dimissioni o licenziamenti contro verbali di quietanza firmati dai dipendenti). Per un bilancio assoggettato a revisione per la prima volta, il revisore opera verifiche simili anche sui saldi iniziali.\nPatrimonio netto.\nQuesti conti accolgono principalmente il patrimonio della societ\u00e0 (il saldo delle attivit\u00e0 al netto delle passivit\u00e0) comprensivo di capitale, riserve ed utili non distribuiti.\nIn quest'area, i principali test sostanziali mirati comprendono: \"lettura dei libri sociali\" (il revisore legge i libri del consigli di amministrazione e dell'assemblea degli azionisti della societ\u00e0 per ottenere informazioni circa le deliberazioni con impatto patrimoniale quali la destinazione del risultato o copertura delle perdite di esercizi precedenti, il pagamento di dividendi, l'aumento di capitale e simili) e \"verifica dei movimenti\" (il revisore verifica i movimenti intervenuti nel periodo nei conti patrimoniali, oltre che contro le corrispondenti deliberazioni contenute nei libri sociali se del caso, anche contro evidenza bancaria o di altro tipo che attesti l'esistenza del movimento). Per un bilancio assoggettato a revisione per la prima volta, il revisore opera verifiche simili anche sui saldi iniziali.\nValore della produzione.\nQuesti conti accolgono principalmente i ricavi derivanti dalle attivit\u00e0 caratteristiche della societ\u00e0.\nIn quest'area, i principali test sostanziali mirati comprendono: \"test sulle transazioni\" (il revisore verifica un campione ritenuto significativo di transazioni di ricavo in tutte le fasi ritenute rilevanti e significative quali il ricevimento degli ordini, la fornitura dei servizi o delle merci, la fatturazione e l'incasso) e \"quadratura alla contrattualistica\" (il revisore verifica la corrispondenza tra i ricavi contabilizzati ed i contratti con terzi sottesi a tali ricavi).\nCosti della produzione.\nQuesti conti accolgono principalmente i costi derivanti dalle attivit\u00e0 caratteristiche della societ\u00e0.\nIn quest'area, i principali test sostanziali mirati comprendono: \"test sulle transazioni\" (il revisore verifica un campione ritenuto significativo di transazioni di costo in tutte le fasi ritenute rilevanti e significative quali l'emissione degli ordini, il ricevimento dei servizi o delle merci, il ricevimento delle fatture ed il pagamento) e \"quadratura alla contrattualistica\" (il revisore verifica la corrispondenza tra i costi contabilizzati ed i contratti con terzi sottesi a tali costi).\nGestione finanziaria.\nQuesti conti accolgono principalmente gli interessi attivi e passivi maturati nel corso dell'esercizio.\nIn quest'area, i principali test sostanziali mirati comprendono: \"verifica a materiale di supporto\" (il revisore verifica tutte le asserzioni relative a questi conti con l'ausilio di materiale a supporto quale estratti conto bancari, contratti di finanziamento, di mutuo, di leasing, contratti derivati, cedole legate ad obbligazioni attive o passive eccetera).\nGestione straordinaria.\nQuesti conti accolgono principalmente voci di costo o di ricavo che sono inusuali ed infrequenti nonch\u00e9 rettifiche di costi o ricavi stimati in esercizi precedenti la cui previsione di bilancio si sia rivelata sovra o sottostimata.\nIn quest'area, i principali test sostanziali mirati comprendono: \"verifica a materiale di supporto\" (il revisore verifica tutte le asserzioni relative a questi conti con l'ausilio di materiale a supporto come del caso).\nPrincipali attori.\nAttualmente, le principali societ\u00e0 di revisione, sono le seguenti (c.d. \u201cBig Four\u201d):\nQueste hanno sedi, uffici o consociati nei principali paesi.\nCollegamenti esterni.\nhttp://www.albertopesenato.net/amm&amp;finanza.htm"}
{"id": "117440", "revid": "125689420", "url": "https://it.wikipedia.org/wiki?curid=117440", "title": "Carmide (dialogo)", "text": "Il Carmide () \u00e8 un dialogo platonico giovanile o aporetico, che non porta cio\u00e8 ad una conclusione certa, ed areteico, cio\u00e8 incentrato sulla virt\u00f9 (\"aret\u00e9\"), nella sua totalit\u00e0 o in parte; in questo caso si concentra sulla temperanza, o saggezza (\"sophrosyne\"). Quest'ultima nel mondo greco era intesa come una condizione di salute dell'intelletto, una particolare avvedutezza, ma non era da reputarsi una saggezza puramente intellettuale: era, piuttosto, l'avere il pieno controllo di s\u00e9 stessi e delle proprie passioni, cosa possibile a chiunque. Platone nel \"Fedone\" la definir\u00e0 infatti \u201cvirt\u00f9 popolare\u201d, tale cio\u00e8 da poter essere presente in chiunque anche per istinto.\nCornice del dialogo.\nIl dialogo, narrato in prima persona da Socrate, inizia col ritorno di quest'ultimo ad Atene, dopo la difficile battaglia di Potidea del 432 a.C. (di cui abbiamo maggiori notizie nel \"Simposio\"). Giunto nella palestra di Taurea, egli ritrova i propri amici fidati, tra cui Crizia (uno dei trenta tiranni che nel 404 a.C. rovescer\u00e0 la democrazia ateniese per instaurare un regime oligarchico filospartano) e Cherefonte (a noi noto per la sua consultazione dell'oracolo delfico di cui si parla nell\"Apologia di Socrate\"). Dopo che Socrate ha soddisfatto le curiosit\u00e0 degli amici al riguardo della battaglia, il discorso va spostandosi sui ragazzi cresciuti durante l'assenza di Socrate. Alla domanda se ce ne sia qualcuno bello quanto sapiente, tutti si trovano concordi nell'indicare in Carmide (appena sopravvenuto, col suo seguito d'ammiratori) il migliore dei giovani. Socrate, vedendolo, conviene al riguardo della bellezza esteriore, ma vuole verificare quella del suo animo: lo chiama perci\u00f2 a s\u00e9, con la scusa (suggeritagli da Crizia) di essere un medico in grado di guarire i dolori di testa accusati dal giovane. Per far ci\u00f2 dir\u00e0 di aver imparato dai medici Traci l'uso di un'erba, che va per\u00f2 somministrata solo insieme a un incantesimo, quello dei discorsi che infondono la saggezza: se essa non \u00e8 presente, a nulla serve l'erba. Poich\u00e9 Carmide non sa se ne sia gi\u00e0 in possesso o se debba ricorrere all'incantesimo, si presta all'esame di Socrate.\nLa ricerca di una definizione per la saggezza.\nIl filosofo inizia: se Carmide possedesse la saggezza, dovrebbe essere in grado di dire cos'\u00e8. La prima definizione di Carmide \u00e8 che la saggezza sia un \u00abagire in ogni circostanza in modo pacato\u00bb. Socrate, giocando con le parole, sostituisce il senso di \u201cpacato\u201d con \u201clentamente\u201d e procede alla confutazione: fa ammettere a Carmide come la saggezza sia una cosa bella, e domanda se non sia pi\u00f9 bello, ad esempio, scrivere o imparare rapidamente o lentamente; Poich\u00e9 il ragazzo conviene che in questi casi la lentezza non sia bella (pertanto manca del requisito fondamentale per essere saggezza), Socrate conclude che la definizione debba essere errata.\nLa seconda definizione di Carmide \u00e8 che \u00abla saggezza sia una sorta di modestia, o pudore\u00bb: la confutazione di Socrate \u00e8 qui ancora meno convincente, ma ha l'effetto voluto sul ragazzo: il filosofo si limita infatti a far riconoscere al suo interlocutore come i saggi siano anche uomini buoni, e come ci\u00f2 che renda cattivi non sia bene, per poi citare Omero: \u00abIl pudore non \u00e8 bene per un uomo bisognoso\u00bb. Quindi il pudore pu\u00f2 essere sia bene (se non si ha bisogno) che non bene (nel caso opposto). Poich\u00e9 la saggezza rende buoni, ed essere buoni \u00e8 bene, non potr\u00e0 essere pudore, poich\u00e9 esso non \u00e8 sempre bene.\nLa confutazione pu\u00f2 essere riassunta con i seguenti passaggi:\nSocrate contro Crizia.\nCarmide riporta quindi una definizione di saggezza appresa da Crizia. Essa consiste nel \u00abfare ognuno le proprie cose\u00bb. Socrate contesta la frase chiedendo se, agli occhi del ragazzo, chi compia un'abilit\u00e0 manuale (come tessere la stoffa) stia o meno facendo qualcosa; all'ovvia conferma ricevuta, giocando sull'ambiguit\u00e0 del genitivo greco \u201cproprie\u201d (pu\u00f2 essere inteso sia come \u201cdi propriet\u00e0\u201d sia come \u201cdi propria competenza\u201d), Socrate fa notare come sarebbe mal amministrata una citt\u00e0 immaginaria dove ognuno produca da s\u00e9 le cose di cui ha bisogno, come mantelli e scarpe. Poich\u00e9 la saggezza \u00e8 bene, essa non pu\u00f2 essere \u00abfarsi da soli le proprie cose\u00bb. Dato che il significato \u00e8 palesemente assurdo, Socrate ritiene che la frase fosse un enigma, e sia necessario capire cosa significhi \u201cfare le proprie cose\u201d. Interviene quindi Crizia in difesa della propria definizione: solo perch\u00e9 il ragazzo non sa spiegare la definizione, non vuol dire che questa non sia giusta.\nSocrate incalza Crizia: possono essere saggi anche coloro che non producono solo le proprie cose, come la donna che tesse il suo vestito e quello del marito? Per Crizia niente lo impedisce: un conto \u00e8 il produrre, un altro il fare. Egli si legittima citando quindi Esiodo, per il quale \u00abl'opera non \u00e8 mai fonte di vergogna\u00bb; secondo lui anche il poeta probabilmente distingueva tra il produrre e il fare, o operare: il produrre pu\u00f2, infatti, essere disdicevole se non si accompagna al bello, come nel caso dei pescivendoli e dei lavoratori dei bordelli, mentre l'operare in s\u00e9 \u00e8 un agire in maniera bella e vantaggiosa. Pertanto, \u00abla saggezza \u00e8 un operare bene, o fare le cose buone\u00bb.\nSecondo Socrate, per\u00f2, questo comporta che si possa essere saggi senza sapere di esserlo: il medico che riporta la salute in un ammalato produce cose vantaggiose per s\u00e9 come per colui che guarisce. Eppure il medico pu\u00f2 agire vantaggiosamente anche senza saperlo, ad esempio somministrando il farmaco sbagliato (provocando quindi la morte) ad un uomo la cui vita non sarebbe stata degna di essere vissuta (lo stesso esempio si ritrova nel \"Lachete\"), sebbene gliel'avesse somministrato con l'intento di salvarlo. Avendo prodotto qualcosa di vantaggioso senza volerlo, il medico sarebbe pertanto stato saggio\u00a0\u2013 operando cosa bella e vantaggiosa\u00a0\u2013 senza averne coscienza. Conservando questa definizione cadrebbe quindi il requisito accettato da tutti, vale a dire che chi sia in possesso della saggezza debba saperlo.\nCrizia: \u201csaggezza\u201d \u00e8 conoscere se stessi.\nCrizia preferisce ritrattare la sua conclusione ed ammettere l'errore piuttosto che accettare una simile conclusione, cio\u00e8 che si possa essere saggi senza saperlo, senza perci\u00f2 conoscere se stessi. Il conoscere se stessi (\"gnothi seauton\", la celeberrima frase iscritta sul tempio d'Apollo a Delfi) diventa anzi la nuova definizione della saggezza che Crizia dar\u00e0 a Socrate. Crizia prover\u00e0 anche a risolvere l'enigma del \u201cconosci te stesso\u201d: esso non era un consiglio, quanto un saluto. Nell'antica Grecia il saluto pi\u00f9 classico era \u201csii lieto\u201d. Poich\u00e9 secondo Crizia conoscere s\u00e9 stesso equivale all'essere saggio, il \u201cconosci te stesso\u201d poteva essere tradotto come \u201csii saggio\u201d.\nSocrate inizia la confutazione della definizione: se la saggezza \u00e8 \u201cconoscere qualcosa\u201d deve essere una scienza. Pertanto \u201cconoscere se stessi\u201d si pu\u00f2 tradurre come \u201cscienza di se stessi\u201d. Come la scienza medica produce la salute, e la scienza dell'architettura abitazioni, la saggezza in quanto scienza dovrebbe produrre qualcosa. Crizia, interrogato su cosa essa produca, rifiuta di rispondere. Secondo lui, la saggezza \u00e8 un tipo di scienza diversa da quelle pratiche, e pertanto non pu\u00f2 dare un prodotto definito, come la scienza del calcolo o della geometria non danno un prodotto simile a quello che \u00e8 la casa per la scienza dell'architettura. Ma\u00a0\u2013 incalza Socrate\u00a0\u2013 della scienza del calcolo quantomeno sappiamo dire di cosa si occupi: essa si occupa del pari e del dispari, del loro valore numerico. La saggezza come scienza di che si occupa? Crizia rifugge la confutazione affermando che \u00abla saggezza sia la sola scienza che si occupi di s\u00e9 stessa e delle altre scienze\u00bb, pertanto non sia paragonabile a nient'altro.\nSecondo Socrate, per\u00f2, poich\u00e9 la scienza \u00e8 una conoscenza, dovr\u00e0 esserlo anche di una non conoscenza, ovvero dovr\u00e0 riguardare anche l'ignoranza. Questo punto controverso si pu\u00f2 intendere:\nEsiste una \u201cscienza della scienza\u201d?\nPoich\u00e9 per\u00f2 la saggezza \u00e8 conoscenza di s\u00e9 stessi, oltre che delle altre scienze, dovrebbe essere anche conoscenza dell'ignoranza di s\u00e9 stessi. Si viene perci\u00f2 a creare un paradosso irrisolvibile secondo cui il saggio ha un sapere che gli consente di riconoscere di non aver sapere. Socrate porta l'esempio di una quantit\u00e0: se essa \u00e8 maggiore di un'altra, quest'altra sar\u00e0 inevitabilmente minore; ma se le propriet\u00e0 della prima quantit\u00e0 in questione potessero essere riflesse solo su di essa, se cio\u00e8 fosse maggiore solo di s\u00e9 stessa, dovrebbe essere anche minore di s\u00e9 stessa, altrimenti non esisterebbe qualcosa di cui essa sia maggiore. E come per le quantit\u00e0, cos\u00ec per altre doti, come la vista: se essa vedesse solo se stessa e le altre viste, e non il mondo, si dovrebbe assumere che la vista abbia delle propriet\u00e0 visibili, come il colore. Crizia \u00e8 invitato a dimostrare in che modo tutto questo sia possibile, e nel caso lo fosse, come possa essere vantaggioso, giacch\u00e9 s'\u00e8 dato per scontato che la saggezza sia vantaggiosa.\nPer amor di discussione, Socrate concede a Crizia l'esistenza di una scienza della scienza, in modo da farlo uscire dal silenzio in cui era sprofondato. Rimarr\u00e0 per\u00f2 da spiegare come il possesso di una scienza simile possa far conoscere maggiormente se stessi: come scienza della scienza, infatti, potr\u00e0 permettere di capire solo se qualcosa sia scienza o non lo sia, e non cosa si sappia. Per sapere \"cosa\" una persona sa, ad esempio se sa cosa \u00e8 sano o cosa non lo \u00e8, avr\u00e0 bisogno della scienza che si occupa di quell'oggetto, in questo caso la salute, e quindi della medicina. Con la scienza della scienza saprebbe solo se sa o se non sa, ma non cosa sa.\nSe la saggezza fosse consapevolezza di cosa si sa e cosa non si sa, e consapevolezza di chi sa e chi non sa, sarebbe indubbiamente molto utile. Ma una volta concluso che riconoscere queste cose \u00e8 possibile solo grazie alle altre scienze particolari, la saggezza cos\u00ec intesa si rivela nulla pi\u00f9 di una scatola vuota, senza alcuna importanza. Socrate suggerisce che se proprio la saggezza deve essere definita come \u201cscienza della scienza\u201d, forse con questo termine si pu\u00f2 semplicemente intendere \u201cconoscenza dei processi conoscitivi\u201d, ovvero capacit\u00e0 di apprendere pi\u00f9 in fretta.\nConclusione.\nSocrate si lascia andare ora ad una propria riflessione, ispirata dalla terza definizione di saggezza di Carmide: ovvero quella secondo cui la saggezza (che procura la felicit\u00e0, \u00e8 bene ricordarlo) consiste nel fare ognuno il proprio compito, vivendo secondo la scienza che gli \u00e8 propria. Crizia viene costretto ad ammettere che la produzione delle scarpe, ad esempio, \u00e8 una scienza; eppure possederla non d\u00e0 felicit\u00e0, e cos\u00ec accade anche per altre. Quando gli viene chiesto quale scienza, in definitiva, procuri la felicit\u00e0, Crizia arriva alla conclusione che la sola effettivamente in grado di farlo sia la scienza del bene e del male.\nLa scienza del bene e del male non migliora le altre scienze in s\u00e9, ma migliora le nostre capacit\u00e0 di operare bene in queste, procurandoci vantaggio. Stranamente Socrate non l'adotta come definizione di saggezza, ma continua a muovere dalla definizione di Crizia \u201cscienza delle scienze\u201d.\nIl dialogo si chiude nello sconforto generale: la saggezza trovata non apporta nessun vantaggio alla vita, pertanto \u00e8 ovvio che i tre siano ben lontani dalla soluzione. Crizia prescrive a Carmide di frequentare Socrate, per migliorare se stesso, e qui il dialogo si chiude con un'ironia tetra per chi legge col senno di poi: Socrate chiede a Carmide se gli far\u00e0 violenza, intendendo se egli voglia diventare suo discepolo anche contro la volont\u00e0 di Socrate. Carmide risponde che cos\u00ec sar\u00e0, poich\u00e9 \u00e8 Crizia ad ordinarlo. \u00c8 facile cogliere l'ironia, se si pensa che durante il regime dei trenta tiranni proprio Crizia ordiner\u00e0 a Socrate di uccidere un democratico, e che la morte di Socrate sar\u00e0 originata proprio dal suo rapporto col futuro tiranno."}
{"id": "117441", "revid": "3406", "url": "https://it.wikipedia.org/wiki?curid=117441", "title": "Jainismo", "text": ""}
{"id": "117442", "revid": "110647688", "url": "https://it.wikipedia.org/wiki?curid=117442", "title": "Grammatica formale", "text": "La grammatica formale, nella teoria dei linguaggi formali, \u00e8 una struttura astratta che descrive un linguaggio formale in modo preciso, \u00e8 cio\u00e8 un sistema di regole che delineano matematicamente un insieme (di solito infinito) di sequenze finite di simboli (stringhe) appartenenti ad un alfabeto anch'esso finito.\nLe grammatiche formali si suddividono in due categorie principali: \"generativa\" e \"analitica\".\nIn breve, una grammatica analitica descrive come \"leggere\" una lingua, mentre una grammatica generativa descrive come \"scriverla\".\nGrammatiche generative.\nUna grammatica generativa consiste di un sistema di regole per trasformare delle stringhe. Per generare una stringa linguistica, si comincia con una stringa consistente di un solo simbolo iniziale e si applicano successivamente le regole (per qualsiasi numero di volte, in ogni ordine) per riscrivere questa stringa. La lingua consiste di tutte le stringhe che possono essere generate in questo modo. Qualsiasi particolare sequenza di scelte legali prese durante questo processo di riscrittura garantisce una particolare stringa linguistica, e se ci sono pi\u00f9 modi differenti di generare un'unica stringa, allora la grammatica viene definita grammatica ambigua.\nAd esempio se abbiamo un alfabeto formula_1 simbolo iniziale e le regole di produzione seguenti: \npossiamo quindi iniziare con \"formula_4\" e scegliere una regola da applicare. Se scegliamo la regola 1, sostituiremo formula_4 con formula_6 per ottenere \"formula_6\". Se scegliamo di nuovo la regola 1, sostituiremo 'formula_4' con 'formula_6' per ottenere \"formula_10\". Questo processo viene ripetuto finch\u00e9 non abbiamo soltanto simboli terminali. Per concludere il nostro esempio, se ora scegliamo la regola 2, sostituiremo 'formula_4' con 'formula_12' per ottenere \"formula_13\", e tutto \u00e8 fatto. Possiamo scrivere questa serie di scelte pi\u00f9 brevemente, usando i simboli: formula_14. La lingua della grammatica \u00e8 il sistema di tutte le stringhe che possono essere generate usando questo processo: formula_15.\nDefinizione formale.\nNella formalizzazione classica delle grammatiche generative proposta per prima da Noam Chomsky negli anni '50, una grammatica formula_16 consiste in una quadrupla formula_17, in cui\nIl linguaggio generato da una grammatica formale formula_17, denotato come formula_29, viene definito come tutte quelle stringhe su formula_19 che possono essere generate iniziando con l'assioma formula_4 e poi applicando iterativamente le regole produttive di formula_22 fino a quando non vi siano pi\u00f9 simboli non terminali.\nDue grammatiche si dicono tra loro equivalenti se e solo se generano lo stesso linguaggio.\nEsempio.\nSi consideri, per esempio, la grammatica formula_33 con formula_34, formula_35, formula_22 consistente delle regole produttive seguenti\ne il simbolo non terminale formula_4 come simbolo di partenza. Alcuni esempi di derivazione delle stringhe in formula_29 sono:\n(dove le regole di produzione utilizzate sono indicate fra parentesi e la parte sostituita \u00e8 indicata ogni volta in grassetto).\nLa grammatica definisce il linguaggio formula_47.\nLe grammatiche generative formali sono identiche al sistema di Lindenmayer (sistemi L), sennonch\u00e9 i sistemi L non sono caratterizzati da una distinzione tra \"terminali\" e \"non terminali\", i sistemi L hanno restrizioni nell'ordine in cui le regole sono applicate e i sistemi L possono funzionare per sempre, generando una sequenza infinita di stringhe. Tipicamente ogni stringa \u00e8 associata con un sistema di punti nello spazio e l'output del sistema L viene definito come il limite di quei sistemi.\nLa gerarchia di Chomsky.\nQuando Noam Chomsky formalizz\u00f2 per primo le grammatiche generative negli anni 50, le classific\u00f2 in quattro tipi conosciuti ora come gerarchia di Chomsky. La differenza tra questi tipi \u00e8 che hanno regole di produzione strette e possono esprimere meno linguaggi formali. Due tipi importanti sono: le grammatiche context-free (in italiano grammatiche libere da contesto) e le grammatiche regolari. I linguaggi che possono essere descritti con una tale grammatica sono definiti rispettivamente linguaggi liberi dal contesto e linguaggi regolari. Anche se molto meno potenti delle grammatiche non restrittive, che possono infatti esprimere qualsiasi lingua che possa essere accettata da una macchina di Turing, questi due tipi ristretti di grammatiche sono le pi\u00f9 usate perch\u00e9 i parser utilizzati possono essere impiegati efficientemente. Per esempio, per grammatiche non contestuali ci sono algoritmi ben conosciuti per generare parser LL e parser LR.\nGrammatiche libere dal contesto (Tipo 2).\nNelle grammatiche libere dal contesto, o \"non contestuali\" (in inglese \"context-free\"), la parte sinistra di una regola produttiva pu\u00f2 soltanto essere formata da un solo simbolo non terminale. Il linguaggio sopra definito nell'esempio non \u00e8 un linguaggio context-free, ma il linguaggio formula_48 s\u00ec, dato che pu\u00f2 essere definito dalla grammatica formula_49 con le seguenti regole produttive:\nIn particolare la grammatica di questo esempio \u00e8 lineare, sottoinsieme proprio delle grammatiche libere dal contesto, poich\u00e9 nella parte destra c'\u00e8 un solo simbolo non terminale, quando ne possono avere pi\u00f9 di uno.\nGrammatiche regolari (Tipo 3).\nIn grammatica regolare la parte sinistra \u00e8, come per le grammatiche non contestuali, soltanto un simbolo non terminale; inoltre, ora la parte terminale \u00e8 vincolata nel seguente modo: pu\u00f2 essere nulla (formula_52), oppure essere nella forma formula_53 oppure nella forma formula_54, con formula_53 e formula_56 appartenenti rispettivamente ad formula_18 e a formula_19 (pu\u00f2 cio\u00e8 essere nulla, oppure un simbolo terminale seguito, eventualmente, da un solo simbolo non terminale). A volte si utilizza una definizione pi\u00f9 ampia: si pu\u00f2 cedere il passo a stringhe pi\u00f9 lunghe di terminali o a simboli non terminali, ma a nient'altro, pur definendo la stessa classificazione linguistica.\nIl linguaggio sopra descritto non \u00e8 regolare, invece il linguaggio formula_59 (almeno una 'a' seguita da almeno una 'b', con 'a' e 'b' in numero generalmente differente) lo \u00e8, e lo si pu\u00f2 definire tramite la grammatica formula_60 con le seguenti regole produttive:\nAltre forme di grammatiche generative.\nSi sono recentemente sviluppate diverse estensioni e variazioni della gerarchia originaria chomskiana delle grammatiche formali, sia da parte dei linguisti che dagli studiosi di informatica, di solito o per aumentare la forza espressiva o per semplificarli al fine di analizzarli o parsificarli. Naturalmente questi due obiettivi tendono all'imparit\u00e0: quanto pi\u00f9 espressivo \u00e8 un formalismo grammaticale, tanto pi\u00f9 difficile \u00e8 analizzare o parsificare utilizzando strumenti automatici. Alcune forme di grammatiche sviluppate recentemente includono:\nUna conferenza annuale \u00e8 dedicata alle grammatiche formali.\nGrammatiche analitiche.\nSebbene vi sia una mole ingente di letteratura sulla parsificazione degli algoritmi, la maggior parte di questi presume che la lingua sia inizialmente descritta da mezzi di grammatica formale \"generativa\" e che lo scopo sia trasformare questa grammatica generativa in un parser funzionale. Un approccio alternativo \u00e8 la formalizzazione del linguaggio in termini di grammatica analitica al primo posto, che corrisponde pi\u00f9 o meno direttamente alla struttura di un parser linguistico. Esempi di formalismi di grammatica analitica sono i seguenti:\nCollegamenti esterni.\nConferenza sulle grammatiche"}
{"id": "117444", "revid": "3831", "url": "https://it.wikipedia.org/wiki?curid=117444", "title": "Henry Fuseli", "text": ""}
{"id": "117447", "revid": "31886", "url": "https://it.wikipedia.org/wiki?curid=117447", "title": "Music Man", "text": "Music Man \u00e8 un'azienda produttrice di strumenti e accessori musicali californiana, in particolare di chitarre elettriche, bassi elettrici e, fino al 1984, amplificatori, fondata nel 1974 da Tom Walker e Forrest White. Nel 1984 l'azienda fu rilevata da Ernie Ball, cambiando la denominazione in Ernie Ball Music Man.\nStoria.\nLe origini.\nLa storia della Music Man inizi\u00f2 di fatto con la cessione della Fender alla CBS da parte di Leo Fender, nel 1965. Il conseguente drastico cambio di rotta nella gestione dell'azienda, infatti, in pochi anni port\u00f2 molte figure di spicco, e lo stesso Leo Fender, a scegliere un percorso professionale indipendente. Fu cos\u00ec che nel 1971 l'ex vicepresidente della Fender, Forrest White, e un ex progettista e rappresentante commerciale della stessa, Tom Walker, fondarono la Tri-Sonix Inc. con il decisivo supporto della Clarence Leo Fender Research, la nuova societ\u00e0 di Leo Fender, che tuttavia non poteva comparire ufficialmente a causa di un patto di non concorrenza decennale firmato con la CBS all'atto della cessione della Fender. Nel 1973 la societ\u00e0 cambi\u00f2 nome in Musitek Inc. e quindi, nel gennaio del 1974, assunse il nome definitivo di Music Man. Il primo prodotto marchiato Music Man fu nello stesso anno l'amplificatore \"Sixty-Five\", il primo della serie, progettato da Walker in anticipo sui tempi, grazie alla sua inedita tecnologia ibrida, con la sezione di potenza a valvole e il preamplificatore a stato solido e dotato dell'inusitata potenza di 65 Watt, presto seguito da un modello di potenza doppia.\nScaduto nel 1975 il patto di non concorrenza con la CBS, Leo Fender assunse la carica formale di presidente della societ\u00e0 e l'anno seguente impiant\u00f2 a Fullerton lo stabilimento della sua CLF Research, in cui inizi\u00f2 a produrre con George Fullerton, suo collaboratore e amico sin dai tempi della Fender, chitarre e bassi elettrici in esclusiva per la Music Man, che invece si concentr\u00f2 direttamente sulla produzione degli amplificatori e di altri accessori in un altro stabilimento nella stessa zona. I primi frutti della collaborazione creativa e produttiva tra Music Man e CLF Research furono gi\u00e0 nel 1976 il basso StingRay, seguito poco dopo dall'omonima chitarra, entrambi progettati da Leo Fender e Tom Walker e disegnati da White.\nIl basso StingRay, in particolare, riscosse grande successo, grazie alla sua linea ergonomica, all'innovazione dell'elettronica attiva e all'hardware proprietario, con i pick-up humbucker progettati da Walker, tuttavia la collaborazione non dur\u00f2 ancora a lungo. Malgrado la realizzazione nel 1978 di nuovi ottimi strumenti, come le chitarre Sabre e Cutlass e il basso Sabre, gli standard di produzione della CLF Research si rivelarono, infatti, non sempre affidabili e molti strumenti non superavano il controllo di qualit\u00e0 della Music Man, che per questo ritardava i pagamenti, con continui contenziosi.\nFallito il tentativo di acquisire da Leo Fender la CLF Research nel 1978, il rapporto professionale tra White, Walker e Fender si deterior\u00f2 definitivamente nel 1979, quando Fender lasci\u00f2 la sua carica nell'azienda e fond\u00f2 la G&amp;L per produrre bassi e chitarre per conto suo. White e Walker cercarono allora di mantenersi a galla appoggiandosi prima alla Charvel e poi alla Modulus Guitars, ma nel giro di pochi anni la Music Man venne a trovarsi sull'orlo della bancarotta.\nLa Ernie Ball Music Man.\nFu in questa fase, nel 1984, che Ernie Ball intervenne a rilevare quel che restava dell'azienda. Gi\u00e0 sperimentatori e produttori affermati di chitarre e bassi acustici negli anni '70 con la loro Earthwood, Ernie Ball, suo figlio Sterling e George Fullerton, gi\u00e0 cofondatore della G&amp;L con lo stesso Fender, non si lasciarono scappare l'occasione di rilevare la licenza dello StingRay a buon mercato.\nLa produzione degli amplificatori fu dismessa, mentre quella degli strumenti musicali riprese nel 1985 nello stabilimento Ernie Ball di San Luis Obispo, sempre in California, dove dei precedenti modelli Music Man continuarono a fabbricarsi solo i bassi StingRay e Sabre. La progettazione di nuovi modelli originali, invece, inizi\u00f2 nello stesso anno, con l'esordio della chitarra Silhouette, disegnata da Dudley Gimple e subito molto apprezzata, cui fecero seguito negli anni successivi diversi modelli di chitarre di serie progettati con famosi chitarristi, come la Steve Morse Signature (1987), la Eddie van Halen Signature o \"Axis\" (1990), la Albert Lee Signature (1993), la Steve Lukather Signature o \"Luke\" (1993) e la John Petrucci Signature o \"JP\" a sei e a sette corde (1999). Per un nuovo modello di basso, eccezion fatta per la versione a cinque corde dello StingRay lanciata nel 1987, si dovette aspettare invece il 1993, quando debutt\u00f2 lo Sterling, voluto e progettato da Sterling Ball, ora CEO dell'azienda, per prendere il posto del Sabre, fuori produzione dal 1991.\nMentre in questo periodo i bassi Ernie Ball Music Man erano trainanti nelle vendite, le chitarre, sebbene di ottimo livello, non potevano ancora competere con i numeri e la tradizione di Fender e Gibson, tuttavia l'idea di progettare modelli in serie con musicisti famosi diede grande popolarit\u00e0 e risalto al marchio in prospettiva. Nel 2003 fu quindi lanciato il nuovo basso Bongo, che riprese l'elettronica del vecchio Sabre, con i due pick-up humbucker al ponte e al manico, ma con un design molto moderno, realizzato da Sterling Ball in collaborazione con il centro design della BMW, mentre nel 2004 esord\u00ec una nuova chitarra, la Benji Madden Signature, realizzata con il chitarrista Benji Madden. Nell'autunno dello stesso anno Ernie Ball mor\u00ec a 74 anni, lasciando la guida dell'azienda di famiglia nelle mani del figlio Sterling, che gi\u00e0 da tempo ne era ormai a capo, e dei figli di questi.\nL'espansione nel mercato entry-level.\nNel frattempo, per aumentare le vendite, dopo aver gi\u00e0 concesso alla Hanser Holdings International/Davitt &amp; Hanser, alla fine degli anni '90, una licenza per produrre in Asia versioni economiche di propri strumenti con il marchio \"OLP\", nel 2003 Sterling Ball aveva deciso di avviare anche una linea interna per la produzione in proprio di chitarre e bassi di fascia media, che furono commercializzati con il marchio \"SUB\" (cd. \"SUB Series\"). Prodotti nelle stesse fabbriche californiane dei corrispondenti modelli Music Man, i risparmi sui costi furono realizzati attraverso una minore rifinitura dei legni e della verniciatura, ma senza rinunciare alla qualit\u00e0 dei materiali, dell'hardware o dell'elettronica, consentendo cos\u00ec alla linea SUB di abbassare i prezzi senza una sostanziale perdita di qualit\u00e0. Il prodotto ebbe successo e si rivel\u00f2 fondamentale per supportare gli alti costi della produzione marcata Music Man durante i periodi di crisi. Chiusa la linea SUB nel 2006 e scaduto nel 2008 l'accordo con HHI/D&amp;H, nel 2009 Sterling Ball licenzi\u00f2 quindi alla Praxis Musical Instruments Inc. la produzione a basso costo di vari modelli Music Man, incluso il basso StingRay, creando allo scopo anche il marchio \"Sterling by Music Man\", e spost\u00f2 la relativa produzione dagli Stati Uniti in Indonesia, Cina e Corea del Sud, dove gli strumenti vengono assemblati con marchio \"SUB\" (Cina, Corea del Sud) o \"Sterling by Music Man\" (Indonesia), per poi passare il controllo qualit\u00e0 in California.\nLa produzione recente.\nParallelamente alla forte espansione nella fascia media ed entry-level del mercato con i nuovi marchi, l'azienda ha sempre proseguito nella ricerca e progettazione di nuovi strumenti di livello professionale marcati Music Man, interamente prodotti secondo i consueti standard di qualit\u00e0 superiore negli stabilimenti di San Luis Obispo, dove lavorano circa 400 addetti. Furono cos\u00ec messi in produzione nel 2009 il basso Big Al, derivato dalla chitarra Albert Lee Signature, nel 2010 il basso Reflex e l'omonima chitarra, quindi nel 2013 fu la volta di un fugace revival del basso Sabre e dell'esperimento di alta qualit\u00e0 della chitarra Armada. Nel 2015, proseguendo la politica di collaborazione con noti chitarristi, ha visto la luce la Valentine, chitarra realizzata con James Valentine dei Maroon 5, seguita l'anno successivo dalla St. Vincent, dedicata all'omonima chitarrista. Sempre nel 2016 sono stati prodotti una nuova versione delle prime chitarre Music Man, la StingRay e la Cutlass, e due nuovi bassi, il Caprice e il Cutlass, con un'inedita elettronica passiva, senza preamplificazione. Nel 2019 sono state presentate la Mariposa, firmata da Omar Rodr\u00edguez-L\u00f3pez dei The Mars Volta, e la Cutlass a sette corde Jason Richardson Signature, seguite l'anno successivo da una nuova versione della storica chitarra Sabre."}
{"id": "117454", "revid": "1784938", "url": "https://it.wikipedia.org/wiki?curid=117454", "title": "Simone Weil", "text": "Sorella del matematico bourbakista Andr\u00e9 Weil, fu vicina al pensiero anarchico e all'eterodossia marxista. Ebbe un contatto diretto, sebbene conflittuale, con Lev Trockij, e fu in rapporto con varie figure di rilievo della cultura francese dell'epoca. Nel corso del tempo, leg\u00f2 s\u00e9 stessa all'esperienza della sequela cristiana, pur nel volontario distacco dalle forme istituzionali della religione, per fedelt\u00e0 alla propria vocazione morale di presenziare fra gli esclusi. La strenua accettazione della sventura, tema centrale della sua riflessione matura, ebbe a essere, di pari passo con l'attivismo politico e sociale, una costante delle sue scelte di vita, mosse da una vivace dedizione solidaristica, spinta fino al sacrificio di s\u00e9.\nLa sua complessa figura, accostata in seguito a quelle dei santi, \u00e8 divenuta celebre anche grazie allo zelo editoriale di Albert Camus, che dopo la morte di lei a soli 34 anni, ne ha divulgato e promosso le opere, i cui argomenti spaziano dall'etica alla filosofia politica, dalla metafisica all'estetica, comprendendo alcuni testi poetici.\nBiografia.\nInfanzia e adolescenza.\nFiglia di un medico di origini ebraiche, l'alsaziano Bernard Weil, e della russo-belga Selma Reinherz, entrambi agnostici, Simone Weil nasce il 3 febbraio 1909 a Parigi. Riceve un'istruzione laica, raffinata e dal respiro internazionale, ma severa.\nLa sua salute \u00e8 cagionevole. Contemporaneamente a suo fratello Andr\u00e9, si ammala di appendicite a tre anni e di rosolia a cinque, ma in entrambi i casi sviluppa la malattia in modo molto pi\u00f9 grave, e rischia la vita in entrambe le occasioni. Il biologo Il'ja Il'i\u010d Me\u010dnikov, direttore dell'Istituto Pasteur, \u00e8 un amico di famiglia, e spiega ai genitori il pericolo insito nei germi; per questo motivo, la madre inizia a vietare gli abbracci dei bambini con parenti e conoscenti. Per tutta la vita, Simone prover\u00e0 una certa forma di disgusto verso i contatti stretti. Il fratello Andr\u00e9 evidenzier\u00e0 in proposito: \u00abI miei genitori svilupparono una fobia per i microbi, che mia sorella durante la sua infanzia spinse all'estremo\u00bb.\nGi\u00e0 a cinque anni e mezzo, rabbrividendo mentre sua madre la lava in novembre nella casa priva di riscaldamento, ripete a s\u00e9 stessa le parole di Turenne: \u00abChe hai da tremare, carcassa?\u00bb. Scriver\u00e0 di questo periodo, trascorso con il fratello:\nA nove anni viene premiata come migliore della classe, ma non pu\u00f2 partecipare alla cerimonia perch\u00e9 ammalata di pertosse. A dieci anni rimane impressionata da come il trattato di Versailles avesse umiliato il nemico sconfitto, tanto da sviluppare, sin da bambina, una vena critica verso il patriottismo e un'istintiva indignazione verso ogni forma di costrizione. Durante tutto l'anno scolastico 1920-21 i genitori le fanno prendere lezioni in casa perch\u00e9 convinti che sia troppo debole per frequentare la scuola. Cos\u00ec ne presenter\u00e0 l'infanzia il critico letterario Pietro Citati:\nIl suo fratello maggiore Andr\u00e9 dimostra un precoce talento matematico e in famiglia \u00e8 reputato un genio (superer\u00e0 l'esame di maturit\u00e0 a 13 anni). Simone lo ama e lo invidia e insieme a lui legge le fiabe dei fratelli Grimm, che saziano le sue giornate. In particolare, durante un periodo di convalescenza trascorso a letto, la emoziona pi\u00f9 di altre la storia \"Maria d'oro e Maria di catrame\", dove la protagonista, dovendo scegliere se passare per una porta d'oro o una di catrame, risponde che le va bene quella di catrame e, inaspettatamente, viene coperta d'oro. Questo epilogo morale, affine agli insegnamenti del Vangelo, fa breccia nella sensibilit\u00e0 della Weil e le sar\u00e0 di conforto nei momenti di disperazione. Ella apprende inoltre come mascherare la sofferenza: si impone di non piangere e, quando le \u00e8 impossibile trattenersi, afferma prontamente: \u00abNon \u00e8 pianto, \u00e8 rabbia\u00bb.\nCon Andr\u00e9, che per primo le insegna a leggere, impara a memoria la commedia del \"Cyrano\", e insieme la declamano, scambiandosi le parti, di fronte ai genitori. Da questi, lei e il fratello non ricevono giocattoli, ma soltanto libri come mezzo di evasione e spunto d'inventiva. Una volta, ad esempio, emulando la condotta stoica, i due ragazzi prendono la decisione di non portare le calze d'inverno, per temprare l'organismo, ottenendo per\u00f2 l'effetto contrario: a Simone le gambe diventano blu.\nNegli anni venti si idolatrano gli atleti e la buona salute. Su richiesta del padre Bernard, un professore di ginnastica passa due volte a settimana a casa dei Weil per far fare educazione fisica ai due ragazzi. Fino all'adolescenza, Simone pratica sport di gruppo, fra cui il rugby. D'altra parte ella soffre, fin dall'adolescenza, di forti e ricorrenti emicranie; a quattordici anni si scontra con la sua prima crisi esistenziale. La ragazza si convince di esser stata avvelenata nel corso della prima infanzia, spiegando ai conoscenti che \u00abper questo sono tutta da rifare\u00bb. Come forma di ribellione, assume un aspetto trasandato e mascolino, decisamente contrario alle convenzioni borghesi. Anche per senso di competizione verso il fratello, si firma nelle lettere ai genitori con l'espressione \u00abil vostro figlio devoto\u00bb, e la madre Selma, stando al gioco, declina al maschile il nome di lei, chiamandola \u00abSimon\u00bb. Eppure la giovane \u00e8 considerata, per la sua bellezza, un soggetto degno di Murillo, tanto che ai genitori viene consigliato di farle fare del cinema. Ricorder\u00e0 cos\u00ec la crisi dei quattordici anni:\nFra il 1919 e il 1928 studia in diversi licei parigini. Nel 1928 \u00e8 ammessa all'\u00c9cole Normale Sup\u00e9rieure, dove ha come professori di filosofia Ren\u00e9 Le Senne e Alain.\nIn particolare secondo Simone P\u00e9trement, sua compagna di classe al liceo Henri IV, \u00e8 il pensiero di Alain a influenzarla: sebbene la Weil si distanzi dalla riflessione alainiana, sviluppa tuttavia la sua filosofia proprio a partire da quella di Alain \u00abprolungandola anche quando sembra opporvisi\u00bb. I primi scritti weiliani sono degli elaborati per il maestro Alain, propriamente dei \"topoi\" (\u03c4\u03cc\u03c0\u03bf\u03b9), \u00absaggi che scrivevamo spontaneamente per lui su argomenti di nostra scelta [...]. Simone ne consegn\u00f2 spesso e senz'altro vi era particolarmente interessata\u00bb. Come nota il critico Marianelli, \u00abi due \"topoi\", elaborati all'et\u00e0 di sedici e diciassette anni, mostrano chiaramente la familiarit\u00e0 della Weil per miti e racconti popolari che riempivano da bambina le sue giornate\u00bb. Precisamente attorno al tema del mito si gioca la presa di distanza della Weil dal maestro Alain:\nAttratta dal senso formale di Cartesio, cui dedicher\u00e0 la propria tesi, ella mostra un rigore che la distingue dai suoi coetanei, dei quali, pur condividendo gli interessi politici, teme l'amicizia e gli slanci amorosi; pensa infatti che, proprio nell'amore, si annidino il desiderio di dominio, il narcisismo, l'impurit\u00e0 \u2013 e che esso, come la vera amicizia, debba restare segreto \u2013 avvertendo una vocazione alla verginit\u00e0:\n\u00abL'amicizia \u00e8 guardare da lontano e senza accostarsi\u00bb, annota in seguito, compenetrata dell'idea che la distanza sia la misura da rispettare in rapporto ai beni preziosi e che questi non debbano essere cercati, ma attesi. Introdotta da Alain ad amare Platone e Kant, dal cui pensiero non si sarebbe pi\u00f9 slegata, viene soprannominata \u00abla marziana\u00bb per la sua diversit\u00e0, ed \u00e8 presto ribattezzata \u00abl'imperativo categorico in gonnella\u00bb. La P\u00e9trement riferisce le sue parole \u00aba proposito di quelli che non vivono in conformit\u00e0 coi loro princ\u00ecpi: \"Quel che non sopporto \u00e8 che si transiga\". Faceva a quell'epoca un gesto della mano, orizzontale e come per tagliare, che sembrava l'espressione stessa della sua intransigenza\u00bb.\nLa notizia di una grave carestia che devasta la Cina la fa scoppiare in singhiozzi. Camminando per i giardini del Lussemburgo, Simone afferra la giacca di un malcapitato studente, chiedendogli: \u00abCome puoi ridere quando in Cina ci sono bambini che soffrono?\u00bb.\nSimone de Beauvoir, di un anno pi\u00f9 anziana di lei, frequenta lo stesso liceo e la ricorda, nelle sue \"Memorie di una ragazza per bene\", mentre passeggia nel cortile della Sorbona con un numero dei \"Libres Propos\" (una rivista di filosofia) in una tasca e un numero del quotidiano \"L'Humanit\u00e9\" nell'altra, sempre seguita da un gruppo di allievi del professor Alain. La notizia della sua reazione alla carestia cinese mette in grande soggezione la giovane de Beauvoir, che ammette d'invidiarla, pi\u00f9 ancora che per la sua intelligenza, per il suo \u00abcuore capace di battere attraverso l'universo intero\u00bb. La de Beauvoir racconta di aver fatto fatica ad \"avvicinarla\", ma il loro primo dialogo \u00e8 anche l'ultimo: Simone Weil afferma di avere a cuore solo \u00abla Rivoluzione che avrebbe dato da mangiare a tutti\u00bb, al che la de Beauvoir risponde, con tono altrettanto perentorio, che il problema non \u00e8 di rendere gli uomini felici, bens\u00ec di dare un senso alla loro esistenza. La replica \u00e8 tagliente: \u00abSi vede bene che Lei non ha mai avuto fame\u00bb. Le due non si parleranno pi\u00f9.\nElla, d'altra parte, adora la fredda audacia della ragione e ne coltiva i paradossi: superata la tentazione di dedicarsi come il fratello alla matematica, sceglie di consacrarsi alla filosofia, affascinata dalla concezione determinista di Lucrezio, Machiavelli, Spinoza e Marx, anche se di quest'ultimo scriver\u00e0:\nImpegno sociale e politico.\nLa Weil attinge da Marx l'idea della rivoluzione come ricomposizione dell'unit\u00e0, distrutta dal capitalismo, fra lavoro manuale e intellettuale, e quindi come riappropriazione (\u00abprendere possesso\u00bb) della cultura. La stereotipata retorica della rivoluzione \u00e8 invece per lei, analogamente alla religione formale, \u00aboppio del popolo\u00bb secondo l'espressione marxiana. Nel 1927-28, aprendo un corso per operai, afferma: \u00abQuelli che credono sapere meno si troveranno forse alla fine a essere stati quelli da cui gli altri avranno pi\u00f9 appreso\u00bb.\nAlcuni anni dopo, nel saggio \"Riflessioni sulle cause della libert\u00e0 e dell'oppressione sociale\" (1934), da lei considerato il suo \"opus magnum\", prender\u00e0 corpo la descrizione weiliana dell'industria moderna come luogo in cui il lavoro umano si riduce a mera fatica, e dove perci\u00f2 soltanto il totalitarismo pu\u00f2 prosperare, quel medesimo totalitarismo in cui si traduce qualsiasi forma di opinione organizzata, compreso il cattolicesimo nella misura in cui, esercitando un potere temporale, ha fatto da modello agli stati totalitari. La filosofia di Marx mette in luce il \u00abprimato dell'azione\u00bb, ovvero la forza delle idee come strumento per cambiare il mondo, a partire dal contatto con coloro che, privati della giustizia, sono altres\u00ec nelle condizioni di desiderarla. Malgrado il suo impegno in favore dei proletari, che le guadagna il nuovo epiteto di \u00abvergine rossa\u00bb, affibbiatole da un direttore universitario poco propenso al suo militantismo di sinistra, ella non entra, n\u00e9 entrer\u00e0, nel Partito Comunista Francese, condividendo piuttosto il socialismo vecchio stampo di Jean Jaur\u00e8s e L\u00e9on Blum.\nAmmessa all'\u00c9cole normale sup\u00e9rieure nel 1928, dopo essere stata respinta nel 1927, ha tra i suoi professori il celebre pensatore L\u00e9on Brunschvicg, verso il quale, per\u00f2, nutre scarsa simpatia. Nel 1931 supera l'esame di concorso per la docenza nella scuola media superiore; insegna filosofia fra il 1931 e il 1938 nei licei femminili di varie citt\u00e0 di provincia: Le Puy-en-Velay, Auxerre, Roanne, Bourges, Saint-Quentin. A Le Puy, suo primo luogo d'insegnamento, genera scandalo distribuendo lo stipendio fra gli operai in sciopero e guidando la loro delegazione in municipio. Suscita inoltre il disorientamento delle sue alunne, vietando loro di studiare sul manuale di filosofia e rifiutando a volte di dare i voti. Nonostante lo stipendio che riceve come insegnante, decide di vivere spendendo per s\u00e9 solo l'equivalente di quanto percepito come sussidio dai disoccupati, per sperimentare le medesime ristrettezze di vita.\nConsiderata un'agitatrice comunista, nonch\u00e9 invitata da un funzionario scolastico a chiedere il trasferimento onde evitare di essere licenziata, pare abbia risposto di stimare il congedo, da sempre, come il punto pi\u00f9 alto della carriera. A Roanne, del resto, attira la fiducia dalle sue allieve, e una di loro, Anne Reynaud-Gu\u00e9rithault, custodir\u00e0 gli appunti delle lezioni, che verranno pubblicati nel volume \"Lezioni di filosofia 1933-1934\".\nNegli stessi anni \u00e8 vicina ad ambienti sindacali e politici trotskisti e anarchici, avendo avviato rapporti d'amicizia e collaborazione, gi\u00e0 dal 1931, con noti esponenti del sindacalismo rivoluzionario espulsi dal Partito Comunista Francese: Pierre Monatte, Maurice Chambelland, Daniel Gu\u00e9rin. Nell'agosto del 1932 si reca a Berlino per sondare il clima nel luogo pi\u00f9 scottante del momento, alla vigilia della presa del potere da parte di Hitler; raccoglie le sue impressioni nell'articolo \"La Germania in attesa\" per \"La R\u00e9volution prol\u00e9tarienne\". In novembre incontra Boris Souvarine e frequenta il suo circolo di dissidenti marxisti; fra questi ha modo di conoscere Georges Bataille, che su di lei ricalca il personaggio di Lazare per il romanzo \"L'azzurro del cielo\" (1935). Pur non aderendo al gruppo, ella collabora alla rivista \"La Critique sociale\" e si attiva, per tramite di Alain, allo scopo di convincere Gaston Gallimard a pubblicare un memoriale di Souvarine fortemente critico verso Stalin.\nIn opposizione alle strategie sovietiche la stessa Weil scrive due articoli, pubblicati nell'estate del 1933: \"Il ruolo dell'URSS nella politica mondiale\", che stigmatizza l'avvicinamento dell'Unione Sovietica alla Germania nazista, dimostrazione che la Russia post-rivoluzionaria rimane uno stato all'antica, e \"Stiamo andando verso la rivoluzione proletaria?\", dove la pensatrice individua nello stalinismo una forma di oppressione burocratica analoga al fascismo. A tali critiche risponde, in ottobre, nientemeno che Lev Trockij, nel pamphlet \"La Quarta Internazionale e l'URSS\", ammettendo i pericoli del burocratismo, ma incolpando la Weil di \u00abesaltazione anarchica a buon mercato\u00bb e di essere vittima \u00abdei pregiudizi piccoloborghesi pi\u00f9 reazionari\u00bb.\nA fine dicembre la pensatrice ospita per alcuni giorni proprio l'esule Trockij, assieme alla moglie, nel suo appartamento di Parigi. La Weil aveva gi\u00e0 conosciuto suo figlio, Lev Sedov, in Germania. Trockij, che viaggia in incognito con a fianco due guardie armate, ne approfitta per organizzare una riunione clandestina, che si conclude con uno scontro verbale fra lui e la giovane, la quale ritiene che ogni Stato rappresenti, in quanto tale, un apparato oppressivo. Ella gli chiede come pu\u00f2 giustificare la spietata repressione della rivolta di Kron\u0161tadt, e accusa lui e Lenin di avere un ruolo paragonabile a quello dei capitalisti che prosperano grazie a grandi carneficine. Da una stanza vicina i genitori della Weil sentono le urla di Trockij (ella aveva chiesto il loro permesso per ospitarlo) e lui, osserver\u00e0 il critico Thomas Nevin, \u00abdovette essere preso alla sprovvista da questa novellina di ventiquattro anni, sua supposta padrona di casa. La apostrof\u00f2 con una valanga di epiteti\u00bb. Al termine, Trockij le domand\u00f2: \u00abDato che non \u00e8 d'accordo con nessuna delle mie idee, perch\u00e9 mi ha ospitato in casa sua? Appartiene forse all'Esercito della Salvezza?\u00bb.\nIl travaglio interiore e la guerra.\nDal 1930 la pensatrice avverte incessanti dolori fisici \u2013 legati al mal di testa, alla sinusite cronica e, dal 1934, all'anemia \u2013 che le fanno provare disprezzo e repulsione verso s\u00e9 stessa, come confider\u00e0, dodici anni pi\u00f9 tardi, in una lettera al poeta Jo\u00eb Bousquet:\nIn questo stato psicofisico, ella sviluppa il desiderio di conoscere direttamente la situazione operaia e ne scopre la terribile monotonia e dipendenza. Il 4 dicembre 1934 si impiega come manovale nelle fabbriche metallurgiche di Parigi, dove, avendo scarsa dimestichezza coi macchinari, pi\u00f9 volte si brucia e taglia le mani, patendo l'indifferenza e il licenziamento. Sotto la pressione di soddisfare le quote di produzione richiesta, una sera, ad esempio, annota:\n\u00abLaggi\u00f9 mi \u00e8 stato impresso per sempre il marchio della schiavit\u00f9\u00bb, constater\u00e0. L'esperienza di otto mesi di lavoro nelle officine Alstom, Carnaud e Renault \u2013 che aggrava ulteriormente il suo stato di salute \u2013 verr\u00e0 raccolta, sotto forma di diario e di lettere, nell'opera \"La condizione operaia\", in cui confluir\u00e0 anche l'articolo \"La vita e lo sciopero delle operaie metalmeccaniche\", scritto dalla Weil per la rivista \"La R\u00e9volution prol\u00e9tarienne\" con lo pseudonimo \u00abSimone Galois\u00bb, in onore del matematico \u00c9variste Galois, mentre infuocavano gli scioperi del giugno 1936.\nPrima di riprendere a insegnare in un liceo di Bourges, si reca in Portogallo, dove conosce e vive la miseria dei pescatori. Qui, a P\u00f3voa de Varzim, nell'estate del 1935, ode un fado suonato per la festa del patrono; la lamentosa melodia le infonde un'impressione indelebile:\nGi\u00e0 Nietzsche, nell\"'Anticristo\", aveva assimilato la religione cristiana alla schiavit\u00f9, ma per scorgervi un \u00abrisentimento\u00bb; invece la Weil trova, in tale similitudine, l'esperienza di un contatto umano. Nel contempo, si rinsalda in lei la convinzione che anche i deboli possano combattere; difatti, dopo un altro anno d'insegnamento \u2013 durante il quale frequenta la messa e lavora saltuariamente in una fattoria \u2013 si aggrega ai repubblicani, che per lei rappresentano gli umili, nella guerra civile spagnola. L'8 agosto 1936 varca la frontiera con un lasciapassare da giornalista ed entra come miliziana fra i volontari della colonna anarchica Buenaventura Durruti, sul fronte aragonese. Non essendo capace di padroneggiare il fucile, viene assegnata ai lavori in cucina.\nPur non partecipando ai combattimenti, il 19 agosto si ferisce, ponendo inavvertitamente il piede in una pentola d'olio bollente lasciata a terra, quindi, gravemente ustionata nonch\u00e9 dubbiosa sull'utilit\u00e0 del conflitto, torna in settembre a Parigi, assieme ai genitori, che si erano affrettati a raggiungerla in Spagna, preoccupati per lei. La pensatrice spiegher\u00e0: \nInoltre, le violenze commesse dai \"republicanos\" rinnovano il suo scetticismo nei confronti degli ideali rivoluzionari. Ella cos\u00ec accantona definitivamente il marxismo, esattamente nel periodo in cui gli intellettuali della sua generazione si accingevano a riscoprirlo. Nel 1937 prende parte, con il fratello, al congresso Bourbaki a Chan\u00e7ay, un ritrovo incentrato sulla discussione della \"teoria degli infiniti\" di Georg Cantor, matematico morto in manicomio dopo aver spinto le proprie tesi a un livello religioso. Nello stesso anno, mentre viaggia ammalata per l'Italia, la Weil s'inginocchia nella cappella della Porziuncola di Santa Maria degli Angeli ad Assisi, sentendosi trascinata da una forza irresistibile.\nIn Italia, dove stringe amicizia con Edoardo Volterra e la sua famiglia, ella torna l'anno seguente, riscoprendo la propria \u00abvocazione per la poesia, vocazione rimossa per diverse ragioni fin dall'adolescenza\u00bb.\nIniziano le sue esperienze mistiche, che proseguono, sempre nel 1938, quando trascorre la Pasqua a Solesmes, subendo il fascino dei canti gregoriani. Per esempio, mentre osserva un giovane che ha ricevuto la comunione, lo vede rilucere di uno splendore angelico; e, recitando \"L'amore mi diede il benvenuto\" di George Herbert, avverte Cristo che discende a prenderla. Ricorder\u00e0 in merito:\nMa custodisce in segreto questa sua iniziazione, convinta che si possa essere mistici senza darlo a vedere, e non si decide a entrare nella Chiesa cattolica per timore di trovare in essa un facile riparo, che l'avrebbe potuta allontanare dalla Passione vissuta insieme a Cristo. Inoltre, in un primo tempo, si trattiene dal pregare:\nAlla vigilia della seconda guerra mondiale, arroccata su posizioni pacifiste, ritiene che qualunque tragedia, compresa l'egemonia tedesca, sia preferibile allo scoppio d'un conflitto; ma si persuade poi, \u00abdopo una dura lotta interiore\u00bb, a \u00abperseguire la distruzione di Hitler con o senza speranza di successo\u00bb, pur mantenendosi impegnata a \u00absostituire sempre pi\u00f9 nel mondo la non-violenza \"efficace\" alla violenza\u00bb.\nNella primavera del 1939 contrae la pleurite, ma si rimette in sesto grazie a una vacanza in Svizzera con i genitori. Il 13 giugno 1940, a causa dell'invasione tedesca, la famiglia abbandona Parigi e trascorre due mesi a Vichy, dove Simone redige una prima stesura del dramma \"Venezia salva\", ispirato al racconto \"La congiura degli spagnoli contro la repubblica di Venezia\" di Saint-R\u00e9al.\nCon i genitori si sposta quindi a Tolosa e in settembre raggiunge Marsiglia, dove legge e scrive molto, pubblica il saggio \"L'Iliade o il poema della forza\" sotto lo pseudonimo anagrammato \u00ab\u00c9mile Novis\u00bb, visita i quartieri pi\u00f9 miseri, fraternizza con i poveri, i \"fool\" e gli abbandonati. Impara il sanscrito assieme a Ren\u00e9 Daumal, studia le Upani\u1e63ad e la Bhagavadg\u012bt\u0101, riscopre Platone, Sofocle, il Nuovo Testamento, Giovanni della Croce, Paul Val\u00e9ry. A quest'ultimo aveva inviato, nel 1937, alcune delle proprie poesie in attesa di un giudizio critico, ricevendo una replica cortese alla prima lettera, ma nessuna risposta alla seconda.\nA Marsiglia la pensatrice viene arrestata mentre distribuisce volantini contro il governo di Vichy e, quando il giudice minaccia di chiuderla in cella con delle prostitute, replica di aver sempre desiderato conoscere quell'ambiente e di non avere altro mezzo per farlo che la prigione. Al che, il giudice la lascia andare credendola matta. Ella si attiva inoltre \u2013 nonostante la sua ripugnanza a infrangere le leggi, per mediocri che siano \u2013 nel procurare documenti falsi ai rifugiati, compresi alcuni, come lei, di origine ebrea. Rammentandosi di aver lasciato a Parigi il manoscritto delle \"Riflessioni sulle cause della libert\u00e0 e dell'oppressione sociale\", redatto sei anni prima e non ancora pubblicato, incarica un amico di recuperarlo.\nTorna a insegnare, ma deve dimettersi, in quanto di famiglia ebraica.\nSempre a Marsiglia conosce Joseph-Marie Perrin, un domenicano poco pi\u00f9 anziano di lei, quasi cieco, che diventa per la Weil un confidente spirituale; egli raccoglier\u00e0 nel volume \"Attesa di Dio\" alcuni scritti lasciatigli da Simone. Perrin le presenta il \u00abfilosofo contadino\u00bb Gustave Thibon, che la assume nella propria fattoria a Saint-Marcel-d'Ard\u00e8che. Cos\u00ec, nell'autunno del 1941, la pensatrice lavora come operaia agricola, abitando in una casetta semidiroccata, presso la quale si nutre di legumi colti dal terreno, cotti col fuoco della legna che raccoglie nel bosco, beve l'acqua a una sorgente e dorme al suolo, per poi recitare ogni mattina il testo greco del \"Padre nostro\", che ha imparato a memoria. Confider\u00e0:\nIn questo Eden campestre, si ritaglia forse per l'unica volta in vita propria una porzione di felicit\u00e0, sviluppa ammirazione per il Tao e si propone, lei cos\u00ec inquieta, di divenire calma e distesa. Anche Thibon raccoglier\u00e0 in un volume, \"La pesanteur et la gr\u00e2ce\", gli scritti lasciatigli dalla Weil, ovvero una serie di riflessioni religiose che ricordano Pascal e Kierkegaard, rivelando un genio aforistico affine, oltre che a Paolo e Pascal, anche a Baudelaire, e inoltre un rigore mistico paragonabile a Musil. Ella, riprendendo la strada dell'esilio, autorizza Thibon a estrarre il \"meglio\" dai suoi quaderni, e lo invita a leggerne \u00abi passi che vorr\u00e0 a chi vorr\u00e0 [...]. Se per 3 o 4 anni non sentir\u00e0 parlare di me, se ne consideri interamente proprietario\u00bb.\nNell'aprile del 1942, durante la Settimana santa, segue le funzioni presso l'abbazia benedettina d'En-Calcat, e l'editore Jean Ballard la accompagna a Carcassonne, al capezzale di Jo\u00eb Bousquet, poeta invalido di guerra, che ella desiderava conoscere di persona. Giunta alle due di notte, discute con lui fino all'alba, prima di ripartire per l'abbazia. Di lei, che aveva fatto propria la massima terenziana \u00abNiente di quello che \u00e8 umano mi \u00e8 estraneo\u00bb (\"Humani nihil a me alienum puto\"), rammenter\u00e0 l'amico Bousquet: \u00abAveva il dono di pronunciar parole con significato umano illimitato\u00bb.\nDal momento che il padre e la madre non accettano di allontanarsi dalla Francia senza di lei, il 14 maggio giunge con loro a Casablanca, e per alcuni giorni, in un campo profughi affollato da centinaia di esuli ebrei, scrive senza sosta le \"Intuizioni precristiane\": un altro insieme di testi raccolti, come \"Attesa di Dio\", da Padre Perrin. Il 7 luglio sbarca con i genitori a New York, dove li attende il fratello Andr\u00e9. Nella metropoli statunitense, Simone frequenta i quartieri afroamericani e le chiese battiste, passa molto tempo in biblioteca, scrive due saggi sui c\u00e0tari ed espone nella \"Lettera a un religioso\" le obiezioni che ha maturato nei riguardi della dottrina ecclesiastica. A turbarla, in particolare, \u00e8 la formula \"Extra Ecclesiam nulla salus\". Tuttavia continuer\u00e0 ad assistere da \"esclusa\", per la sua esitazione al battesimo, alle messe cattoliche, traendo ugualmente piacere dalla liturgia e spiegando come segue le ragioni del suo restare in attesa \u2013 \u1f10\u03bd \u1f51\u03c0\u03bf\u03bc\u03bf\u03bd\u1fc7 (\"en hypomon\u00e9\") secondo un'espressione del Nuovo Testamento a lei cara \u2013 sulle soglie della Chiesa:\nCon una delle sue asserzioni paradossali, si pronuncia \u00abdisposta a morire per la Chiesa, se mai ne avesse bisogno, piuttosto che entrarvi\u00bb.\nIn dicembre parte per Londra per unirsi all'organizzazione France libre dei resistenti in esilio. Digiunando, si sente spiritualmente vicina ai connazionali della zona occupata, e, quando viene a sapere delle dimostrazioni francesi represse nel sangue, trascorre due giorni senza mangiare. Ma, nel contempo, \u00e8 attratta dalla vitalit\u00e0 londinese e legge la Austen con incanto. In qualit\u00e0 di redattrice della France libre, \u00e8 incaricata dal Commissario agli Interni Andr\u00e9 Philip di raccogliere idee su come gestire la situazione politica nel dopoguerra, ed \u00e8 sotto il peso di tale responsabilit\u00e0 che scrive l'opera intitolata postuma come \"L'enracinement\", oltre a vari articoli successivamente inseriti nel volume \"\u00c9crits de Londres\". Nell'ufficio dell'organizzazione, mentre sogna d'essere paracadutata in qualche missione estremamente rischiosa, annota fra l'altro: \u00abHo una specie di certezza interiore crescente che esiste in me un deposito d'oro da trasmettere. [...] La miniera d'oro \u00e8 inesauribile\u00bb.\nDa tempo ella tenta di fare accettare a De Gaulle una proposta per l'invio d'un gruppo di infermiere, lei compresa, sulla prima linea del fronte, ma il generale francese valuta questa iniziativa una follia. Anche la pensatrice la considera una \u00abfollia\u00bb, ma necessaria quale contrappeso di generosit\u00e0 da contrapporre alla violenza estrema dell'hitlerismo, come da lei illustrato nel testo del progetto:\nVedendosi impossibilitata a partecipare attivamente alla guerra, la Weil cede a un sentimento di autodistruzione. In maggio aveva confidato a Padre Perrin: \u00abOgni volta che penso alla crocifissione di Cristo pecco d'invidia\u00bb, mentre in luglio aveva preannunciato al filosofo Jacques Maritain:\nL'antropologo Claude L\u00e9vi-Strauss, ricordando un incontro avuto a New York con la Weil, affermer\u00e0: \u00abLe intellettuali della nostra generazione erano spesso eccessive: lei non faceva eccezione, ma ha spinto questo rigorismo fino a farsi distruggere\u00bb, e Susan Sontag esprimer\u00e0 \u2013 assieme alla commozione \u2013 un giudizio analogo: \u00abNessuno che ami la vita vorrebbe imitare la sua dedizione al martirio\u00bb. Il teologo Christian M\u00f6ller parler\u00e0 di \u00abromanzo tragicamente inumano della Weil\u00bb, mentre la regista Franca Alessio esemplificher\u00e0 il destino della pensatrice nel titolo di un docu-drama a lei dedicato: \"Olocausto privato\". D'altra parte il critico Thomas Nevin, definendola \u00abun'ebrea che si volle esiliare\u00bb, osserver\u00e0 che, dal punto di vista della Weil, \u00abcoraggio, dignit\u00e0 e onore trovano la loro verifica solo nell'essere distrutti; l'eroismo doveva finire in sconfitta\u00bb.\nMorte.\nIl 15 aprile 1943 viene trovata svenuta nella sua camera ed \u00e8 condotta in ospedale. Affetta da tubercolosi, aggravata dalle privazioni che aveva deciso di imporsi, muore il 24 agosto nel sanatorio di Ashford, fuori Londra, spegnendosi nel sonno. Nella primavera dell'anno precedente, aveva scritto all'amico Padre Perrin:\nDal suo letto d'ospedale, con la finestra affacciata contro un muro, aveva raccontato per lettera ai genitori, rimasti a New York, la nascita delle ciliegie sugli alberi, lei che ormai non sopportava pi\u00f9 i cibi solidi, se non, appunto, qualche ciliegia. E aveva lasciato loro queste parole: \nAveva inoltre espresso il desiderio di mangiare del pur\u00e8, come lo faceva sua madre, secondo la ricetta francese, scrivendole: \u00abVoglio che, quando ci rivedremo, tu sia sempre fresca e giovane, e continui ad avere l'aria della mia sorella minore\u00bb. Ma non ci fu pur\u00e8, e nemmeno un prete cattolico \u2013 che fu chiamato, ma non arriv\u00f2 \u2013 al suo funerale.\nVicende postume.\nSepolta il 31 agosto nella sezione cattolica del cimitero di Ashford, sette persone assistettero alla cerimonia. Nello stesso giorno, il \"Tuesday Express\" titol\u00f2 in prima pagina: \u00abProfessoressa francese si lascia morire di fame\u00bb (\"French professor starves herself to death\").\nPapa Paolo VI, nel considerare la pensatrice come una delle figure pi\u00f9 influenti sulla propria vita, affermer\u00e0 di dispiacersi per il suo mancato approdo al battesimo, in quanto meritevole di essere proclamata santa. Tuttavia Eric Springsted, docente presso l'Universit\u00e0 di Princeton, ha riferito nel corso di un convegno che Simone Deitz, amica della pensatrice, gli confid\u00f2 di aver battezzato Simone Weil \"in articulo mortis\" su sua esplicita richiesta. In precedenza la Weil aveva promesso, con ironia, di accettare il battesimo solo nel caso in cui non avesse avuto pi\u00f9 cervello, pur non escludendo una propria adesione alla Chiesa in punto di morte, se ne avesse avvertito l'invito da parte di Dio:\nA parte alcuni articoli, le sue opere vengono pubblicate postume e iniziano a essere tradotte in italiano per iniziativa di Adriano Olivetti nei primi anni cinquanta, quando esce anche un film di Roberto Rossellini (\"Europa '51\"), la cui protagonista \u00e8 ispirata alla figura di Simone Weil. I volumi \"La pesanteur et la gr\u00e2ce\" e \"L'enracinement\" vengono editi in lingua italiana dalle Edizioni di Comunit\u00e0 secondo la traduzione pi\u00f9 poetica, sebbene meno letterale, di Franco Fortini, che rende i titoli in \"L'ombra e la grazia\" e \"La prima radice\". Per la stessa casa editrice, Fortini traduce \"La condizione operaia\", mentre a Carlo Falconi viene affidata la traduzione di \"Oppressione e libert\u00e0\", raccolta di saggi politici della Weil.\nLa poetessa Elsa Morante la chiamer\u00e0 \u00abSorelluccia inviolata / ultima colomba dei diluvi stroncata / bellezza del camuffata in quei tuoi buffi occhiali da scolara miope\u00bb, mentre Natalia Ginzburg ne citer\u00e0, in epigrafe a un proprio saggio, la frase: \u00abIl Dio che dobbiamo amare \u00e8 assente\u00bb. Pietro Citati vedr\u00e0 in lei soprattutto \u00abuna grande scrittrice\u00bb, mentre lo storico Vittorio Messori, nel suo \"Ipotesi su Ges\u00f9\", coglier\u00e0 nella Weil una mistica della libert\u00e0, secondo la quale \u00abnessuno ha amore pi\u00f9 grande di colui che sa rispettare la libert\u00e0 dell'altro\u00bb. A Simone Weil verr\u00e0 dedicato anche un secondo film di produzione italiana, \"Le stelle inquiete\" (2011).\n\u00c8 Albert Camus a divulgare originariamente la maggior parte degli scritti della Weil, diventando per lei un \u00abamico-innamorato postumo\u00bb, tanto da custodire una foto della pensatrice sul proprio scrittoio. In occasione del conseguimento del premio Nobel per la letteratura, nel 1957, menzionando gli autori viventi pi\u00f9 importanti per lui, aggiunge: \u00abE anche Simone Weil \u2013 a volte i morti sono pi\u00f9 vicini a noi dei vivi\u00bb. Camus fa pubblicare le opere della pensatrice nella collana \"Espoir\" (\u00abSperanza\u00bb), da lui fondata presso l'editore Gallimard, considerando il messaggio weiliano come un antidoto al nichilismo contemporaneo. Lei stessa si era prefissata un simile compito:\nI suoi quaderni, editi parzialmente da Thibon nel 1947 nel volume \"La pesanteur et la gr\u00e2ce\", vengono pubblicati integralmente a partire dal 1951 sotto il titolo, appunto, di \"Quaderni\" (\"Cahiers\").\nPensiero.\nFilosofia.\nNel saggio \"Riflessioni sulle cause della libert\u00e0 e dell'oppressione sociale\" la Weil considera il potere che viene esercitato dalle autorit\u00e0 sugli individui come un derivato della medesima forza presente in natura. La societ\u00e0 \u00e8 una trasposizione della necessit\u00e0 che in natura opprime gli esseri umani, e quanto pi\u00f9 una societ\u00e0 \u00e8 tecnicamente avanzata, tanto pi\u00f9 gli individui sono schiacciati da una forza assimilabile a quella di un cataclisma naturale. Di Marx ella apprezza le intuizioni riguardanti le dinamiche sociali, ma lo critica per non aver sviluppato sino in fondo l'analisi delle forme di oppressione.\nLa posizione etica fondamentale della Weil \u00e8, infatti, di mettersi costantemente dalla parte degli oppressi; in tale prospettiva matura anche la sua critica al marxismo, di cui rifiuta la concezione materialista, la riduzione delle idee all'espressione di un gioco di forze e la fiducia che gli ingranaggi sociali, se lasciati alle loro leggi materiali, producano necessariamente il bene. Non a caso suscita entusiasmo in lei la descrizione tragicomica della catena di montaggio, che trasforma in meccanismi gli stessi operai, nel film \"Tempi moderni\". Nell'articolo \"Sulle contraddizioni del marxismo\" scrive di Marx:\nElla abbraccia l'idea \u2013 che Marx, insieme a Engels, ha condannato ne \"L'ideologia tedesca\" \u2013 secondo cui la storia coincide con l'esercizio della forza. E scrive in seguito: \u00abNon possiamo attaccarci al passato senza attaccarci ai nostri delitti\u00bb. Contro il necessitarismo storico la pensatrice riafferma, recuperando Platone, che, nel regno spirituale, dal male non pu\u00f2 nascere il bene, e che l'umanit\u00e0, nella sua lontananza dalla perfezione divina, \u00e8 in s\u00e9 misera e limitata e quindi non pu\u00f2 autoredimersi attraverso la dialettica materialista. La Weil aggiunge, ironicamente, che la tortura ideale da infliggere a un marxista sarebbe pretendere da lui una definizione comprensibile di cosa sia il materialismo dialettico.\nNel saggio \"L'Iliade o il poema della forza\" ella rileva che il potere della forza, riducendo gli uomini a cose, \u00abpietrifica diversamente, ma ugualmente, le anime di quelli che la subiscono e di quelli che la usano\u00bb. Qualunque esercizio del potere \u00e8 un tentativo di fronteggiare i meccanismi della necessit\u00e0, e anzi di piegarli ai propri scopi, ma questo conduce inevitabilmente alla follia: le illusioni umane non possono opporsi alla necessit\u00e0 che opera attraverso la natura; quando teorizzano di farlo \u2013 come nel caso del marxismo e dell'hitlerismo \u2013 la storia non viene trasformata n\u00e9 la condizione umana liberata, ma viepi\u00f9 costretta e disumanizzata dalla soffocante burocrazia statale. L'idolatria del potere sorta con l'impero romano ha raggiunto piena espressione nel totalitarismo di Hitler, passando per lo statalismo di Richelieu. La stessa pensatrice, in quanto francese, avverte la propria colpa storica rispetto a Hitler, conseguenza logica \u2013 secondo lei \u2013 del colonialismo e dello sciovinismo della Francia. L'imperialismo afferma il proprio dominio grazie agli effetti della crudelt\u00e0; esso emula goffamente il potere della natura, sottomettendo gli animi con i mezzi pi\u00f9 freddi, ipocriti e spietati, e gli individui non possono reagire perch\u00e9 atterriti dalla sensazione di trovarsi di fronte a una fatalit\u00e0, cieca e insensibile come le forze della natura.\nIl potere \u00e8 anche lo scopo dei partiti politici, impegnati a forgiare un'immagine idolatrica di s\u00e9 stessi onde tiranneggiare, una volta ottenuto il dominio, gli altri partiti e l'intera societ\u00e0. Nel \"Manifesto per la soppressione dei partiti politici\" la Weil ritiene che la loro eliminazione possa evitare il totalitarismo, esemplificato dal caso della Germania nazista: una fazione al comando e quelle avversarie in prigione. Qualsiasi democrazia governata dai partiti non pu\u00f2 sottrarsi al rischio che uno di essi la distrugga. I partiti sono per loro natura forme di \"criptotirannia\", che competono per emergere l'uno sull'altro: la loro politica non pu\u00f2 rispecchiare di meglio che la legge della giungla, e ogni negoziazione cela secondi fini. La pensatrice individua come unica alternativa \u2013 tanto al dispotismo dei partiti, quanto allo statalismo da lei condannato ne \"La prima radice\" \u2013 la volont\u00e0 generale teorizzata da Rousseau. La politica deve diventare, come anche l'arte, anonima, e veicolare la fratellanza. Il dovere di coloro che si pongono al servizio della volont\u00e0 generale \u00e8 \u00abrimanere in certo qual modo anonimi, pronti a mescolarsi in qualsiasi momento con l'umanit\u00e0 comune\u00bb. Difatti, un amore anonimo \u00e8 per ci\u00f2 stesso universale. L'arte autentica, poi, ha una missione sacra: insegna l'indifferenza del tempo e dello spazio, e rende consapevoli della nostra sottomissione alla necessit\u00e0:\nIl vero artista dunque non si affida all'immaginazione \u2013 che \u00e8 fallace, perch\u00e9 rappresenta un \u00abme dentro di me\u00bb \u2013 ma lascia entrare la grazia attraverso la contemplazione. Come Hannah Arendt, la Weil scorge nella bellezza la manifestazione pi\u00f9 pregnante con cui l'essere si rivela, la forma che ci invita ad amarlo; ma occorre tracciare una distanza dall'oggetto amato, per lasciarlo com'\u00e8, senza volont\u00e0 d'impadronirsene. Il suo peculiare realismo esprime una visione affine, oltre che alla Arendt, anche ad altre sensibilit\u00e0 femminili della storia della filosofia, come la martire Edith Stein, morta ad Auschwitz un anno prima di lei, che trovava nell'empatia il modo di fare esperienza reale dell'altro.\nIn sintonia con Edward Carr, la Weil non concepisce la finalit\u00e0 morale in termine di diritti, bens\u00ec di doveri. In quest'ottica si colloca un'affermazione contenuta nei \"Quaderni\", \u00abNon credere di avere dei diritti\u00bb, ispiratrice di parte del femminismo italiano, che invita a cogliere il valore delle differenze a partire da quella femminile, anzich\u00e9 accanirsi a rivendicare l'uguaglianza, pur nell'attenzione a tutte le disparit\u00e0 che, producendo squilibri, sollecitano la costruzione di ponti e mediazioni. Bisogna riconoscersi in dovere verso ciascun individuo, e verso l'essere umano in quanto tale: da qui il sottotitolo de \"La prima radice\", che intende preludere a una \u00abdichiarazione dei doveri verso la creatura umana\u00bb. Tali doveri debbono essere indipendenti dagli usi e dalle convenzioni, e derivare dai \u00abbisogni vitali\u00bb di ogni singola persona, nella consapevolezza che \u00abmettere la verit\u00e0 prima della persona \u00e8 l'essenza della bestemmia\u00bb, secondo la tesi gi\u00e0 espressa dalla pensatrice nel saggio \"La persona e il sacro\".\nElla presenta i bisogni dell'animo come una sequenza di antonimie pitagoriche in reciproca armonia: sicurezza e rischio, uguaglianza e gerarchia, libert\u00e0 e ubbidienza ecc. Tra questi bisogni figura anche la \u00abpunizione\u00bb, ma con la precisazione che essa dovrebbe colpire chi \u00e8 al vertice, e non al fondo, della scala sociale. Dopo aver constatato lo sradicamento (\"d\u00e9racinement\") dei bisogni vitali nella societ\u00e0 contemporanea, la Weil auspica il loro radicamento (\"enracinement\") su un nuovo terreno che veda recuperato l'ideale dell'armonia cosmica.\nLa pensatrice ritiene che l'intelligibilit\u00e0 dell'universo sia l'unica vera dottrina greca, e che meriti di essere salvata. In altre parole, ella associa il genio greco alla capacit\u00e0 di vedere l'universo come un numero, un \"logos\" (\u03bb\u03cc\u03b3\u03bf\u03c2), da cui trarre elementi per la conoscenza delle cose, determinate o indeterminate, situate sotto il medesimo tetto della necessit\u00e0:\nLa scienza dovrebbe quindi essere, come la religione, un cammino verso Dio: \u00abUna scienza che non ci accosta a Dio non vale niente\u00bb. La Weil considera l'inimicizia fra scienza e religione \u00ablo scandalo del pensiero moderno\u00bb, perci\u00f2 rimprovera a Cartesio l'idea del progresso, da lei definita \u00abil veleno della nostra epoca\u00bb. La scienza dovrebbe accettare i propri limiti, non avere velleit\u00e0 di dominio sulla natura n\u00e9 presumere di riuscire esaustiva, perch\u00e9 il suo compito \u00e8 l'amore contemplativo del divino. Una nuova scoperta, o la soluzione di un problema, vanno semplicemente attese. La ricerca, invece, porta all'errore. Ella sottoscrive la massima di Francesco Bacone secondo cui \u00abla natura pu\u00f2 essere vinta solo ubbidendole\u00bb (\"Natura non nisi parendo vincitur\"), e ritiene che \u00abquesta formula cos\u00ec semplice dovrebbe costituire da sola la Bibbia della nostra epoca\u00bb. La valenza purificatrice ch'ella attribuisce alla scienza \u2013 intesa, nel significato pi\u00f9 autentico, quale disciplina per pensarci \u00abdal punto di vista dell'essere\u00bb, pervenendo cos\u00ec all'indifferenza verso noi stessi \u2013 svela un gusto spinoziano, che pare far capo alla quinta parte dell\"'Ethica\", oltrech\u00e9 una sensibilit\u00e0 quietista. La pensatrice \u2013 la cui filosofia della scienza verr\u00e0 pressoch\u00e9 ignorata \u2013 vorrebbe istituire una scienza cristiana, o meglio, fondata su quel che lei chiama \u00abun cristianesimo incarnato\u00bb:\nArmonia dei contrari \u00e8 l'amicizia, ma \u00e8 anche conoscere la realt\u00e0 della guerra, che si rivela \u00abla realt\u00e0 pi\u00f9 preziosa da conoscere, poich\u00e9 la guerra \u00e8 l'irrealt\u00e0 stessa\u00bb. Se si \u00e8 obbligati a farla, la guerra non pu\u00f2 essere a scopo di libert\u00e0, mentre pu\u00f2 risultare onorevole una guerra senza coscritti, combattuta da volontari che liberamente scelgono di rischiare la propria vita, afferma la Weil, ammorbidendo con il tempo la posizione pacifista delle proprie \"Riflessioni sulla guerra\". \u00c8 significativo, in proposito, che ella definisca Lawrence d'Arabia come \u00abl'unico, famosissimo personaggio storico, non dico dei nostri tempi, ma di tutti i tempi a me noti, che io amo e ammiro con tutto il cuore\u00bb. Il buon patriottismo, per lei, non pu\u00f2 trarre espressione dalla burocrazia statale, ma coincide con l'amore per l'intera umanit\u00e0.\nTeologia mistica.\nSecondo il critico Augusto Del Noce, Simone Weil trova la propria collocazione nella storia della filosofia occidentale al punto estremo del pessimismo, dov'esso \u00e8 infine \u00abcostretto\u00bb a rovesciarsi nella mistica, pur restando al bivio fra cristianesimo canonico e gnosticismo antico. Caratterizzata da un'esigenza di verit\u00e0 dedicata pi\u00f9 all'attenzione che al progetto, ella afferm\u00f2, fino agli ultimi giorni di vita, di provare un'intima e crescente lacerazione \u00abdovuta all'incapacit\u00e0 [...] di pensare insieme nella verit\u00e0 la sventura degli uomini, la perfezione di Dio e il legame tra le due\u00bb. Nella sua meditazione \u2013 sviluppatasi sotto la disciplina del vuoto, o distacco (\"d\u00e9tachement\"), da formare dentro di s\u00e9 per lasciare spazio alla verit\u00e0 \u2013 \u00e8 centrale il problema della tormentata relazione fra l'anima e Dio:\nLa creazione \u00e8 stata, per lei, una \u00abfollia\u00bb di Dio. Egli, per darci spazio, ha rinunciato a se stesso, limitandosi tanto da privarsi di una parte dell'essere: \u00abHa potuto creare solo nascondendosi. Altrimenti ci sarebbe stato egli solo\u00bb. Questo concetto \u00e8 molto simile a quello di \"tzimtzum\" nella mistica ebraica luriana. Dio, come uno schiavo, si \u00e8 incatenato alle leggi di necessit\u00e0, che gli impediscono di intervenire nel mondo. Il mondo \u00e8 dominato dalla forza, e la cultura stessa \u00e8 fondata sulla forza; questa forza \u00e8 la materia, l'orrore senza nome che tutto schiaccia. L'oggettivit\u00e0 mostruosa del lavoro di fabbrica \u00e8 una forma moderna ed estrema delle leggi meccaniche dell'universo, come la guerra e la malattia, sulle quali Dio non interviene. La Weil ritiene che la verit\u00e0 definitiva possa esserle rivelata, appunto, solo in \u00abuna delle forme estreme della sventura presente\u00bb:\nDi fronte al dramma delle creature Dio tace, e il suo silenzio, colmo di significati, \u00e8 la sua unica parola, tanto da spingere la Weil a preferire \u00abla sua assenza alla presenza di chiunque altro\u00bb. Ma nell'incarnazione e nell'abbandono di Cristo sulla croce, Dio stesso ha sofferto la condizione tragica dell'uomo. La sventura (\"malheur\", traducibile anche in \u00absofferta infelicit\u00e0\u00bb) dell'essere umano \u00e8 dover soggiacere a meccanismi fatali che gli impongono \u2013 oltre al dolore e all'umiliazione \u2013 il marchio della colpa, sicch\u00e9 \u00abDio ha dovuto incarnarsi e soffrire, per non essere inferiore all'uomo\u00bb; Cristo \u00e8 \u00abil giusto disprezzato, flagellato, abbandonato anche dagli dei\u00bb. Nello strazio di Ges\u00f9, che grida \u00abDio mio, Dio mio, perch\u00e9 mi hai abbandonato?\u00bb, la Weil individua \u00abla vera prova che il cristianesimo \u00e8 qualcosa di divino\u00bb. Difatti, se l'anima emette quel grido e ancora non smette di amare, essa pu\u00f2 trascendere la sventura, la gioia e la sofferenza, per accedere all'amore di Dio, giacch\u00e9 nel profondo della sventura splende la misericordia divina. \u00c8 la medesima \u00abintuizione precristiana\u00bb espressa dall'autore dell\"'Iliade\", che, descrivendo la guerra e con essa un terrificante assetto della realt\u00e0, \u00abha amato abbastanza Dio per avere questa capacit\u00e0. \u00c8 questo infatti il significato implicito del poema e l'unica sorgente della sua bellezza; ma non \u00e8 stato affatto capito\u00bb. La materia e la necessit\u00e0, la gravit\u00e0 e la pesantezza (\"pesanteur\"), sono opera di Dio, dunque l'ordine della natura merita di essere amato per la sua armonica obbedienza a Dio:\nPer ricongiungersi a Dio, l'uomo \u00e8 chiamato, a milioni d'anni dalla creazione, a compiere una nuova \u00abfollia\u00bb: immolarsi e accettare la propria sventura sino in fondo, affinch\u00e9 Dio possa donargli \u00abla pienezza dell'essere\u00bb. Accettare significa trasformare; significa trasfigurare la sofferenza in sacrificio che redime, nell'ammissione che \u00abla nostra vita \u00e8 impossibile [...]. Siccome siamo creature siamo contraddizione; perch\u00e9 siamo Dio e, al tempo stesso, infinitamente altro da Dio\u00bb. La gratitudine, la compassione, l'amicizia, l'amore per la bellezza del creato, sono sentimenti sovrannaturali, \u00abfollie\u00bb protese a Dio. L'uomo \u00e8 venuto al mondo unicamente per consentire a rinnegare se stesso e cedere il passo all'amore di Dio, che \u00e8 amore di Dio per Dio medesimo, perch\u00e9 \u00abDio solo \u00e8 capace di amare Dio\u00bb. Per tale ragione Cristo ha sentenziato che dobbiamo rinunciare a noi stessi: \u00abDio si \u00e8 negato in nostro favore, per offrirci la possibilit\u00e0 di rinnegarci per lui\u00bb. La nozione di \u00abdecreazione\u00bb (\"d\u00e9cr\u00e9ation\") \u2013 che sembra avere come fonte la Cabala, sconosciuta per\u00f2 alla Weil \u2013 risulta centrale nella riflessione pi\u00f9 matura della pensatrice, che si apre alla prospettiva di un volontario annullamento dell'io e del s\u00e9 personale, pur senza un'abdicazione al \u00abnoi\u00bb collettivistico:\nL'accesso alla verit\u00e0, come la perfezione, \u00e8 inattuabile attraverso il \u00abnoi\u00bb. Se Bergson aveva esaltato la \u00abvitalit\u00e0\u00bb dei mistici, la Weil ritiene che, nel mondo, solo la morte sia vera, e che il compito dei mistici sia portare un autentico spirito di verit\u00e0 nella vita, in un'epoca in cui la sociologia comtiana, sostituendo la rivoluzione scientista a quella politica, ha realizzato un ateismo integrale; difatti, se il marxismo trasfigurava l'essere umano in una \u00abrealt\u00e0 altra\u00bb proiettata nel tempo, il positivismo ha abolito ogni idea metafisica. Perduta cos\u00ec la nozione di \u00absoprannaturale\u00bb, ne \u00e8 derivata una civilt\u00e0 del \u00abnoi\u00bb, la quale, ponendo il bene nella materia, costringe a trattare la persona come materia.\nA questa inesausta meditazione teologica, si accompagna il sempre pi\u00f9 acuto interesse della Weil per la drammaturgia dell'antica Grecia, come testimonia l'impegno da lei profuso nella stesura e ristesura \u2013 fino agli ultimi mesi di malattia \u2013 dell'opera \"Venezia salva\", rimasta incompiuta, che avrebbe dovuto riprendere \u00abla tradizione della tragedia di cui l'eroe \u00e8 perfetto\u00bb. Ella scorgeva in Dioniso e Osiride \u2013 oltre che in Prometeo, \u00abil dio crocifisso per aver amato troppo gli uomini\u00bb \u2013 delle prefigurazioni di Cristo, ed era solita ripetere a s\u00e9 stessa il verso \u03c0\u03ac\u03b8\u03b5\u03b9 \u03bc\u03ac\u03b8\u03bf\u03c2 (\"p\u00e0thei m\u00e0thos\", \u00abimpara attraverso la sofferenza\u00bb) dell\"'Agamennone\" di Eschilo, auspicando una rinascita del teatro greco, poich\u00e9 vedeva nella tragedia antica la forma pi\u00f9 adatta a riflettere il sacro e nelle opere del passato un'ispirazione tesa a \u00abfar spuntare le ali contro la forza di gravit\u00e0\u00bb, secondo le parole di Platone. Il cardinale Jean Dani\u00e9lou osserver\u00e0, a tale riguardo, che ella si spinse a considerare Ges\u00f9 il pi\u00f9 perfetto degli archetipi eterni, ma non l'autore della irreversibile redenzione del tempo evangelizzata dalla Chiesa, e per questo la Weil non pot\u00e9 facilmente convertirsi, cio\u00e8 passare \u00abdalla religione alla rivelazione\u00bb.\nLa sua concezione pessimista della \"Genesi\" \u2013 che associa la caduta dell'uomo alla creazione, piuttosto che a un peccato originale da questi liberamente commesso, come a intendere la creazione stessa alla stregua di una caduta \u2013 \u00e8 peraltro influenzata dal frammento di Anassimandro, che vede nell\"'\u00e1peiron\" (\u1f04\u03c0\u03b5\u03b9\u03c1\u03bf\u03bd) l'origine degli esseri, ma anche la loro necessaria distruzione, in quanto ogni nascita deve pagare il prezzo dell'ingiustizia che inevitabilmente produce. Al tempo stesso, riprendendo le teorie di Marcione, ella non ammette che l'autorit\u00e0 in nome della quale il popolo d'Israele, secondo l'Antico Testamento, si sent\u00ec legittimato a compiere stermini, possa essere riconducibile al vero Dio, e che anzi \u00abl'avere scambiato Dio per l'autore di un tale comandamento sia stato un errore incomparabilmente pi\u00f9 grave delle forme peggiori di politeismo e di idolatria\u00bb. Ella ritiene, oltretutto, che le promesse rivolte a Israele dal Dio veterotestamentario siano \u00able stesse che\u00bb, nelle tentazioni, \u00abil demonio ha fatto a Cristo: \"Ti doner\u00f2 tutti questi regni...\"\u00bb.\nIn parallelo al recupero della \u00abfonte greca\u00bb si sviluppa il suo interesse per la lingua occitana, specchio di una terra dove la vocazione ellenica aveva ritrovato la propria perfezione nel catarismo, un cristianesimo pi\u00f9 greco che ebraico. Denis de Rougemont definisce, in proposito, la lirica occitana come il \u00ablinguaggio mascherato del manicheismo gnostico\u00bb. La religione c\u00e0tara \u2013 avendo costituito in Europa \u00abl'ultima espressione viva dell'antichit\u00e0 preromana\u00bb \u2013 esprime per la Weil, oltre a un bisogno di purezza, \u00abl'orrore della forza fino alla pratica della non violenza e fino alla dottrina che fa derivare dal male tutto quanto appartiene al dominio della forza, cio\u00e8 tutto ci\u00f2 che \u00e8 carnale e tutto ci\u00f2 che \u00e8 sociale\u00bb. Per lei, conoscere e rifiutare la forza \u00e8 espressione dello stesso coraggio sovrannaturale che contraddistingue l'ispirazione greca, il che vuol dire, come a chiudere il cerchio, \u00abspingersi lontano, ma non pi\u00f9 lontano del Vangelo\u00bb.\nOpere.\nDi seguito si riporta un elenco sintetico delle opere di Simone Weil, secondo l'ordine cronologico in cui sono state scritte, con i dati bibliografici relativi alle edizioni originali e alle prime traduzioni in lingua italiana."}
{"id": "117457", "revid": "1318658", "url": "https://it.wikipedia.org/wiki?curid=117457", "title": "Neuqu\u00e9n", "text": "Neuqu\u00e9n \u00e8 la capitale della provincia di Neuqu\u00e9n, nell'Argentina centro-occidentale, situata nella parte orientale della provincia, alla confluenza dei fiumi Limay e Neuqu\u00e9n. La popolazione della citt\u00e0 supera i abitanti, il che la rende la pi\u00f9 popolosa della Patagonia.\nNeuqu\u00e9n \u00e8 un importante centro agricolo, circondato da terre fertili irrigate dalle acque del Limay e del Neuqu\u00e9n in un territorio altrimenti arido, ed un centro industriale petrolchimico che riceve le estrazioni di petrolio da differenti punti all'interno della provincia. Essa appartiene economicamente e geograficamente alla regione dell'Alto Valle, che produce mele, pere e altri frutti.\nFondata nel 1904, \u00e8 il pi\u00f9 giovane capoluogo di provincia dell'Argentina.\nStoria.\nNel 1885 i terreni dell'area in quei tempi chiamata \"Confluencia\" (ossia \"confluenza\", in riferimento ai due fiumi) erano di propriet\u00e0 di un ristretto numero di persone. Poco dopo la campagna di \"Conquista del Deserto\" condotta dall'esercito in Patagonia, le trib\u00f9 Mapuche e Tehuelche che abitavano la provincia di Neuqu\u00e9n erano state sterminate o cacciate da questi territori.\nMa poich\u00e9 non vi era un confine definito con il Cile, il governo argentino raggiunse un accordo con la compagnia britannica che stava costruendo il sistema ferroviario per estendere la rete fino alla citt\u00e0 in cambio di terreni, con l'obiettivo di popolarla. Nel 1899 il treno raggiunse Cipolletti, nella provincia del R\u00edo Negro, e 3 anni pi\u00f9 tardi, dopo la costruzione di un ponte, Neuqu\u00e9n.\nNeuqu\u00e9n fu fondata ufficialmente il 12 settembre 1904, e la capitale della provincia fu trasferita da Chos Malal alla neonata citt\u00e0. Il nome \"Neuqu\u00e9n\" deriva dal termine Mapudungun \"nehuenken\", che significa \"esposto alle correnti d'aria\", con il quale gli indigeni erano soliti riferirsi al fiume omonimo.\nNel 1930 la citt\u00e0 contava solamente 5.000 abitanti. Negli anni sessanta, acquis\u00ec nuova importanza con la scoperta di giacimenti di petrolio nella provincia da parte della compagnia nazionale YPF. Gli anni settanta e anni ottanta videro un gigantesco incremento demografico, unitamente ad altri miglioramenti come la fondazione della Universit\u00e0 Nazionale del Comahue, nel 1970.\nNel 2002, nel contesto della crisi economica argentina, la ex fabbrica di ceramiche Zanon, presente in citt\u00e0 dall'inizio degli anni '80, ha cambiato nome in FaSinPat diventando famosa perch\u00e9 autogestita dai lavoratori.\nCultura.\nIstruzione.\nUniversit\u00e0.\nLa citt\u00e0 sede delle principali facolt\u00e0 dell'Universit\u00e0 Nazionale del Comahue, fondata nel 1972.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 la strada nazionale 22, una delle principali vie di comunicazione della Patagonia e che unisce Neuqu\u00e9n alle province del R\u00edo Negro, La Pampa e Buenos Aires. \nFerrovie.\nLa citt\u00e0 dispone di una propria stazione ferroviaria posta lungo la linea suburbana, nota come \"Tren del Valle\", che unisce Plottier a Cipolletti.\nAeroporti.\nL'aeroporto Presidente Per\u00f3n (NQN), si trova ad 8\u00a0km dal centro cittadino, ed offre voli regolari per Buenos Aires, San Carlos de Bariloche, Comodoro Rivadavia, R\u00edo Gallegos, R\u00edo Grande, Ushuaia e San Mart\u00edn de los Andes."}
{"id": "117458", "revid": "4506", "url": "https://it.wikipedia.org/wiki?curid=117458", "title": "Elliot Launceston", "text": ""}
{"id": "117461", "revid": "124911053", "url": "https://it.wikipedia.org/wiki?curid=117461", "title": "Launceston Elliot", "text": "Fu il primo britannico a vincere una medaglia d'oro ai Giochi olimpici moderni.\nBiografia.\nGiovinezza.\nDi padre inglese e madre scozzese, nacque in India da una famiglia aristocratica che aveva appunto stretti contatti con questa parte dell'Asia. Il quarto conte Minto, che prendeva il nome da Lord Minto capostipite della famiglia, fu anche vicer\u00e9 dell'India (1905-1910). Lui era nipote di Charles Elliot, governatore di Sant'Elena, mentre suo padre, Gilbert Elliot, serv\u00ec come magistrato nel Servizio Civile Indiano, periodo in cui venne alla luce. Sua madre era la terza moglie di Charles Elliot, che spos\u00f2 appena dopo la morte della seconda, deceduta in seguito a una misteriosa caduta da un balcone di un hotel in Tasmania. Il padre spos\u00f2 quindi la ricezionista dell'albergo. Da questa unione nacque lui, che prese il nome dalla citt\u00e0 tasmaniana di Launceston.\nNel 1887 il padre ritorn\u00f2 in Inghilterra, dove si dedic\u00f2 alla coltivazione in Essex. Qui Elliot venne seguito dal grande Eugen Sandow, di cui divenne il pupillo, nel sollevamento pesi e nel gennaio 1894 divent\u00f2 campione britannico nel sollevamento con una mano e secondo nel sollevamento con due mani al Royal Aquarium di Westminster. Sandow, infatti, \u00e8 stato uno dei primi a fare del culturismo e del \"fitness\" una fonte di guadagno e di cultura. Elliot, in pratica, non ha fatto che emulare il suo maestro.\nPartecipazione ad Atene 1896.\nA 21 anni si rec\u00f2 ad Atene a bordo della nave \"Congo\" partente da Marsiglia il 26 marzo 1896. Qui c'erano buona parte degli atleti inglesi e il francese Albin Lermesieaux.\nAd Atene gareggi\u00f2 nei 100 metri piani, ma venne subito eliminato anche se aveva sostenuto un allenamento con il noto velocista Harry Hutchens. Si ciment\u00f2 poi nel sollevamento pesi in una classe unica, senza distinzione di peso. Qui sollev\u00f2 110\u00a0kg nel sollevamento a due mani come il danese Viggo Jensen, ma quest'ultimo vinse su giudizio tecnico di re Giorgio perch\u00e9 aveva sollevato con uno stile migliore e senza esitazioni. Si era opposto a tale decisione Edward Lawrence Levy, sollevatore squalificato e integrato in giuria, perch\u00e9 la gara fosse decisa su un peso maggiore. Re Giorgio concord\u00f2 ma le difficolt\u00e0 di reperire pesi maggiori e le lungaggini fecero propendere per il giudizio stilistico.\nTuttavia Launceston si rifece nel sollevamento ad una mano dove chiese di gareggiare dopo Jensen capovolgendo l'ordine della gara precedente. In questa gara Launceston sollev\u00f2 71\u00a0kg e Jensen solo 57,2\u00a0kg perch\u00e9 stanco per la gara precedente. I due sollevamenti avvenivano in maniera diversa da oggi, il sollevamento ad una mano aveva i manubri e il peso si sollevava di un colpo senza fermarlo al petto. Mentre il sollevamento a due mani non prevedeva l'uso dei manubri e ci\u00f2 caus\u00f2 il dissenso degli atleti per cui Lawrence Levy venne squalificato (poi ammesso come uno dei giudici della gara).\nIn seguito gareggi\u00f2 nella salita della corda, classificandosi al quinto posto, e nella lotta greco-romana, terminando quarto. Fu squalificato nella prima mentre nella seconda fu battuto ma non accett\u00f2 il giudizio arbitrale e dovette essere accompagnato fuori dai principi reali.\nEra un idolo delle folle greche in quanto sapeva operare attivamente sui media e sapeva creare intorno a s\u00e9 in certo interesse. Gli fu anche offerta la mano di \"una dama di alto lignaggio\".\nTuttavia al ritorno da Atene spos\u00f2 Emelia Holder figlia del vicario di Kentish. Come regalo di nozze il padre gli regal\u00f2 una fattoria nell'Hertfordshire ma non ci lavor\u00f2 mai e dovette venderla dopo tre anni per pagare i suoi debiti a causa di investimenti finanziari sbagliati. Si spost\u00f2 quindi con Emelia e col padre nel vicariato del Kent.\nGli anni successivi.\nDopo Atene super\u00f2 4 nuovi record nell'Amateur Championship del 1899 e divent\u00f2 anche una figura molto conosciuta sulla scena sportiva inglese. Partecip\u00f2 alla seconda Olimpiade a Parigi cimentandosi nel lancio del disco, ma arriv\u00f2 solo decimo. Non pot\u00e9 difendere il suo titolo perch\u00e9 il sollevamento non era in programma.\nNel 1905 pass\u00f2 al professionismo, per volere del padre, per risolvere la crisi finanziaria in cui era caduto. Insieme a Bill Klein, noto circense tedesco e suo allenatore prima di Atene, mise su uno spettacolo con 10 membri che esaltavano le sue capacit\u00e0 atletiche. Con questo spettacolo gir\u00f2 Inghilterra ed Europa per poi passare in Sudamerica (e forse negli Stati Uniti).\nGrazie allo spettacolo si riconcili\u00f2 col padre e si stabil\u00ec a Nottingham dove ebbe un figlio. Tuttavia la Guerra Mondiale si avvicinava e Launceston aveva una certa et\u00e0 per cui decise di ritirarsi\nSi dedic\u00f2 all'agricoltura per il resto della vita prima in Inghilterra e poi a Melbourne nel 1923. Mor\u00ec per un cancro alla spina in seguito ad un'operazione che non ebbe esito felice. Venne sepolto nel parco memoriale di Fawkner, a Melbourne."}
{"id": "117468", "revid": "1305772", "url": "https://it.wikipedia.org/wiki?curid=117468", "title": "Provincia di San Juan", "text": "La provincia di San Juan \u00e8 una delle province dell'Argentina, situata nella parte nordoccidentale del Paese confina a nord ed est con la provincia di La Rioja, a sud-est con la provincia di San Luis e a sud con quella di Mendoza. A ovest confina con il Cile.\nGeografia.\nQuesta provincia argentina, appartenente al nord della regione del Cuyo, si caratterizza per possedere la maggior parte del suo territorio di tipo montagnoso, facente parte della elevata cordigliera delle Ande; le montagne le danno un clima continentale semiarido, con fertili oasi da dove provengono eccellenti frutti, pomodori, uve ed eccellenti vini e, grazie ai suoi grandi oliveti, olio di oliva, oltre a noci. Nell'estremo sudorientale, il territorio e pi\u00f9 basso e si formano grossi bacini lacustri come le Lagune di Guanacache; queste lagune, condivise con le vicine province di Mendoza e San Luis, dagli inizi del secolo XX sono state disseccate in larga misura a causa della deforestazione e dell'uso irrazionale dell'acqua dolce. Gran parte dell'acqua dolce \u00e8 utilizzata nel settore minerario da imprese straniere per estrarre l'oro, il rame, l'uranio e altri minerali dei quali \u00e8 ricchissima questa provincia argentina; questo avviene sotto l'autoproclamato \"governo nazionale e popolare\" provinciale del populista e peronista \"FPV\".\n\u00c8 in grande crescita il turismo, richiamato dalle bellezze naturali di questa zona e in particolare del Parco Provinciale Ischigualasto che \u00e8 stato dichiarato Patrimonio dell'umanit\u00e0 dall'UNESCO, insieme al Parco nazionale Talampaya. \nDipartimenti.\nLa provincia \u00e8 divisa in 19 dipartimenti, che coincidono con i 19 municipi censiti nella provincia. Infatti in San Juan dipartimenti e municipi sono la stessa realt\u00e0 amministrativa; ogni dipartimento/municipio poi \u00e8 suddiviso in pi\u00f9 localit\u00e0 (\"localidades\")."}
{"id": "117476", "revid": "1573940", "url": "https://it.wikipedia.org/wiki?curid=117476", "title": "Lopster", "text": "Lopster \u00e8 un client p2p multipiattaforma scritto in C che supporta il protocollo OpenNap, evoluzione del protocollo Napster.\nA marzo 2014, il progetto sembra essere del tutto abbandonato.\nPanoramica.\nLopster \u00e8 stato sviluppato fin dal 2000, e negli anni immediatamente successivi ha riscosso un discreto successo. Successo arrestatosi per\u00f2 negli ultimi anni, probabilmente in parte a causa del progressivo abbandono degli utenti del protocollo OpenNap ed in parte al lentissimo sviluppo della nuova versione multiprotocollo.\nOriginariamente scritto per i sistemi Unix-like, \u00e8 attualmente disponibile anche per Windows 2000/XP e Macintosh.\nLopster \u00e8 un software libero, disponibile sotto GPL: \u00e8 gratuito ed il codice sorgente \u00e8 disponibile e liberamente modificabile.\nRispetto ad altri client compatibili con il protocollo OpenNap (come WinMX e Teknap) questo programma introduce il download multi-sorgente, rendendo pi\u00f9 rapidi i trasferimenti dei file molto diffusi.\nLopster 2.\n\u00c8 in fase di sviluppo la nuova versione, Lopster2, che lo render\u00e0 un client multiprotocollo.\nSono infatti previsti diversi plugin per reti p2p differenti:\nPer ora \u00e8 possibile scaricare via CVS solo una versione beta di Lopster2, quindi non stabile e consigliata solo ai tester, con i plugin OpenNap, SoulSeek e Direct Connect.\nL'ultima beta disponibile \u00e8 per\u00f2 stata distribuita pi\u00f9 di un anno fa e gi\u00e0 dalla fine del 2008 il forum ufficiale non \u00e8 pi\u00f9 raggiungibile, da ci\u00f2 si potrebbe supporre che il gi\u00e0 lento sviluppo di lopster2 si sia definitivamente arrestato."}
{"id": "117487", "revid": "1873126", "url": "https://it.wikipedia.org/wiki?curid=117487", "title": "Michele Morelli", "text": "Ide\u00f2 e promosse la congiura che indusse Ferdinando I a concedere la costituzione, nel 1820.\nBiografia.\nNato da una famiglia benestante (suo padre Giuseppe era uditore della Calabria Ultra e tesoriere provinciale, sua madre era Orsola Coniti, di famiglia altolocata), fu avviato alla carriera militare nell'esercito borbonico, e all'et\u00e0 di sedici anni milit\u00f2 nell'esercito di Giuseppe Bonaparte; sotto Gioacchino Murat, partecip\u00f2 alla campagna di Russia dove guadagn\u00f2 la promozione a sottotenente.\nCon il ritorno dei Borboni al trono, \u00e8 inviato nel 1817, col grado di sottotenente, nel reggimento cavalleria Real Borbone di stanza a Nola, un importante caposaldo militare nella lotta al brigantaggio.\nL'esperienza nell'esercito murattiano e la diffusione della carboneria incontrarono ben presto l'entusiasmo del giovane sottotenente.\nLa diffusione, nel marzo 1820, anche nel Regno di Napoli, della conquista in Spagna del regime costituzionale contribu\u00ec notevolmente ad esaltare gli ambienti carbonari e massonici. A Napoli, la cospirazione (la quale non si pose mai l'intento di destituire il re, ma solo di chiedere la costituzione) prese subito vigore e coinvolse anche degli ufficiali superiori, come il generale Guglielmo Pepe, che comandava la II Divisione nelle province di Avellino e di Foggia.\nMorelli, capo della sezione della carboneria di Nola, decise di coinvolgere il proprio reggimento nella cospirazione. A lui si affiancarono Giuseppe Silvati, sottotenente al comando del IV squadrone del suo stesso reggimento, Antonio Boccia, capo della Carboneria del vesuviano, e Luigi Minichini, prete nolano dalle idee anarcoidi che gli derivavano dalla sua vicinanza ai problemi della povert\u00e0 e della giustizia sociale.\nLa notte tra il 1\u00b0 e il 2 luglio 1820, la notte di San Teobaldo di Provins, patrono dei carbonari, Morelli e Silvati diedero il via alla cospirazione disertando con circa 130 uomini e 20 ufficiali. Ben presto li raggiunse Minichini che entr\u00f2 in contrasto con Morelli: il primo voleva procedere con un largo giro per le campagne allo scopo di aggiungere alle proprie fila quei contadini e quei popolani che credeva attendessero di unirsi alla cospirazione; il secondo voleva puntare direttamente su Avellino dove lo attendeva il generale Pepe. Minichini lasci\u00f2 lo squadrone allo scopo di seguire il proprio intento, ma dovette far ritorno poco dopo senza risultati. Il giovane ufficiale Michele Morelli, sostenuto dalle proprie truppe, procedeva verso Avellino senza incontrare per le strade l'entusiasmo delle folle che si aspettava.\nIl 2 luglio, a Monteforte Irpino, grande borgo noto per la sua tradizione cospiratrice, Morelli fu accolto trionfalmente. Il giorno seguente, Morelli, Silvati e Minichini fecero il loro ingresso ad Avellino. Accolti dalle autorit\u00e0 cittadine, rassicurate del fatto che la loro azione non aveva intenzione di rovesciare la monarchia, proclamarono la costituzione sul modello spagnolo. Dopo di che, pass\u00f2 i poteri nelle mani del colonnello De Concilij, capo di stato maggiore del generale Pepe. Questo gesto di sottomissione alla gerarchia militare, provoc\u00f2 il disappunto di Minichini che torn\u00f2 a Nola per incitare una rivolta popolare.\nIl 5 luglio, Morelli entrava a Salerno, mentre la rivolta si espandeva a Napoli dove il generale Guglielmo Pepe aveva raccolto molte unit\u00e0 militari. Il giorno seguente, il re Ferdinando si vide costretto a concedere la costituzione. Per festeggiare la vittoria, molti cospiratori (circa 20.000 uomini) giunsero a Napoli. C'era anche Morelli alla testa del suo squadrone che nel frattempo era stato ribattezzato \u201cSquadrone Sacro\u201d. Morelli si ritenne soddisfatto di quell'impresa, tant'\u00e8 vero che decise di non partecipare ai moti rivoluzionari di Palermo il 20 luglio 1820.\nDopo pochi mesi, le potenze della Santa Alleanza, riunite in congresso a Lubiana, decidono l'intervento armato contro i rivoluzionari che nel Regno delle Due Sicilie avevano proclamato la costituzione. Michele Morelli e Guglielmo Pepe tentano di resistere, ma il 7 marzo 1821 i costituzionalisti di Napoli comandati da Guglielmo Pepe, sebbene forti di 40.000 uomini, sono sconfitti ad Antrodoco dalle truppe austriache. Il 24 marzo gli Austriaci entrano a Napoli senza incontrare resistenza e chiusero il neonato parlamento.\nDopo un paio di mesi, re Ferdinando revoc\u00f2 la costituzione e affid\u00f2 al ministro di polizia, il principe di Canosa, il compito di catturare tutti coloro che erano sospettati di cospirazione.\nMorelli e Silvati furono costretti alla fuga e il 10 aprile si imbarcarono verso l'Albania ma una tempesta dirott\u00f2 la loro imbarcazione sino a Ragusa. Di l\u00ec raggiunsero la Bosnia.\nPoi, i due si divisero, e Morelli torn\u00f2 in Italia, sempre da fuggiasco. Mentre si trovava tra le montagne d'Abruzzo venne assalito da alcuni banditi che lo derubarono. Arrivato al primo paese, in cerca di aiuto, incontr\u00f2 i gendarmi ai quali si arrese. Fu portato in catene, prima a San Severo, nei sotterranei di quelle che oggi sono le cantine d'Arapr\u00ec, e poi a Napoli, dove, l'11 agosto, fu rinchiuso nel Forte dell'Ovo. Durante la prigionia rincontr\u00f2 Silvati, catturato giorni prima.\nIl processo inizi\u00f2 nel maggio 1822, presso la \"Gran Corte Speciale di Napoli\" nella Vicaria di Castel Capuano. Morelli e Silvati furono accusati di \u201cmisfatto di cospirazione\u201d, reato molto grave in quei tempi. L'inevitabile condanna a morte fu eseguita per impiccagione il 12 settembre 1822.\nIl corpo di Morelli, che aveva rifiutato i conforti religiosi, fu gettato in una fossa di calce viva.\nDal sacrificio dei cospiratori del 1820 trassero forza le successive azioni del 1831-33."}
{"id": "117491", "revid": "124699226", "url": "https://it.wikipedia.org/wiki?curid=117491", "title": "Gallone", "text": "Col termine \u00abgallone\u00bb (abbreviato gal) si identificano alcune unit\u00e0 di misura di capacit\u00e0 utilizzate generalmente per i liquidi. Il gallone non fa parte del Sistema internazionale di unit\u00e0 di misura ma \u00e8 tuttora comunemente utilizzato, pur con valori differenti, in paesi come Regno Unito, dove si ha il \u00abgallone imperiale\u00bb, e Stati Uniti d'America, dove si usa il \u00abgallone americano\u00bb.\nIn un gallone sono presenti 4 \u00abquarti\u00bb, ciascuno dei quali contiene 2 \u00abpinte\u00bb (per un totale di 8 pinte per gallone). La successiva suddivisione in once liquide \u00e8 invece diversa tra gallone imperiale (20 once liquide per pinta) e gallone americano (16 once liquide per pinta).\nStoria.\nEssendo una unit\u00e0 di misura di capacit\u00e0, e quindi di volume, era originariamente impiegata anche per la misura di prodotti agricoli, in particolare granaglie (\u00abcorn gallon\u00bb, \u00abgallone da grano\u00bb o \u00abdry gallon\u00bb, \u00abgallone secco\u00bb).\nDurante i secoli la definizione di gallone \u00e8 stata pi\u00f9 volte aggiornata dalle autorit\u00e0 competenti, e questo ha portato a diverse definizioni nel tempo in diversi luoghi, fino ad avere ai giorni nostri essenzialmente due standard, il gallone americano ed il gallone imperiale.\nAlla fine del XVIII secolo, nel Regno Unito si avevano essenzialmente 3 diversi tipi di gallone:\nNel tempo, gli Stati Uniti hanno adottato come \"US gallon\" un valore molto simile allo storico \"wine gallon\", mentre il Regno Unito ha adottato un valore molto vicino allo storico \"ale gallon\".\nGallone americano.\nNegli Stati Uniti si usa il gallone americano (U.S. gal) o U.S. liquid gallon:\nAl 2005 il gallone americano continua a essere comunemente usato come unit\u00e0 di misura in:\nEsiste anche una variante definita U.S. dry gallon, che \u00e8 l'ottava parte di 1 U.S. bushel.\nGallone imperiale.\nNel Regno Unito si utilizza, insieme al litro, anche il gallone imperiale (Imp gal) o gallone inglese:"}
{"id": "117493", "revid": "3689", "url": "https://it.wikipedia.org/wiki?curid=117493", "title": "Sliding window", "text": ""}
{"id": "117495", "revid": "278830", "url": "https://it.wikipedia.org/wiki?curid=117495", "title": "Alessia Marcuzzi", "text": "Biografia.\nL'esordio sul grande schermo.\nAlessia Marcuzzi inizia la sua carriera televisiva a Telemontecarlo, dove esordisce con lo show \"Attenti al dettaglio\" nel 1991, per poi partecipare, nella stagione 1991/1992, al programma sportivo \"Qui si gioca\", con Jos\u00e9 Altafini, nel quale, svolgendo il ruolo di valletta, forniva alcune statistiche del campionato di calcio in corso di svolgimento. Sullo stesso canale, dal marzo 1992 prende parte al programma per ragazzi \"Amici mostri\" e nella stagione 1992/1993 conduce insieme a Umberto Smaila il variet\u00e0 \"Novantatr\u00e9\". Nel 1994 appare in Rai affiancando Gigi Sabani a \"Il grande gioco dell'oca\" su Rai 2.\nI tanti progetti.\nNello stesso anno debutta anche come attrice, partecipando alla realizzazione dei film \"Chicken Park\" di Jerry Cal\u00e0, in un breve cameo, e in \"Tra noi due tutto \u00e8 finito\", per la regia di Furio Angiolella. Nel 1995 approda a Mediaset, nella conduzione del people show \"Colpo di fulmine\", in onda il sabato pomeriggio su Italia 1; il programma ha un ottimo riscontro da parte del pubblico, venendo quindi inserito, dal febbraio 1996, nei palinsesti pomeridiani di Italia 1 dei giorni feriali, dal luned\u00ec al venerd\u00ec.. Da lei condotto per due edizioni fino al giugno 1997, \"Colpo di fulmine\" \u00e8 la trasmissione che la consacra come nuovo volto di successo di Italia 1, rete dal target di pubblico prevalentemente giovane, permettendole cos\u00ec di approdare in diversi programmi di punta di questo canale negli anni seguenti.\nGli anni del Festivalbar (1996-2002).\nNel 1996 approda al \"Festivalbar\", che condurr\u00e0 fino al 2002; affiancata nel 1996 da Amadeus e Corona, l'anno successivo \u00e8 affiancata ancora da Amadeus, ma anche da Simona Ventura e Elenoire Casalegno; nel 1998, 1999 e 2000 in coppia con Fiorello, nel 2001 insieme a Daniele Bossari e Natasha Stefanenko (quest'ultima sostituita l'anno successivo dalla showgirl Michelle Hunziker, che dal 2004 condurr\u00e0 \"Striscia la notizia\" in coppia con Ezio Greggio). Nel 1997 conduce insieme a Paolo Brosio il clip show \"8 mm - Prime Time\". Nello stesso anno conduce \"Fuego!\" (un'altra trasmissione pomeridiana di Italia 1) in cui collabora con Francesca Fogar. Nel 1998 torna al cinema con \"Il mio West\" di Giovanni Veronesi, esperienza ripetuta l'anno successivo in \"Tutti gli uomini del deficiente\", commedia della Gialappa's Band, celebre trio comico con cui collabora in questi anni.\nLa fiction Tequila &amp; Bonetti e Mai Dire Gol.\nNel 1999 su Italia 1 \u00e8 protagonista del film per la televisione \"Un cane e un poliziotto\", dal quale sar\u00e0 in seguito tratta la fiction \"Tequila &amp; Bonetti\" (andata in onda nel 2000 sulla stessa rete), di cui era protagonista insieme a Jack Scalia. Nelle stagioni 1998/1999 e 1999/2000 conduce, insieme ad Ellen Hidding e la Gialappa's Band, il fortunato programma comico \"Mai dire gol\". Suscitano particolare interesse alcuni calendari da lei realizzati a cavallo tra gli anni novanta e gli anni duemila, pubblicati dal mensile \"Max\" nel 1998, del quale vengono vendute oltre 680\u00a0mila copie, e dal settimanale \"Panorama\" nel 2000; successivamente nel 2004 ha posato per un \"calendario ironico\" pubblicato da \"Maxim\" insieme all'intero cast del programma \"Le Iene\".\nL'esperienza da doppiatrice / Macchem\u00f9 / Le Iene.\nNel 2000 presta la sua voce all'iguanodonte Neera nel film Disney \"Dinosauri\" e nel giugno dello stesso anno registra insieme a Paola Barale la puntata zero del variet\u00e0 di Italia 1 \"Macchem\u00f9\", successivamente realizzato dopo la pausa estiva in una serie completa condotta dalla sola Barale. Un altro programma importante per la carriera della conduttrice \u00e8 \"Le Iene\", programma che conduce al posto di Simona Ventura a partire dal 2001; in questo periodo il programma ideato da Davide Parenti viene promosso dalla seconda alla prima serata (con il titolo \"Le Iene Show\").\nTelegatto e le altre esperienze lavorative.\nNei primi anni duemila conduce diversi eventi televisivi, oltre alle ultime sue edizioni del \"Festivalbar\" su Italia 1; nel 2002 e 2003, approdando su Canale 5, conduce la cerimonia di consegna del Telegatto, in onda in prima serata, e nello stesso anno conduce \"Il gal\u00e0 della pubblicit\u00e0\" insieme a Heidi Klum, sulla stessa rete. Nell'ottobre 2003 conduce su Canale 5 (insieme a Gerry Scotti, Claudio Bisio e Michelle Hunziker) il variet\u00e0-evento \"La fabbrica del sorriso\", con lo scopo di promuovere l'omonima campagna benefica attraverso la quale gli spettatori potevano, in differenti modalit\u00e0, effettuare delle donazioni.\nTra il 2004 e il 2006 \u00e8 la protagonista della serie di Canale 5 \"Carabinieri\" per tre stagioni, dalla terza alla quinta. Nel maggio 2007 recita nella seconda stagione della fiction di Canale 5 \"Il giudice Mastrangelo 2\", quindi il 21 aprile 2009 \u00e8 protagonista del film per la televisione \"Un amore di strega\" al fianco di Pietro Sermonti. Prende parte nel 2005 a \"Scherzi a parte\", programma storico di Canale 5, che conduce insieme agli attori Diego Abatantuono e Massimo Boldi. La conduttrice stava per abbandonare la rete giovane, che \u00e8 appunto Italia 1, per passare all'ammiraglia, che \u00e8 proprio Canale 5, dove, a partire dal 2006, al posto di Barbara d'Urso, \u00e8 la nuova conduttrice del \"Grande Fratello\", rimanendo al timone del programma anche nelle successive edizioni con il \"format trimestrale\", per la settima (in onda nell'inverno 2007), l'ottava (in onda nell'inverno 2008) e la nona (in onda nell'inverno 2009).\nGrande fratello (2009-2015).\nNella stagione 2009/2010 conduce la decima edizione del \"Grande Fratello\" nel nuovo format semestrale (cio\u00e8 da ottobre a marzo). Nello stesso anno recita nella prima stagione della sitcom per Italia 1 \"Cos\u00ec fan tutte\", assieme a Debora Villa. Nella stagione 2010/2011 conduce su Canale 5 l'undicesima edizione del \"Grande Fratello\", sempre con il gi\u00e0 citato format semestrale. Nella stagione 2011/2012 recita, sempre nel ruolo di protagonista insieme a Debora Villa, nella seconda stagione della sitcom di Italia 1 \"Cos\u00ec fan tutte\" e conduce la dodicesima edizione del \"Grande Fratello\" su Canale 5, ultima edizione col format semestrale.\nExtreme Makeover / Summer Festival / Fashion Style.\nNel maggio 2012 registra la prima edizione di \"\", programma che aiuta famiglie con problemi economici ristrutturandogli la loro casa: le due puntate vanno in onda il 23 e il 30 gennaio 2013 su Canale 5 con discreti ascolti; nell'estate 2013 registra la seconda edizione costituita in ben quattro puntate che andranno in onda nel giugno 2014. Nel luglio 2013 conduce su Canale 5 il Summer Festival 2013 insieme a Simone Annicchiarico e Angelo Baiguini affiancati dagli inviati Andrea Dianetti e Diana Del Bufalo. Nell'autunno 2013, dall'11 novembre al 17 dicembre Marcuzzi fa parte della giuria fissa, insieme a Silvia Toffanin e al giornalista Cesare Cunaccia, della prima edizione del talent show \"Fashion Style\" dedicato alla moda e condotto da Chiara Francini su La 5 in prima serata.\nNel 2014 conduce la tredicesima edizione del \"Grande Fratello\", che torna all'originario format trimestrale, questa volta per\u00f2 in una diversa collocazione, con un format di gioco modificato e aggiornato con l'interazione in diretta televisiva con i vari social network. Nel luglio 2014 conduce su Canale 5 il Summer Festival 2014 affiancata da Rudy Zerbi e Angelo Baiguini. Marcuzzi nell'autunno 2014 \u00e8 una delle \u00abconduttrici a rotazione\u00bb della diciassettesima edizione di \"Zelig\" in onda su Canale 5 ottenendo buoni consensi presso il pubblico e la critica.\nL'isola dei famosi (2015-2019).\nNel 2015 conduce su Canale 5 la decima edizione de \"L'isola dei famosi\", reality show per la prima volta approdato sulle reti Mediaset, affiancata dagli opinionisti Alfonso Signorini e Mara Venier pi\u00f9 l'inviato in Honduras Alvin. Nel luglio 2015 la Marcuzzi, affiancata dai conduttori Rudy Zerbi e Angelo Baiguini per la seconda volta consecutiva, conduce su Canale 5 il Summer Festival 2015. Nell'autunno 2015 conduce la quattordicesima edizione del \"Grande Fratello\".\nNel 2016 conduce l'undicesima stagione de \"L'isola dei famosi\", in onda in prima serata su Canale 5: rispetto all'edizione precedente, il programma riscuote minori consensi. Nell'autunno dello stesso anno \u00e8 tra i doppiatori della pellicola d'animazione \"Cicogne in missione\". Dal 30 gennaio 2017 conduce la dodicesima edizione de \"L'isola dei famosi\", e dal 22 gennaio 2018, la tredicesima, sempre su Canale 5.\nIl ritorno a Le Iene / Temptation Island (NIP-VIP) / Amici / L'abbandono a Mediaset (2018-2021).\nNell'autunno 2018, dopo 13 anni, torna a condurre \"Le Iene\" su Italia 1. Dal 24 gennaio al 1\u00ba aprile 2019 \u00e8 al timone della 14\u00aa edizione de \"L'isola dei famosi\". Nell'autunno del 2019 torna alla conduzione de \"Le Iene\" su Italia 1 ed approda alla guida della seconda edizione di \"Temptation Island VIP\". Dopo cinque edizione del reality \"L'isola dei famosi\", lascia la conduzione e subentra Ilary Blasi (a marzo 2021). Nei mesi di marzo e aprile 2020 partecipa come giudice alle ultime tre puntate della fase serale della diciannovesima edizione di \"Amici\", sostituendo Loredana Bert\u00e8. Sempre nel 2020, a settembre, conduce la nona edizione di \"Temptation Island\", lasciando l'edizione VIP. \nIl 30 giugno 2021, tramite un comunicato ufficiale, annuncia di lasciare la propria azienda Mediaset dopo ventisei anni.\nCarriera imprenditoriale.\nMarks&amp;Angels (noto anche come Marks &amp; Angels o Marks and Angels) \u00e8 il primo progetto imprenditoriale di Alessia Marcuzzi, dopo aver aperto il suo blog LaPinella.\nL'azienda Marks&amp;Angels \u00e8 stata fondata nel 2012 ed \u00e8 incentrata sulla produzione di borse e accessori in pelle realizzati a mano, interamente made in Italy. L'idea del marchio nasce da un incontro casuale tra Alessia Marcuzzi e Laura Angelilli e il nome dell'azienda dal connubuio dei due cognomi: Marcuzzi - Angelilli. Nel 2015 l'azienda viene interamente rilevata dalla conduttrice italiana. Nel 2017 Alessia Marcuzzi diventa ambasciatrice del World Food Programme Italia. Per l'occasione realizza un'edizione speciale della borsa \"Mary\" con il brand Marks &amp; Angels, devolvendo i proventi della vendita al WFP.\nVita privata.\nAlessia Marcuzzi ha un figlio nato ad aprile 2001 dalla relazione con Simone Inzaghi, e una figlia nata nel 2011 dalla relazione con Francesco Facchinetti.\nAlessia Marcuzzi si \u00e8 sposata nel 2014 con il produttore televisivo Paolo Calabresi Marconi nei pressi di Londra"}
{"id": "117496", "revid": "599013", "url": "https://it.wikipedia.org/wiki?curid=117496", "title": "Theodor Eicke", "text": " Fu a capo della divisione SS Totenkopf (Testa di morto), comandante del primo campo di concentramento nazista, Dachau, e \u00abcapo dell'Istanza centrale di controllo e gestione del sistema concentrazionario\u00bb\nBiografia.\nEicke nacque a Hudingen (Hampont in francese) nel 1892 quando la Lorena era territorio tedesco; a diciassette anni si arruol\u00f2 nell'esercito imperiale e partecip\u00f2 alla Prima guerra mondiale, venendo decorato con la Croce di Ferro per il suo coraggio, e terminando la guerra come sottufficiale della compagnia di riserva mitraglieri del 2. Corpo d'Armata. Nel 1919 venne assunto come contabile nella polizia di Ilmenau, ma dopo un solo anno venne licenziato per le sue violente esternazioni contro i criminali di novembre. Le sue idee politiche gli impedirono anche di assumere la carica di commissario e lo fecero cacciare da agente ausiliario della polizia giudiziaria a Ludwigshafen. Sbarrata ogni carriera in divisa, nel 1923 Eicke divenne uno dei tanti impiegati alla IG Farben.\nIl 1\u00ba dicembre 1928 si iscrisse al Partito nazista, dove divenne ben presto uno dei pi\u00f9 brutali capi delle SA di R\u00f6hm. Nell'agosto del 1930 abbandon\u00f2 le camicie brune e si iscrisse nelle SS. Nel 1931 venne promosso \"SS-Standartenf\u00fchrer\" in seguito alla sua opera di reclutamento di nuovi membri per le SS in Baviera. Considerato un elemento sovversivo dal Gauleiter bavarese, Eicke venne arrestato e incarcerato, ma durante un breve permesso fugg\u00ec in Italia, dove Himmler lo incaric\u00f2 di formare un'organizzazione per i membri delle SS esiliati. Dopo la presa del potere da parte dei nazisti, torn\u00f2 in patria nel marzo 1933, assumendo, con il grado di\" SS-Oberf\u00fchrer\", il comando della 46. Standarte SS. Violento e sanguinario, Eicke fin\u00ec nuovamente in galera ma vi rimase per poco.\nIl 28 giugno 1933 Eicke venne nominato comandante del campo di concentramento di Dachau, e delle \"Wacheinheiten\" (le future SS-Totenkopfverb\u00e4nde, le unit\u00e0 che dovevano sorvegliare gli internati politici incarcerati nei campi di concentramento), trasformandolo in un campo modello e attuando una sorta di \"lavaggio del cervello\" sui propri uomini: egli infatti martell\u00f2 continuamente il concetto del pericolo rappresentato dai sovversivi fino a far credere loro che fossero gli unici soldati a fronteggiare il nemico anche in tempo di pace, il \"nemico\" che si trovava dietro il filo spinato. Tutte queste azioni trovarono la completa approvazione di Himmler che lo promosse \"SS-Brigadef\u00fchrer\", e nel maggio del 1934 \"Ispettore dei campi di concentramento\".\nGiustiziere di R\u00f6hm nella Notte dei lunghi coltelli, Eicke venne promosso \"SS-Gruppenf\u00fchrer\", e inizi\u00f2 l'opera di riorganizzazione del sistema dei campi di concentramento, chiudendo quelli pi\u00f9 piccoli e potenziando i campi di Dachau, Sachsenhausen, Buchenwald, Ravensbr\u00fcck e di Mauthausen, in Austria.\nNel contempo inizi\u00f2 l'opera di militarizzazione delle \"SS-Totenkopfverb\u00e4nde\", che port\u00f2 alla creazione della divisione Totenkopf nell'ottobre del 1939. Dopo un breve periodo nell'ufficio generale del WVHA, Eicke ritorn\u00f2 al comando della divisione, distinguendosi per la brutalit\u00e0 e i continui crimini di guerra, come l'uccisione di prigionieri inglesi a Le Paradis nel 1940, dei commissari politici dell'Armata Rossa, e per il massacro indiscriminato di civili in Russia.\nMor\u00ec il 26 febbraio 1943 ad Or\u00ebl, sul fronte orientale, dopo che il suo aereo venne abbattuto dal fuoco russo."}
{"id": "117497", "revid": "793215", "url": "https://it.wikipedia.org/wiki?curid=117497", "title": "Hans Frank", "text": "Fu processato a Norimberga per il ruolo avuto nella Shoah, in quanto complice della morte di milioni di ebrei e polacchi: condannato, venne giustiziato tramite impiccagione il 16 ottobre 1946.\nBiografia.\nLa giovent\u00f9.\nLa famiglia di Hans Frank era composta dal padre Karl, dalla madre Magdalena Buchmaier, dal fratello maggiore Karl Jr. e dalla sorella minore Elisabeth. Frank si arruol\u00f2 nell'esercito nel 1918 e fu assegnato alla fanteria, ma non and\u00f2 mai al fronte. Alla conclusione della prima guerra mondiale inizi\u00f2 a dedicarsi alla politica, entr\u00f2 a far parte dei \"Freikorps\", (organizzazioni paramilitari di estrema destra, anticomuniste) e nel 1919 si iscrisse al Partito tedesco dei lavoratori (che divenne poi NSDAP).\nStudi\u00f2 legge all'Universit\u00e0 di Monaco di Baviera e si laure\u00f2 nel 1924 all'universit\u00e0 di Kiel in giurisprudenza ed economia politica con la tesi: \"Die \u00f6ffentliche Juristische Person \u2013 Ein Beitrag zur Lehre des Merkmals der \u00f6ffentlichen Rechtsperson\", (\"Il soggetto giuridico nell'entit\u00e0 pubblica \u2013 un contributo alla teoria sulle caratteristiche della persona legale pubblica\"). Nel novembre 1923 prese parte al tentativo di \"putsch\" da parte di nazionalsocialisti e aderenti alla destra militarista, guidati da Hitler e Ludendorff, fallito il quale fugg\u00ec in Austria.\nIl matrimonio.\nIl 2 aprile 1925 spos\u00f2 a Monaco di Baviera la stenografa e segretaria del parlamento federale, la ventinovenne Brigitte Herbst, originaria di Forst in Lusazia. Dall'unione nacquero cinque figli:\nLa famiglia visse in una propriet\u00e0 nel sud della Baviera, a Neuhaus. Brigitte era conosciuta come donna di polso, mentalmente pi\u00f9 forte del marito, ed ebbe parecchi amanti. Dal 1939 si diede il nome di Regina di Polonia (\"K\u00f6nigin von Polen\"). Il matrimonio peggior\u00f2 anno dopo anno, fintanto che si detestarono l'un l'altra. Quando Frank chiese il divorzio nel 1942, Brigitte, disposta a tutto per mantenere il proprio rango, rispose \u00abPreferisco essere vedova piuttosto che divorziata da un ministro del Reich\u00bb.\nLa carriera legale.\nArriv\u00f2 alla carica di consulente legale personale di Adolf Hitler comparendo a pi\u00f9 riprese in tribunale nei processi contro i membri del Partito nazista. In particolare difese Hitler in pi\u00f9 di 150 processi. Fu eletto al Reichstag nel 1930, e nel 1933 divenne Ministro della Giustizia della Baviera. Fu anche direttore dell'Associazione nazionalsocialista dei giuristi e presidente dell'Accademia tedesca di giurisprudenza dal 1933 al 1941 (istituzione scientifica di ricerca collegata al NSDAP, con sede nella \"Casa del diritto tedesco\" a Monaco di Baviera). Frank obiett\u00f2 sulle esecuzioni extra-giudiziali, sia quelle in atto a Dachau contro gli oppositori politici, sia quelle della \"Notte dei lunghi coltelli\", ossia l'eliminazione di Ernst R\u00f6hm e di gran parte dei quadri delle SA. Dal 1933 fu \"Reichsleiter\" e dal 1934 ministro senza portafoglio nel governo Hitler. Nel 1936 pubblic\u00f2 \"Leits\u00e4tze \u00fcber Stellung und Aufgaben des Richters\" (\"Principali nozioni sulla posizione e le mansioni dei giudici\"). Alla fine del mese di settembre giunse a Roma per portare l'invito di Hitler a Benito Mussolini.\nIl Governatorato Generale.\nNel settembre 1939 Frank fu messo a capo dei servizi amministrativi del \"feldmaresciallo\" Gerd von Rundstedt nel Governatorato Generale. Il 26 ottobre 1939, a seguito della divisione della Polonia, Frank ne divenne governatore generale per i territori occupati \"(Generalgouverneur f\u00fcr die besetzten polnischen Gebiete)\", circa 90.000 km\u00b2 sui 170.000 km\u00b2 che la Germania aveva acquisito. Ricevette inoltre il grado di \"obergruppenf\u00fchrer\" delle SS. Frank si insedi\u00f2 nel castello di Wawel a Cracovia. Questa zona della Polonia era destinata a divenire dopo la guerra una colonia germanica, trasformandosi in una vasta riserva di manodopera per l'industria del Reich. Proprio in Polonia sorsero i campi di sterminio nazisti: Auschwitz-Birkenau, Majdanek, Treblinka, Che\u0142mno, Be\u0142\u017cec, Sobib\u00f3r.\nHans Frank persegu\u00ec tre obiettivi principalmente: lo sterminio degli ebrei, l'eliminazione dell'\u00e9lite polacca e lo sfruttamento economico del paese per il profitto tedesco. Dal 1940 egli fu responsabile dell'assassinio di milioni di polacchi, introdusse misure anti-ebraiche e fece espellere dalla stessa Cracovia oltre 43.000 persone, creando per i rimasti ghetti sempre pi\u00f9 sovraffollati a Varsavia, \u0141\u00f3d\u017a e in numerose altre localit\u00e0. Nel 1942 fu sollevato da ogni incarico all'interno del Partito e gli venne proibito di tenere discorsi pubblici all'interno del Reich perch\u00e9 aveva infastidito Hitler con una serie di discorsi a Berlino, Vienna, Heidelberg e Monaco, e anche come componente di una lotta con Friedrich Wilhelm Kr\u00fcger, il segretario di Stato per la sicurezza e capo delle SS e della polizia nel Governatorato Generale, ma fu poi lo stesso Kruger ad essere sostituito con Wilhelm Koppe.\nIl processo di Norimberga.\nAll'arrivo delle truppe russe Frank abbandon\u00f2 Cracovia, ma venne catturato dalle truppe americane il 4 maggio 1945, a Tegernsee vicino a Berchtesgaden. Tent\u00f2 due volte il suicidio a distanza di pochi giorni tagliandosi le vene, ma senza successo. Venne trasferito al campo Ashcan e il 10 agosto portato a Norimberga, dove venne processato dagli alleati al Tribunale Militare Internazionale dal 20 novembre 1945 al 1\u00ba ottobre 1946.\nSostenne che lo sterminio degli ebrei era stato controllato da Heinrich Himmler e dagli squadroni delle SS, e di essere stato all'oscuro dell'esistenza dei campi di sterminio fino all'inizio del 1944. Dichiar\u00f2 inoltre di aver inoltrato a Hitler almeno quindici volte le proprie dimissioni, ma che non furono mai accettate. Durante il processo si convert\u00ec al cattolicesimo.\nVenne giudicato colpevole per aver commesso crimini di guerra e crimini contro l'umanit\u00e0 e condannato a morte per impiccagione. La condanna venne eseguita il 16 ottobre 1946. Frank fu il quinto a salire sulla forca e la sua ultima dichiarazione fu: \"Ringrazio per il trattamento ricevuto durante la prigionia. Chiedo a Dio di accettarmi nella Sua misericordia\".\nIl giornalista Joseph Kingsbury-Smith scrisse sull'esecuzione:\nPubblicazioni.\nIl suo libro di memorie in 42 volumi, che si trova a Varsavia, fu consegnato volontariamente agli Alleati ed utilizzato contro di lui come prova di colpevolezza. Tuttavia durante le udienze egli si divise spesso tra il pentirsi per i crimini commessi e l'incolpare gli Alleati, soprattutto i sovietici, per aver avuto un'uguale parte nelle atrocit\u00e0 della guerra.\nIn virt\u00f9 della sua posizione di legale Hans Frank venne a conoscenza di dettagli particolari della vita privata di Hitler: nelle memorie scritte poco prima dell'esecuzione, fece rivelazioni sensazionali riguardo alle ricerche effettuate nel 1931 sulla famiglia di Hitler; tali ricerche avvennero dopo che il \"F\u00fchrer\" ebbe ricevuto una lettera di estorsione dal nipote inglese, William Patrick, che probabilmente minacciava di rivelare fatti imbarazzanti relativi alla famiglia.\nHans Frank dichiar\u00f2 di aver trovato prove inconfutabili che il padre di Hitler fosse figlio illegittimo di un ebreo chiamato Frankenburger. Secondo Frank, Hitler raccont\u00f2 invece che sua nonna aveva semplicemente estorto denaro a Frankenburger minacciando di esigere la paternit\u00e0 del figlio illegittimo. Le affermazioni di Frank non hanno riscontro in nessun'altra fonte, mentre sembrano smentite da una lunga serie di circostanze.\nUn ritratto della sua persona \u00e8 disponibile nel celebre libro \"Olocausto\" di Gerald Green, all'interno del quale sono contrapposte le testimonianze dell'ebreo berlinese Rudy Weiss, sopravvissuto alla guerra, e del maggiore delle SS Erik Dorf, morto poco prima della fine del conflitto, che descrive nei propri diari alcune fasi dei rapporti di lavoro con Hans Frank.\nMemorabili le pagine di Curzio Malaparte in \u201cKaputt\u201d, che descrivono i soggiorni dello scrittore, pi\u00f9 volte ospite di Frank presso il Governatorato nei primi anni 40.\nIl figlio Niklas, scrittore, ha tratteggiato il padre e il nazismo attraverso diverse pubblicazioni, sempre con dure parole di condanna e ammonimento."}
{"id": "117498", "revid": "287204", "url": "https://it.wikipedia.org/wiki?curid=117498", "title": "Auguste Blanqui", "text": "Biografia.\nNacque da una famiglia benestante (il padre Jean-Dominique, di origine italiana, era il sotto-prefetto di Puget-Th\u00e9niers) che gli diede l'opportunit\u00e0 di studiare legge e medicina. Fervente repubblicano, contribu\u00ec alla caduta del re Carlo X di Francia nel 1830, durante la Rivoluzione di luglio; ader\u00ec poi alla Carboneria francese fondando gli \"Amis du peuple\" (1831) poi la \"Soci\u00e9t\u00e9 des droits de l'homme\" (1833) e in seguito la \"Soci\u00e9t\u00e9 des familles\" nella quale fu trovata polvere pirica durante un'ispezione e Blanqui fu condannato a due anni di carcere.\nEra diventato nel frattempo socialista. Con l'amnistia del 1836 riusc\u00ec a tornare in attivit\u00e0 e fond\u00f2 la \"Soci\u00e9t\u00e9 des saisons\" con la quale, nel maggio del 1839, partecip\u00f2 all'organizzazione di un'insurrezione che gli cost\u00f2 la condanna a morte, commutata in ergastolo, da cui per\u00f2 fu graziato nel 1847. Partecip\u00f2 ai moti del 1848 in cui tent\u00f2 un nuovo colpo di Stato contro il re Luigi Filippo. Ader\u00ec con Armand Barb\u00e8s alla \"Soci\u00e9t\u00e9 r\u00e9publicaine\", ma fu nuovamente arrestato e condannato alla deportazione in Africa, da dove torn\u00f2 con l'amnistia del 1859 per essere nuovamente arrestato nel 1861.\nFu membro della Massoneria.\nRiusc\u00ec a sottrarsi alla legge andando in esilio in terra belga dove continu\u00f2 incessantemente la propria azione di propaganda politica, fondando i periodici \"Candide\" e \"La patrie en danger\". Rientrato in Francia nel 1870, dopo la caduta di Napoleone III e la sconfitta francese nella guerra franco-prussiana, diresse per pochi giorni un governo provvisorio. Per aver partecipato all'occupazione, durata poche ore, dell'H\u00f4tel de Ville, il 31 ottobre 1870, fu condannato in contumacia e arrestato, su ordine del presidente Adolphe Thiers, il giorno prima che fosse proclamata la Comune di Parigi (di cui si interess\u00f2 lo studio profondo di Karl Marx), cio\u00e8 il 17 marzo 1871, a Bretenoux dove si era rifugiato perch\u00e9 malato. Eletto dal XVIII e dal XIX \"arrondissement\", la Comune cerc\u00f2 di ottenerne il rilascio attraverso uno scambio di prigionieri, ma Versailles respinse ogni tentativo. Nel 1872 Blanqui fu processato e condannato con altri comunardi alla deportazione, pena poi commutata nel carcere a vita.\nFu amnistiato nel 1879 ormai vecchio e malato, a soli due anni dalla scomparsa.\nDopo la sua ultima carcerazione, durata otto anni, Blanqui pubblic\u00f2, nel biennio 1880-1881, il giornale \"Ni Dieu ni ma\u00eetre\", potente organo di estrema sinistra, dal titolo esplicitamente programmatico (\"N\u00e9 Dio n\u00e9 padrone\") tanto da diventare un motto di alcuni comunisti. La sua visione politica avrebbe influenzato fortemente il pensiero operaio, quello socialista e quello comunista dell'Ottocento, al cui interno si sarebbe sviluppata una vera e propria corrente ispirata al pensiero di Blanqui (ossia il \"blanquismo\").\nUomo d'azione pi\u00f9 che elaboratore di teorie, egli era convinto che il proletariato potesse creare una societ\u00e0 di liberi e di uguali solo mediante un'insurrezione armata guidata da una piccola minoranza ben organizzata e decisa ad imporre la propria dittatura del proletariato (fu il primo ad elaborare questo concetto, poi ripreso da Marx e Engels).\nBlanqui dedic\u00f2 la sua intera esistenza a questa causa, senza lasciarsi scoraggiare n\u00e9 dall'esilio n\u00e9 dalle pene carcerarie cui fu ripetutamente condannato.\nBlanqui fu stimato anche dal giovane Mussolini, allora socialista rivoluzionario, che us\u00f2 un detto del pensatore francese come motto per le prime edizioni del \"Popolo d'Italia\": \"Chi ha del ferro ha del pane\".\nOpere.\n\"L'Eternit\u00e9 par les astres\".\nI temi e gli aspetti filosofici.\nNell'opera \"L'Eternit\u00e9 par les astres\" Blanqui analizza la possibilit\u00e0 dell'esistenza di dimensioni parallele infinite che necessariamente portano all'idea di infiniti nostri doppi che ripeteranno o varieranno i nostri gesti. Questi temi, che saranno cari a Borges, o a Escher, per certi versi appartengono anche agli aspetti pi\u00f9 teorici della fantascienza. Lo stesso tipo di riflessione per\u00f2 considerato nella diacronia e non nella sincronia porta verso i concetti di \"eterno ritorno\" di Nietzsche."}
{"id": "117501", "revid": "2080079", "url": "https://it.wikipedia.org/wiki?curid=117501", "title": "Latenza", "text": "La latenza (o tempo di latenza; in inglese: \"latency\"), in informatica e telecomunicazioni, indica in un sistema di elaborazione dati e o di telecomunicazioni, l'intervallo di tempo che intercorre fra il momento in cui viene inviato l'input/segnale al sistema e il momento in cui \u00e8 disponibile il suo output. In altre parole, la latenza non \u00e8 altro che una misura della velocit\u00e0 di risposta di un sistema.\nTipologie.\nElaborazione dati.\nIn un modulo di elaborazione, si definisce come il tempo impiegato per la completa elaborazione di un'operazione esterna. Nei moduli di elaborazione sequenziali (cio\u00e8 con grado di parallelismo uguale a uno) la latenza \u00e8 uguale al tempo di servizio, mentre in quelli paralleli \u00e8 maggiore.\nLa latenza di trasmissione o delay di un collegamento Internet \u00e8 invece il tempo impiegato da uno o pi\u00f9 pacchetti ICMP a raggiungere un altro computer o server in rete (sia essa Internet o LAN). Nell'ambito delle reti i fattori che influenzano maggiormente la propagazione del segnale sono il mezzo che trasporta l'informazione e le apparecchiature (per esempio switch o router) che il segnale attraversa nel suo percorso.\nA titolo di esempio con le connessioni xDSL tradizionali si ha una latenza che varia tra i 70 e i 100 ms, mentre con le connessioni xDSL FAST la latenza pu\u00f2 raggiungere anche i 15 ms, per collegamenti HiperLan invece varia da 15 ms anche fino a 200 ms. Un utile strumento per misurare il tempo di latenza \u00e8 il programma ping, disponibile sui principali sistemi operativi.\nElaborazione audio digitale.\n\u00c8 il tempo che passa tra la conversione analogico-digitale del segnale in ingresso a un sistema (ad esempio nell'ingresso microfonico della scheda audio di un computer), l'elaborazione del segnale stesso e la sua successiva conversione digitale-analogico in fase di riproduzione. In termini pratici \u00e8 il tempo che intercorre tra l'acquisizione di un segnale audio in ingresso da parte di un sistema digitale e la sua (quanto possibile immediata) riproduzione in uscita. Si parla di latenza anche nel caso dell'intervallo di tempo tra la pressione di una nota su una tastiera MIDI (o analogo controller) collegata a un pc o expander e la riproduzione del suono corrispondente da parte di quest'ultimo.\nDi norma per elaborazioni in tempo reale si cerca di avere un valore basso di latenza, il limite massimo pu\u00f2 essere considerato di circa 30 ms in quanto al di sopra di esso il suono verrebbe percepito come eco, \u00e8 tuttavia pratica comune tenersi ben al di sotto di questo valore. Allo stato dell'arte con un calcolatore dedicato ad alte prestazioni (DAW) e una scheda audio professionale o semi-pro si possono raggiungere latenze inferiori ai 5 ms.\nEsempi.\nDi esempi se ne possono fare innumerevoli, possiamo citare:"}
{"id": "117502", "revid": "729019", "url": "https://it.wikipedia.org/wiki?curid=117502", "title": "Oskar Dirlewanger", "text": "\u00c8 stato il fondatore ed il comandante dell'unit\u00e0 penale \"SS-Sturmbrigaden Dirlewanger\" ed il suo nome \u00e8 strettamente collegato ad alcuni dei peggiori crimini avvenuti durante il secondo conflitto mondiale. Egli combatt\u00e9 inoltre nella prima guerra mondiale e in altri conflitti successivi ad essa, come la guerra civile spagnola. Mor\u00ec dopo la fine della seconda guerra mondiale mentre era detenuto dagli Alleati, dopo essere stato picchiato dai suoi carcerieri. Dirlewanger \u00e8 stato regolarmente descritto come una figura molto nota tra gli storici e i ricercatori: Steven Zaloga l'ha descritto come un \"killer psicopatico ed un pedofilo\"; \"brutalmente sadico\" secondo Richard Rhodes; \"un esperto in stermini e un appassionato di sadismo e necrofilia\" da J. Bowyer Bell; Bryan Mark Rigg ha affermato che Dirlewanger fu un \"sadico ed un necrofilo\"; mentre nel libro \"SS: Hell on the Western Front\" viene descritto come \"l'uomo pi\u00f9 cattivo delle SS\". Secondo quanto afferma Timothy D. Snyder \"nei vari campi di battaglia della seconda guerra mondiale pochi poterono competere con la crudelt\u00e0 di Oskar Dirlewanger\".\nBiografia.\nNato a W\u00fcrzburg nel 1895, fu ufficiale nella prima guerra mondiale, dove fu ferito e decorato. Tra il 1919 e il 1921 fece parte dei Freikorps e successivamente ader\u00ec allo NSDAP. Nel 1934 fu condannato per pedofilia, a seguito dello stupro di una tredicenne e per molestie ad altre ragazze minorenni, a scontare due anni di carcere duro (Sentenza del LG Heilbronn del 21. Settembre 1934). Secondo Sven Hassel, nel romanzo \"Commando Himmler\", Dirlewanger sarebbe stato anche incarcerato per offesa al buoncostume, non meglio chiarita, durante la guerra di Spagna, cui prese parte nel 1937 con la Legione spagnola e successivamente con la Legione Condor con le truppe germaniche; Hassel aggiunge che Dirlewanger si sarebbe \"riabilitato\" durante la battaglia di Madrid. All'inizio della seconda guerra mondiale si offr\u00ec volontario nelle Waffen SS, e ricevette il grado di \"Obersturmf\u00fchrer\". Successivamente fu aggregato alla divisione Totenkopf di Theodor Eicke ed arriv\u00f2 in seguito a comandare la 36. Waffen-Grenadier-Division der SS, o forse pi\u00f9 correttamente brigata, che prese appunto il nome di Dirlewanger, composta per lo pi\u00f9 da ex-galeotti e criminali comuni, che oltre ad essere destinati a morte certa nelle zone pi\u00f9 critiche del fronte orientale, si macchiarono anche di vari crimini di guerra compiuti nei confronti dei civili polacchi, ucraini e bielorussi. Sembra persino che i russi non facessero prigionieri tra i soldati arresi o catturati appartenenti a questa brigata. Oltre ad operare nelle zone pi\u00f9 critiche del fronte orientale fu anche una divisione da retrovia, con il compito di compiere la rituale \"pulizia etnica\". Il Sonderkommando Dirlewanger dipendeva dall'Einsatzgruppe B ed oper\u00f2 soprattutto in Bielorussia. Processati anche per questo sono stati Erich Naumann ed Erich von dem Bach-Zelewski.\nNel 1944, il Sonderkommando partecip\u00f2 all'impegnativa e difficile riconquista di Varsavia, dopo la rivolta partigiana. Anche questa volta era alle dipendenze di Erich von dem Bach-Zelewski.\nMorte.\nLa divisione Dirlewanger si arrese nel maggio 1945. Il 1\u00ba giugno 1945, soldati polacchi inquadrati nelle forze di occupazione francesi erano di guardia nella prigione militare di Altshausen, dove era stato rinchiuso. Dirlewanger fu bastonato a morte da ex prigionieri di un campo di sterminio. Questa notizia fu tenuta nascosta all'inizio, e cos\u00ec molte voci e leggende nacquero attorno alla sua morte. I francesi seppellirono il corpo di Dirlewanger il 19 giugno 1945, lasciando ancora molti dubbi. Infatti, molte fonti, tra cui lo stesso Duprat, parlano anche di una sua presenza in Paesi mediorientali, o servendo la Legione Straniera, o combattente nell'esercito di liberazione egiziano di Nasser. Queste voci furono definitivamente smentite, quando un tribunale francese fece esumare ed esaminare il cadavere, per confermarne l'identit\u00e0, nel novembre 1960.\nInfluenza culturale.\nNel film sovietico \"Va' e vedi\", del 1985, \u00e8 presente un personaggio riconducibile a Dirlewanger, un ufficiale delle SS con un piccolo lemure, che richiama la passione del gerarca nazista per gli animali esotici, come riportato da Johannes Frie\u00dfner; la pellicola \u00e8 liberamente ispirata dal massacro compiuto dallo stesso Dirlewanger nel 1943 in Bielorussia nel villaggio di Chatyn'. La sua unit\u00e0 compare nel videogioco Velvet Assassin e infine il personaggio \"SS-Standartenf\u00fchrer Dirlewanger\" sar\u00e0 interpretato da Tom Savini nel film horror del 2013 \"The 4th Reich\"."}
{"id": "117504", "revid": "539090", "url": "https://it.wikipedia.org/wiki?curid=117504", "title": "Programmazione imperativa", "text": "In informatica, la programmazione imperativa \u00e8 un paradigma di programmazione secondo cui un programma viene inteso come un insieme di istruzioni (dette anche direttive o comandi), ciascuna delle quali pu\u00f2 essere pensata come un \"ordine\" che viene impartito alla macchina virtuale del linguaggio di programmazione utilizzato. Da un punto di vista sintattico, i costrutti di un linguaggio imperativo sono spesso identificati da verbi all'imperativo, per esempio:\n 1: read i\n 2: print i\n 3: goto 1\n(letteralmente: \"leggi i, stampa i, torna al punto 1\").\nL'approccio imperativo \u00e8 l'approccio dominante in programmazione. Nello studio dei linguaggi di programmazione, si definisce il concetto di paradigma di programmazione, ovvero un insieme di regole e strutture che definiscono un tipo di linguaggio basandosi esclusivamente sulle sue strutture, e quindi non sulle sue caratteristiche peculiari legate all'implementazione dello stesso (es. le parole chiave).\nSono di tipo imperativo la grande maggioranza dei (sotto-)paradigmi di programmazione (per esempio la programmazione procedurale, la programmazione strutturata, la programmazione orientata agli oggetti e cos\u00ec via) e la grande maggioranza dei linguaggi (per esempio ALGOL, Ada, BASIC, Fortran, Pascal, PHP eccetera).\nDescrizione.\nLa programmazione imperativa viene generalmente contrapposta a quella dichiarativa, in cui un programma consiste in un insieme di \"affermazioni\" (non \"ordini\") che la macchina virtuale del linguaggio \u00e8 (implicitamente) tenuta a considerare vere e/o rendere vere. Un esempio di paradigma dichiarativo \u00e8 la programmazione logica.\nLe caratteristiche essenziali della programmazione imperativa sono strettamente legate all'architettura di von Neumann. Brevemente, possiamo definirla come una architettura costituita da due componenti fondamentali:\nLa principale attivit\u00e0 del processore \u00e8 eseguire calcoli e assegnare valori (svolge quindi un ruolo attivo) a celle di memoria (che \u00e8 quindi passiva). Si denoti a questo proposito anche il concetto di variabile come astrazione logica di una cella di memoria.\nLinguaggi per la programmazione imperativa.\nI linguaggi sviluppati per la programmazione imperativa sono nati pi\u00f9 per la manipolazione numerica che per quella simbolica, e adottano uno stile prescrittivo, ovvero uno stile in cui tutte le operazioni da compiere sono gi\u00e0 state previste all'interno del programma stesso. L'ordine di esecuzione \u00e8 formalmente top-down, e quindi l'azione si svolge in maniera del tutto sequenziale (con l'eccezione delle strutture di controllo che possono frammentare l'azione).\nUn programma, che secondo il paradigma imperativo \u00e8 una unione di istruzioni e dati, \u00e8 strutturato in:\nA loro volta, le istruzioni si dividono in:\nI programmi sono poi realizzati sia attraverso interpretazione (BASIC...) sia mediante compilazione (C, Pascal, FORTRAN, ...)."}
{"id": "117507", "revid": "768068", "url": "https://it.wikipedia.org/wiki?curid=117507", "title": "Cleopatra II", "text": "Biografia.\nFiglia di Tolomeo V e di Cleopatra I dopo la morte della madre (175) si spos\u00f2 con il fratello Tolomeo VI nel 173 a.C. ed insieme all'altro fratello Tolomeo VIII furono correggenti d'Egitto dal 171 a.C. al 164.\nNel 170 Antioco IV re di Siria invase l'Egitto, provocando una guerra, vinta dall'Egitto con l'aiuto di Roma nel 168.\nCleopatra divenne reggente per il figlio Tolomeo VII in seguito alla morte del padre avvenuta nel 145 e l'anno seguente spos\u00f2 l'altro suo fratello Tolomeo VIII Evergete II \"Fiscone\".\nQuesti, ucciso il nipote, si proclam\u00f2 re d'Egitto e nel 142 spos\u00f2 la nipote Cleopatra III, ripudiando la sorella.\nNel 131 Cleopatra II scaten\u00f2 una rivolta contro il Fiscone e riusc\u00ec a cacciare lui e la moglie da Alessandria d'Egitto. A questo punto Cleopatra proclam\u00f2 re il figlio dodicenne di Fiscone, Tolomeo Menfite. Tolomeo VIII riusc\u00ec a far assassinare il figlio e mand\u00f2 i pezzi del corpo a Cleopatra. Segu\u00ec quindi una sorta di guerra civile fra Alessandria, fedele a Cleopatra, ed il resto del paese controllato da Tolomeo. Dopo aver inutilmente tentato di offrire il trono a Demetrio II, nel 127 a.C. Cleopatra lasci\u00f2 l'Egitto e si rifugi\u00f2 in Siria.\nTornata in patria nel 124 a.C. si riconcili\u00f2 con il fratello e la figlia e govern\u00f2 con loro, fino alla morte di Tolomeo VIII avvenuta nel 116. Poco dopo mor\u00ec anche lei."}
{"id": "117509", "revid": "767487", "url": "https://it.wikipedia.org/wiki?curid=117509", "title": "Via col vento", "text": "Via col vento (\"Gone with the Wind\") \u00e8 un film del 1939 diretto da Victor Fleming e prodotto da David O. Selznick.\nAdattamento cinematografico dell'omonimo romanzo del 1936 di Margaret Mitchell, il film \u00e8 ambientato negli Stati Uniti meridionali durante la guerra di secessione e la successiva era della ricostruzione e racconta la storia di Rossella O'Hara (interpretata da Vivien Leigh), volitiva figlia del proprietario di una piantagione della Georgia, della sua ossessione romantica per Ashley Wilkes (Leslie Howard), sposato con sua cugina Melania Hamilton (Olivia de Havilland), del suo matrimonio con Rhett Butler (Clark Gable).\nLa produzione fu difficoltosa sin dall'inizio: le riprese vennero ritardate di due anni a causa della determinazione di Selznick nel garantire Gable per il ruolo di Rhett Butler, e la \"ricerca di Rossella\" port\u00f2 a 1 400 provini per la parte. La sceneggiatura originale, scritta da Sidney Howard, fu sottoposta a numerose revisioni da parte di diversi sceneggiatori nel tentativo di ridurla a una lunghezza adeguata. Il regista originale, George Cukor, fu licenziato poco dopo l'inizio delle riprese e sostituito da Fleming, che a sua volta fu brevemente sostituito da Sam Wood mentre si prendeva una pausa a causa di un esaurimento nervoso.\nProiettato in anteprima ad Atlanta il 15 dicembre 1939, il film fu accolto positivamente dalla critica che ne apprezz\u00f2 soprattutto il cast. Nel 1940 vinse otto Premi Oscar (all'epoca un record), tra cui miglior film, miglior regista, migliore sceneggiatura non originale, miglior attrice (Leigh) e miglior attrice non protagonista (Hattie McDaniel, prima afroamericana a vincere un Oscar), pi\u00f9 due statuette speciali.\nFu immensamente popolare anche tra il pubblico, rimanendo il film col maggiore incasso nella storia del cinema per oltre un quarto di secolo; se adattato all'inflazione monetaria, esso mantiene tale record a tutto il XXI secolo. Fu poi riedito periodicamente per tutto il secolo, divenendo radicato nella cultura popolare e considerato uno dei migliori film di sempre; \u00e8 stato inserito nella top ten della lista AFI's 100 Years... 100 Movies dell'American Film Institute e nel 1989 la Biblioteca del Congresso degli Stati Uniti l'ha selezionato per la conservazione nel National Film Registry.\nTrama.\nPrima parte.\nAlla vigilia della guerra civile americana nel 1861, Rossella O'Hara vive a Tara, la piantagione di cotone della sua famiglia in Georgia, con i suoi genitori e due sorelle. Rossella scopre che Ashley Wilkes \u2013 che lei segretamente ama \u2013 si sposer\u00e0 con la propria cugina Melania Hamilton, e il fidanzamento verr\u00e0 annunciato il giorno successivo durante una merenda a casa di Ashley, nella vicina piantagione delle Dodici Querce.\nAlla festa, Rossella dichiara privatamente i suoi sentimenti ad Ashley, ma lui la rifiuta rispondendo che lui e Melania sono pi\u00f9 compatibili. Rossella \u00e8 irritata quando scopre che un altro ospite, Rhett Butler, ha sentito la loro conversazione. Mentre Rossella guarda Ashley baciare Melania, il fratello minore di Melania, Carlo, le chiede di sposarlo. Pur non essendone innamorata, Rossella acconsente e, pensando di poter cos\u00ec dimenticare Ashley e per dispetto verso lui, sposa Carlo prima che egli parta per la guerra.\nRossella rimane vedova quando Carlo muore di rosolia mentre prestava servizio nel esercito confederato. La madre di Rossella la manda a casa degli Hamilton ad Atlanta per tirarla su di morale, anche se l'ostinata cameriera degli O'Hara, Mami, dice a Rossella di sapere che sta andando l\u00ec solo per aspettare il ritorno di Ashley. Rossella, che non dovrebbe partecipare a una festa mentre \u00e8 in lutto, presenzia a un bazar di beneficenza ad Atlanta con Melania dove incontra di nuovo Rhett, ora un violatore di blocco per gli Stati Confederati d'America. In celebrazione della vittoria nella battaglia di Chancellorsville e per raccogliere fondi da destinare all'esercito, gli uomini vengono invitati a fare delle offerte alle donne per ballare con loro. Rhett fa un'offerta straordinariamente grande per Rossella e lei, con la disapprovazione degli ospiti, accetta di ballare con lui.\nL'ondata di guerra si ritorce contro la Confederazione dopo la battaglia di Gettysburg in cui vengono uccisi molti degli uomini della citt\u00e0 di Rossella. La ragazza fa un altro appello infruttuoso ad Ashley mentre egli \u00e8 in visita per il congedo natalizio, bench\u00e9 i due condividano un bacio privato e appassionato in salotto il giorno di Natale, appena prima di tornare in guerra.\nOtto mesi dopo, mentre la citt\u00e0 \u00e8 assediata dall'esercito unionista nella campagna di Atlanta, Rossella e la sua giovane domestica Prissy devono far nascere il bambino di Melania senza assistenza medica dopo che la donna \u00e8 entrata in un travaglio prematuro. Successivamente, Rossella chiede a Rhett di portarla a Tara con Melania, il suo bambino e Prissy; Rhett le porta via con un carro trainato dal suo cavallo, ma una volta fuori citt\u00e0 sceglie di andare a combattere lasciando che il gruppo torni a Tara senza di lui. Al suo ritorno a casa, Rossella trova Tara deserta, fatta eccezione per suo padre, le sue sorelle e due ex schiavi: Mami e Pork. Rossella scopre che sua madre \u00e8 appena morta di febbre tifoide, suo padre \u00e8 malato di mente e la casa \u00e9 perennemente assediata da briganti, al punto che Rossella sar\u00e0 costretta a ucciderne uno che aveva tentato di derubare la famiglia O'Hara. Con Tara saccheggiata dalle truppe dell'Unione e i campi ormai incolti, Rossella promette di fare qualsiasi cosa per la sopravvivenza sua e della sua famiglia.\nSeconda parte.\nRossella assume il ruolo di capofamiglia e gestisce tutte le attivit\u00e0 lavorative a Tara: questo le procura l'odio della sorella Susele per via dei modi dispotici con cui obbliga tutti a lavorare fino allo stremo, nonostante la stessa Rossella fatichi ininterrottamente per cercare di guadagnare i pochi soldi necessari ad andare avanti. Finalmente un giorno Geraldo O'Hara, il padre di Rossella, tornando a casa dopo essere stato in citt\u00e0, comunica a tutti che la guerra \u00e8 finita: il Sud si \u00e8 arreso. Nella disperazione generale Rossella ha l'intuizione di intensificare la produzione di cotone, prevedendo un immediato rialzo del prezzo.\nNonostante l'intuizione di Rossella, le tasse imposte dai nordisti sono altissime e il commercio di cotone, sebbene redditizio, non le consente di riprendere il suo vecchio stile di vita; le consente per\u00f2 di sfamarsi, tanto che permette a Melania di rifocillare tutti i reduci che ritornano affamati dal fronte. Tra questi un giorno arriva anche Ashley, che comincia a collaborare lavorando a Tara. Un giorno torna in visita il vecchio sovrintendente Jonas Wilkerson con l'ex amante ora moglie Emma Slattery, i due vorrebbero comprare la casa e la piantagione sicuri di ottenerla a un prezzo stracciato ma Rossella li scaccia. Il padre Geraldo li insegue con il suo cavallo ma cade dopo un salto e muore.\nRossella ha altro a cui pensare: per via di una nuova fortissima tassa imposta dai nordisti, infatti, rischia di perdere l'intera propriet\u00e0. La donna si rende conto di non essere in grado di procurarsi il denaro in tempo e decide di andare a trovare Rhett Butler, agli arresti come prigioniero di guerra; inizialmente Rossella finge di non avere problemi e di essere andata da Rhett solo per fargli una visita, ma egli \u00e8 pi\u00f9 furbo di quanto Rossella immagini e intuisce in breve la verit\u00e0. Tuttavia non \u00e8 in grado di aiutarla, poich\u00e9 il suo denaro \u00e8 depositato all'estero.\nTornando dalla prigione, Rossella e Mami, la sua schiava nutrice, si imbattono in Franco Kennedy, il fidanzato di Susele, e vengono a sapere che l\u2019apertura d\u2019un negozio e d\u2019una segheria gli hanno consentito di mettere da parte una piccola fortuna. Nella sua ambizione, Rossella \u201cruba\u201d il fidanzato della sorella e lo sposa con l'intenzione di impadronirsi dei suoi soldi per pagare le tasse e sfrutta la segheria per arricchirsi, facendo affari anche con gli stessi nordisti. Si illude di essere ancora innamorata del malinconico Ashley, che per\u00f2 resta fedele a Melania e preferisce ricordare il mondo romantico dell'anteguerra. Ancora una volta, per\u00f2, Rossella rimane vedova, perch\u00e9 il marito cade in uno scontro a fuoco per un regolamento di conti. Anche Ashley resta ferito, ma viene salvato dal provvidenziale intervento di Rhett, di cui Rossella continua a diffidare.\nRhett, ricchissimo e innamorato, riesce finalmente a sposare Rossella. Ma il loro matrimonio non sar\u00e0 tutto rose e fiori: infatti Rossella \u00e8 ancora innamorata di Ashley. Questa cosa fa innervosire sempre di pi\u00f9 Rhett, il cui sincero amore \u00e8 messo a dura prova dall'atteggiamento capriccioso e indifferente di Rossella. I due hanno una figlia, Diletta, sulla quale Rhett riversa tutto il suo affetto, che viene poi distrutto dalla morte della piccola per una caduta da cavallo. In seguito, muore anche Melania, che prima di spirare ricorda a Rossella l'amore che Rhett prova per lei. Quando Ashley, alla fine, confessa che Melania era il suo unico sogno che non fosse stato distrutto dalla realt\u00e0, Rossella si rende conto di aver amato un'illusione, e che Rhett era probabilmente il suo vero, inconsapevole, amore. Rhett si prepara a lasciare Atlanta e Rossella lo supplica di restare, ma l'uomo la respinge e si allontana nella nebbia mattutina, lasciandola in lacrime sulle scale. Rossella decide quindi di tornare a casa a Tara, certa di poter riconquistare Rhett in qualche modo.\nProduzione.\nIl 20 maggio 1936 David O. Selznick stava ultimando il film \"Il giardino di Allah\", quando ricevette da Kay Brown, responsabile dell'ufficio newyorchese della sua casa di produzione, l'idea di trarre un film dal popolarissimo romanzo di Margaret Mitchell. Questi condusse una lunga trattativa e alla fine riusc\u00ec ad acquistare i diritti dall'autrice per la somma record di 50 000 dollari, subito dopo propose alla Warner Bros. di aiutarlo nella produzione, ma a causa di alcuni strascichi sulle scelte degli attori questo accordo and\u00f2 a monte: Selznick scelse alla fine, contro il parere dei suoi collaboratori, di produrre in proprio il film, e trov\u00f2 un accordo con la Metro Goldwyn Mayer per la distribuzione in cambio di una percentuale sui profitti.\nSelznick cominci\u00f2 a preparare il film insieme al regista George Cukor, che era riuscito a strappare dalla Paramount; la coppia impieg\u00f2 pi\u00f9 di un anno per preparare tutto il necessario alle riprese. Le prime scene vennero girate a partire dal 10 dicembre 1938 ma vennero subito sospese per via del Natale; di fatto le riprese vere e proprie cominciarono il 26 gennaio 1939. Il produttore era talmente concentrato sulla realizzazione del film, da \"invadere\" costantemente il set durante le riprese obbligando registi, attori e sceneggiatori ad assecondare ogni suo capriccio. Non a caso durante la lavorazione molti membri dello staff furono licenziati o si dimisero e i loro ruoli furono riassegnati.\nSceneggiatura.\nLa sceneggiatura del film \u00e8 una delle parti pi\u00f9 travagliate; dopo aver acquistato i diritti del libro, Selznick inizi\u00f2 a scriverla personalmente. Alla fine venne accreditata nei titoli di testa a Sidney Howard che di fatto ne \u00e8 il principale autore; questi per completarla senza le interruzioni di Selznick fu costretto a risiedere per un breve periodo di tempo al di fuori degli Stati Uniti. In realt\u00e0 oltre al produttore e a Howard vi misero le mani altri otto sceneggiatori (tra cui gli scrittori Francis Scott Fitzgerald e Ben Hecht non accreditati) tra sostituti e collaboratori che vennero cambiati prima e durante le riprese con una velocit\u00e0 che spaventava tutto il resto del cast, alcuni di questi dieci sceneggiatori lavorarono infatti solo pochi giorni tuttavia vennero consistentemente retribuiti.\nHoward venne pagato circa 2 000 dollari a settimana (per un totale di 84 834 $) e non vide mai l'opera finita perch\u00e9 mor\u00ec il 23 agosto 1939, quando il film era in sala montaggio. Alla fine per pagare tutti i dieci sceneggiatori il produttore spese complessivamente 126 000 $; se si sommano a questi i 50 000 $ pagati per i diritti all'autrice, Selznick spese 176 000 $ senza avere ancora in mano neanche un metro di pellicola.\nCast.\nClark Gable.\nQuando Selznick propose il film alla Warner Bros., i due principali candidati a interpretare le parti di Rossella e Rhett erano Bette Davis ed Errol Flynn. I due, tuttavia, erano poco tempo prima venuti a lite e mal si sopportavano: Selznick avrebbe dovuto cambiare almeno uno dei due, ma poi gli accordi con la WB saltarono e Selznick fu costretto a ripiegare altrove.\nUna volta accordatosi con la MGM, Selznick rimase indeciso se contattare Clark Gable o Gary Cooper, ma quando quest'ultimo rispose affermando:\nil produttore non ebbe pi\u00f9 dubbi e assegn\u00f2 la parte a Clark Gable senza indugiare ; la MGM fu d'accordo fin dall'inizio e Gable venne scritturato. In quel periodo Gable stava divorziando da Ria Langham e la moglie voleva 400 000 dollari per concedere il divorzio al marito; questi, tuttavia, non era in grado di pagare una somma cos\u00ec alta tutta insieme, ma alla fine ricevette come compenso 400 000 dollari per il divorzio, pi\u00f9 120 000 per s\u00e9.\nVivien Leigh.\nMolto pi\u00f9 complicata e travagliata fu la scelta per l'attrice che doveva interpretare Rossella. Circa 1\u00a0400 attrici furono sottoposte a un provino, tra cui Paulette Goddard, Susan Hayward, Katharine Hepburn, Carole Lombard, Jean Arthur, Tallulah Bankhead, Norma Shearer, Barbara Stanwyck, Joan Crawford, Lana Turner, Joan Fontaine, Bette Davis, Alicia Rhett (alla quale poi and\u00f2 il ruolo di Lydia Wilkes) e Loretta Young; nel dicembre 1938, al momento dell'inizio delle riprese, non si aveva ancora un nome definitivo e si dovette cominciare senza la protagonista.\nAlla fine rimasero in lizza due attrici: Paulette Goddard e la ancora poco conosciuta Vivien Leigh, che ottenne un provino quando venne presentata quasi per caso al fratello del produttore, Myron Selznick, mentre si girava la scena dell'incendio di Atlanta. Una leggenda vuole che la Goddard perse il ruolo perch\u00e9 non riusc\u00ec a dimostrare di essere realmente sposata con Charlie Chaplin, con cui era noto che convivesse, e questo per il capo della MGM Louis B. Mayer era del tutto inaccettabile. Nemmeno Vivien Leigh era sposata e conviveva con Laurence Olivier, ma a differenza della Goddard la storia non era nota al grande pubblico e per questo l'attrice ottenne la parte e 25 000 dollari. I due si sposarono comunque poco tempo dopo, il 31 agosto 1940, come promesso a Mayer. Il fatto che fosse stata scelta un'inglese per interpretare una ragazza simbolo del \"sogno americano\", suscit\u00f2 non poche critiche. Le Sorelle della Confraternita, associazione di nostalgiche sudiste, sostennero comunque che \"un'inglese \u00e8 sempre meglio di una yankee nordista\".\nAltri componenti.\nLa selezione per scritturare Ashley (Leslie Howard) non cre\u00f2 grossi problemi perch\u00e9 Howard era gi\u00e0 sotto contratto con la MGM e la sua convocazione fu gradita al produttore, mentre fu subito scartata l'idea iniziale di scritturare Randolph Scott; viceversa per il ruolo di Melania, Selznick contatt\u00f2 Olivia de Havilland, che pur essendo sotto contratto con la WB si interess\u00f2 subito alla parte e cerc\u00f2 in tutti i modi di convincere Jack Warner (il presidente della sua major) a lasciarla libera per questa occasione. Alla fine fu la moglie di Warner (amante del libro e ammiratrice della de Havilland) a convincere il marito a concedere il permesso all'attrice.\nPer il ruolo di \"Mami\" venne svolto un \"casting\"; i giochi sembrarono fatti quando Eleanor Roosevelt (moglie del presidente Franklin Delano Roosevelt) telefon\u00f2 personalmente a Selznick per proporre la sua governante Elizabeth McDuffie; Hattie McDaniel aveva partecipato al \"casting\" ma era convinta di non ottenere la parte perch\u00e9 era precedentemente nota per ruoli comici completamente diversi da quello di \"Mami\" e credeva che i produttori cercassero un'attrice pi\u00f9 seria. Tuttavia le cose cambiarono quando Clark Gable (con cui la McDaniel aveva gi\u00e0 lavorato in precedenza in \"Sui mari della Cina\" e \"Saratoga\") sostenne vigorosamente la sua candidatura. Alla fine Selznick diede retta all'attore e scrittur\u00f2 la McDaniel per il ruolo che la rese celebre e le consent\u00ec di essere la prima attrice di colore a ricevere l'Oscar.\nRiprese.\nDopo la lunghissima pre-produzione necessaria a realizzare i 90 set necessari ebbero inizio le riprese; queste durarono dal 26 gennaio al 1\u00ba luglio del 1939 e impiegarono complessivamente pi\u00f9 di 2 400 comparse. Le prime scene girate furono quelle dell'incendio di Atlanta. Vennero girate quasi due ore di pellicola, da cui furono estratti i pochi minuti visibili nel film. Questa sproporzione \u00e8 spiegata dal fatto che l'occasione di ripresa fu unica, in quanto furono bruciate diverse scenografie di vecchi film tra cui la famosa porta del film \"King Kong\" del 1933, che port\u00f2 addirittura a un'irruzione sul set dei vigili del fuoco, avvertiti da alcuni residenti del luogo che si erano spaventati vedendo alte fiamme e un denso fumo levarsi dal set. Il film venne diretto inizialmente da George Cukor che insieme al produttore aveva realizzato tutta la pre-produzione, ma dopo meno di tre settimane di riprese il produttore licenzi\u00f2 Cukor a causa di forti dissensi. Sembra che Cukor non seguisse scrupolosamente le indicazioni del produttore (cambiava spesso le battute del dialogo della cosiddetta \"versione definitiva\", anche se lo stesso Selznick mandava sul set copioni rivisti quasi ogni giorno), secondo cui il regista era pi\u00f9 suo agio nelle scene sentimentali che in quelle di massa; e, secondo Gable, dedicava maggiore attenzione alle protagoniste femminili, cosa che faceva irritare il protagonista. Cukor allora lasci\u00f2 il set di \"Via col vento\", ma Vivien Leigh e Olivia de Havilland, di nascosto dal produttore, continuarono a frequentarlo per avere consigli su come preparare il loro personaggio.\nIn sostituzione chiam\u00f2 Victor Fleming, all'epoca celeberrimo regista della MGM. Fleming, che di giorno filmava \"Via col vento\" e di notte curava il montaggio di un suo altro film, \"Il mago di Oz\", dopo alcuni mesi venne condotto a un grave esaurimento nervoso dalle continue intromissioni del produttore e decise di prendersi una vacanza. Selznick allora chiam\u00f2 Sam Wood per sostituirlo, ma anche Wood venne cacciato pochi giorni prima del rientro di Fleming, in attesa del quale la regia venne affidata allo scenografo William Cameron Menzies, che era del resto il membro del cast tecnico che godeva della maggior fiducia da parte di Selznick, che pertanto gli concesse una certa libert\u00e0 d'azione. In tutto i minuti girati da Wood montati nel film sono 33, quelli di Cukor 17.\nAnche i direttori della fotografia non rimasero immuni alle manie di perfezionismo di Selznick, infatti all'inizio venne scritturato Lee Garmes ma dopo un mese di riprese venne sostituito da Ernest Haller perch\u00e9 Selznick giudicava la fotografia di Garmes troppo oscura per il film; rimase invece sempre costante Ray Rennahan per il technicolor.\nLa scena alla stazione, con una distesa interminabile di feriti, impieg\u00f2 quasi mille comparse e altrettanti manichini mossi dalle comparse stesse.\nDiversi particolari di scenografie, tra cui i soffitti della villa alle Dodici Querce e parte della stazione ferroviaria erano semplicemente dipinti su un vetro sovrapposto all'inquadratura.\nNella scena del ballo di beneficenza i due protagonisti fecero ricorso a una pedana girevole per accentuare il movimento rotatorio della danza. Per le riprese esterne di Atlanta fu costruito il set pi\u00f9 grande mai realizzato per un film, con 53 palazzi in scala e oltre tre chilometri di strade.\nDurante le riprese gli screzi fra i membri del cast non furono pochi; l'aneddoto pi\u00f9 famoso \u00e8 legato al fatto che Vivien Leigh detestava le scene in cui doveva baciare Gable che, bench\u00e9 ancor giovane, gi\u00e0 portava la dentiera e aveva, secondo l'attrice, un alito mefitico. Inoltre la Leigh si risent\u00ec del fatto che lei aveva lavorato ininterrottamente per 125 giorni percependo 25 000 dollari, mentre Gable ottenne 120 000 solo per 71 giorni.\nDurante tutti i mesi di riprese i quattro attori principali (Leigh, Gable, Howard e De Havilland) recitarono tutti insieme solo per una scena, quella del ritorno dei mariti dalla spedizione a Shantytown, che nel film occupa circa due minuti.\nPost-produzione.\nNonostante le notevoli difficolt\u00e0, Selznick impresse un ritmo serrato alle riprese, che impiegarono solo 125 giorni anzich\u00e9 i 200 previsti, terminando il 1\u00ba luglio 1939: in totale vennero girati 158 000 metri di pellicola. Hal C. Kern, assunto per il montaggio cominci\u00f2 immediatamente a lavorare a ritmo forsennato, seguendo le direttive di Fleming e dell'onnipresente Selznick (che si riservava sempre l'ultima parola). Una prima versione \"grezza\" venne preparata in breve tempo: un ulteriore taglio di 45 minuti port\u00f2 quindi alla versione definitiva, nella quale vennero montati solo 6 800 metri del totale girato.\nPoco prima della proiezione pubblica di esordio, il produttore ebbe dei problemi con la censura legati alla celebre ultima battuta di Rhett Butler, ove Clark Gable in lingua originale dice \"\"Frankly, my dear, I don't give a damn\": il termine \"damn\" era considerato all'epoca fortemente dispregiativo e veniva interpretato come una bestemmia, pertanto le autorit\u00e0 pretesero che fosse eliminato o sostituito. Selznick per\u00f2 non accett\u00f2 la richiesta: consult\u00f2 i pi\u00f9 importanti dizionari di lingua esistenti e interpell\u00f2 diversi esperti di linguistica e glottologia, riuscendo infine a dimostrare che il termine \"damn\"\" era s\u00ec forte, ma non andava considerato come una bestemmia. Previo pagamento di una sanzione pari a 5 000 $, la scena non dovette essere cambiata.\nUn aneddoto che si confonde quasi con la leggenda resta la prima proiezione non ufficiale del film. Come ricordato anche nel documentario realizzato per l'edizione blu-ray del 70\u00ba anniversario, \"Via col vento\" fu proiettato il 9 settembre 1939, in una versione ancora incompleta, a Riverside, una sperduta cittadina californiana. Selznick e tre collaboratori entrarono nel cinema della citt\u00e0 e chiesero al gestore di proiettare il film a sorpresa. Il successo fu immediato.\nColonna sonora.\nPer la preparazione della colonna sonora, Selznick avrebbe teoricamente avuto a disposizione il compositore Herbert Stothart, che era gi\u00e0 sotto contratto con la MGM e si era detto disposto a collaborare; il produttore era tuttavia risoluto nel voler scritturare Max Steiner, che per\u00f2 aveva in essere un contratto di esclusiva con la major rivale WB. Selznick, quindi, pag\u00f2 di tasca propria la pesante penale necessaria per svincolare il suo compositore preferito.\nSteiner era indubbiamente un compositore di talento e all'epoca aveva gi\u00e0 composto un gran numero di colonne sonore; tuttavia, veniva generalmente considerato stilisticamente ripetitivo e monotono. Il suo lavoro per \"Via col vento\", seppur non onorato da premi come altre sue realizzazioni, riusc\u00ec per\u00f2 perfettamente e cooper\u00f2 a imprimere il film nell'immaginario collettivo, avendo inoltre una longeva e varia fortuna in ambito extra-cinematografico.\nIl produttore chiam\u00f2 anche Adolph Deutsch, Hugo Friedhofer, Heinz Roemheld, William Axt e Franz Waxman per completare il lavoro con brani addizionali di musica non originale. La colonna sonora di \"Via col Vento\" \u00e8 nel complesso la pi\u00f9 lunga mai realizzata per un film.\nDistribuzione.\nLa premi\u00e8re e il record d'incasso.\nLa prima proiezione ufficiale della pellicola terminata avvenne ad Atlanta, in Georgia, il 15 dicembre 1939. L'evento ottenne una risonanza mediatica immensa: in citt\u00e0, che era all'epoca un modesto centro di soli 300 000 abitanti, si rivers\u00f2 quasi un milione di persone, un insieme di visitatori che Atlanta riotterr\u00e0 circa sessant\u2019anni pi\u00f9 tardi, in occasione delle Olimpiadi del 1996. Uno dei periodici cittadini, \"The Atlanta Journal\", pubblic\u00f2 il 15 dicembre un numero tutto dedicato al film e ai suoi attori. I tre giorni prima della presentazione furono dichiarati festivi: tutti gli uffici pubblici e le scuole cittadine vennero chiusi per celebrare l'uscita del film.\nIl produttore Selznick fu ricevuto dal sindaco e scortato dalla polizia al celebre Georgia Terrace Hotel, l'albergo pi\u00f9 rinomato della citt\u00e0. La sera del 14 dicembre si tenne nell'auditorium municipale un gran ballo in costume in cui fu ricostruita la vendita di beneficenza del film. Davanti al teatro Loew's Grand, che doveva accogliere la proiezione, fu ricostruita a grandezza naturale la facciata delle Dodici Querce.\nA questa proiezione non presero parte Leslie Howard, all'epoca impegnato a combattere sul fronte europeo della seconda guerra mondiale, il regista Victor Fleming, irritato da una dichiarazione di Selznick che definiva \"Via col vento\" \"una realizzazione di cinque registi diretti da Selznick stesso\", e Hattie McDaniel, a cui fu negato l'accesso al teatro per via delle leggi razziali all'epoca ancora in vigore in Georgia. Vivien Leigh partecip\u00f2 a tutti gli eventi mondani correlati al film, accompagnata dal suo futuro marito Laurence Olivier, mentre Clark Gable (che aveva a sua volta minacciato di boicottare la prima a causa dell'esclusione della McDaniel, ma era poi stato ricondotto a pi\u00f9 miti consigli proprio da costei) giunse in citt\u00e0 il giorno prima della premi\u00e8re, con la moglie Carole Lombard: il suo arrivo fu salutato da una colossale folla raccoltasi lungo Peachtree Street.\nIl biglietto della prima costava 10 dollari, venti volte in pi\u00f9 dei 50 cent di un normale biglietto cinematografico dell'epoca. La \"premi\u00e8re\" ottenne grande successo e \"Via col vento\" incass\u00f2 945 000 dollari solo nel primo fine settimana di proiezione. A fronte di un costo stimato in 3,9 milioni di dollari, \u00e8 a tutto il 2019 il film col maggiore incasso di tutti i tempi, correlando il valore dell'inflazione. Il successo del film \u00e8 talmente duraturo che negli Stati Uniti viene occasionalmente riproiettato da alcune sale cinematografiche e dal 1939 in poi ha incassato oltre 198 000 000 $ sul mercato interno, cifra che ricalcolata con l'inflazione lo mette al primo posto dei film americani pi\u00f9 visti con 1 733 000 000 $ di incasso.\nL'incasso globale \u00e8 di oltre 400 milioni di dollari, conservando comunque il 225\u00ba posto nella classifica dei film che hanno incassato di pi\u00f9 nella storia del cinema in termini assoluti; correggendo la classifica con l'inflazione \"Via col vento\" \u00e8 rimasto al primo posto con circa 2 700 000 000 $ incassati fino al 2010, anno in cui \u00e8 stato superato da \"Avatar\" di James Cameron. Nel 2014, a seguito delle varie riproposizioni, torna al primo posto come film di maggiore incasso della storia del cinema, con oltre 3 300 000 000 $.\nLa sala numero 6 del cinema \"CNN6 Centre\" di Atlanta proietta ininterrottamente \"Via col vento\" due volte al giorno dal 1939.\nDate di uscita e titoli internazionali.\nLe date di uscita internazionali sono state:\nEdizione italiana.\nIl film fu distribuito in Italia per la prima volta il 12 marzo 1949: dato il notevole sforzo che avrebbe richiesto il doppiaggio, la prima distribuzione avvenne col sonoro originale e i sottotitoli. Nello stesso anno, a maggio, Franco Schirato diresse alla Fono Roma il primo doppiaggio del film, con la collaborazione della CDC. Realizzata in 17 turni di lavoro, la versione in lingua italiana di \"Via col vento\" usc\u00ec in tutto il paese nel novembre del 1951, rimanendo in cartellone per pi\u00f9 di un anno con un enorme successo.\nLa prima versione venne riedita nel 1954, nel 1956, nel 1962, nel 1967 (in 70 millimetri e suono stereofonico) e nel 1972. Per la riedizione del 1977 il ridoppiaggio, sotto la direzione di Mario Maldesi, venne integralmente eseguito dalla C.V.D. presso gli studi della International Recording con nuovi dialoghi preparati da Roberto De Leonardis, l'adattatore italiano di fiducia di Walt Disney. Le differenze principali che si registrano tra le due versioni italiane sono le seguenti:\nIl ridoppiaggio \u00e8 stato comunque utilizzato solo per tale riedizione.\nAccoglienza.\nIl film \u00e8 da sempre giudicato come l'apice del divismo e dell'esagerazione hollywoodiana, essendo nato dalla precisa volont\u00e0 del produttore di realizzare un'opera mastodontica, con una lavorazione complessa e grande dispendio di mezzi. Con ci\u00f2 \"Via col vento\" \u00e8 generalmente considerato un'opera di altissimo valore artistico; le critiche riguardano infatti perlopi\u00f9 la durata del film, che \u00e8 ritenuta da alcuni esagerata (seppur giustificata dall'attinenza quasi letterale a un romanzo di per s\u00e9 ponderoso). Alla sua uscita comunque il film venne subito accolto con parere favorevole dalla maggior parte della critica cinematografica, colpita in modo particolare dalla veridicit\u00e0 delle ricostruzioni storiche e dalla grandiosit\u00e0 delle ambientazioni. Una parte della critica invece attacc\u00f2 duramente il film accusandolo di appoggiare troppo esplicitamente la causa sudista; altre critiche mosse al film lo accusano di avere poca consistenza artistica e di attenersi ai \"clich\u00e9\" delle storie d'amore (con la guerra civile relegata a inutile contorno) e agli stereotipi razzisti sugli schiavi afroamericani.\nPino Farinotti assegna nel suo dizionario ben 5 stelle al film, il massimo voto possibile e Paolo Mereghetti si associa assegnando a \"Via col vento\" 4 stelle nella sua guida (anche qui il massimo possibile). Diversamente Morando Morandini nel suo dizionario del cinema assegna al film un voto generale nettamente inferiore ma comunque onorevole di tre stelle su cinque, evidenziando comunque i meriti dell'opera e i suoi difetti.\nNel 1998 l'American Film Institute ha collocato \"Via col vento\" al quarto posto della AFI's 100 Years... 100 Movies, ovvero la lista dei cento film americani pi\u00f9 importanti (dopo \"Quarto potere\", \"Casablanca\" e \"Il padrino\"), spostandolo poi al sesto nella versione del 2007. Inoltre tre citazioni di dialoghi del film sono stati inseriti nella lista delle migliori battute di sempre, ossia:\n\u00c8 stato inserito nella lista del sito \"theyshootpictures.com\" al 62\u00ba posto dei migliori 1 000 film di sempre, compare inoltre nella lista dei migliori film di \"films101.com\" (39\u00ba posto) e al 18\u00ba posto della classifica stilata dai lettori di \"Time Out\".\n\"Empire Magazine\" lo ha inserito al 18\u00ba posto nella sua lista pubblicata nel 1999 e al 44\u00ba posto di quella pubblicata nel 2003. \nNel 1999 la rivista italiana \"Ciak\" ha stilato due liste dei 100 migliori film della storia, uno fatta dai lettori e una dai critici cinematografici interpellati, \"Via col vento\" compare in entrambe. Nel 1989 negli Stati Uniti \u00e8 stato selezionato dal National Film Registry per la conservazione ed \u00e8 stato riversato in forma digitale. Figura inoltre al 157\u00ba posto della Top 250 di IMDb con una media voti di 8,2/10. Il voto medio attribuito dagli utenti registrati di Rottentomatoes.com \u00e8 8,7/10.\nControversie.\nIl film, che adotta pienamente il punto di vista degli schiavisti degli stati del Sud ai tempi della Guerra di Secessione, \u00e8 espressione della cultura segregazionista americana della prima met\u00e0 del Novecento, risultando quindi ampiamente basato su stereotipi razzisti, particolarmente evidenti nella rappresentazione degli afroamericani (nei loro modi, nei loro atteggiamenti, nel loro linguaggio).\nRiconoscimenti.\nPremi speciali.\nOlivia de Havilland e Hattie McDaniel erano in corsa per lo stesso premio, poi vinto dalla seconda.\nSidney Howard mor\u00ec prima dell'uscita del film e per questo il premio gli venne attribuito postumo, primo caso nella storia degli Oscar. Clark Gable si arrabbi\u00f2 molto per aver perso l'Oscar quell'anno. Disse:\nInfatti Robert Donat, vincitore con \"Addio, Mr. Chips!\"\" era inglese, cos\u00ec come Vivien Leigh.\nEdizioni home video.\nVHS.\nLe edizioni italiane del film in videocassetta sono state numerose, anche nelle edicole come abbinamento a quotidiani o periodici. Quasi tutte le edizioni presentavano la stessa versione del film non restaurata, senza gli intervalli e le ouverture (che verranno ripristinate nella versione in DVD) e con il doppiaggio originale.\nDVD.\nEsistono molte versioni del film in DVD. La prima edizione usc\u00ec all'inizio del 2000 e conteneva il film diviso in due parti, inserite in un disco a due lati: al termine del lato A bisognava girare il DVD per la parte B. Il master reintroduceva le musiche delle ouverture e gli intervalli, assenti nelle videocassette.\nNel 2004 \u00e8 stata pubblicata dalla Warner un'edizione speciale composta da un cofanetto contenente 4 DVD.\nBlu-Ray.\nLa prima edizione in Blu-Ray usc\u00ec il 17 novembre 2009 in occasione del 70\u00ba anniversario della pellicola. Al film in versione restaurata erano abbinati su un secondo disco dei contenuti speciali dell'edizione precedente e alcuni inediti. La seconda edizione in Blu-Ray \u00e8 uscita il 22 ottobre 2014 per il 75\u00ba anniversario del film. Ai due dischi della precedente edizione \u00e8 aggiunto un terzo disco con nuovi contenuti speciali.\nInfluenza culturale.\nIl film \u00e8 stato citato complessivamente pi\u00f9 di 200 volte nella storia del cinema tra parodie, scene rifatte e riprese citazioni esplicite. Alcune di queste citazioni riguardano le battute pi\u00f9 famose pronunciate dai protagonisti (si ricordano ad esempio \"The Mask\" e \"La sposa cadavere\" in cui viene citata la frase \"Francamente me ne infischio\"), altre sono invece casi in cui le scene del film ricordano quelle di \"Via col vento\", ci sono anche casi (come ad esempio \"Nuovo Cinema Paradiso\") in cui vengono inserite nel film le scene originali dell'opera di Fleming.\nAnche Adriano Celentano ha reso omaggio al film, infatti uno dei suoi show televisivi \"Francamente me ne infischio\" si intitola come la celebre battuta di Clark Gable. Esiste inoltre una trasposizione a fumetti del film, \"Paperino e il vento del Sud\", parodia disneyana di \"Via col vento\" pubblicata nel 1982 in cui Paperino veste i panni di Rhett (Paper Butler) e Paperina quelli di Rossella (Paperella O'Hara).\nIl celebre \"Main Theme\" della colonna sonora del film \u00e8 inoltre stato adottato come sigla del programma televisivo di Rai 1 \"Porta a porta\".\nSequel.\nNel 1994 fu prodotta una miniserie televisiva intitolata \"Rossella\", tratta dall'omonimo romanzo di Alexandra Ripley che \u00e8 a sua volta un sequel del libro di Mitchell. La miniserie, trasmessa dal 13 al 17 novembre 1994 sulla CBS in quattro puntate, ha come protagonisti Joanne Whalley e Timothy Dalton nei panni di Rossella e Rhett e vede il trasferimento di Rossella in Irlanda dopo essere rimasta incinta da Rhett."}
{"id": "117512", "revid": "124355756", "url": "https://it.wikipedia.org/wiki?curid=117512", "title": "Motore V6 PRV", "text": "Il motore V6 PRV \u00e8 un motore V6 nato dalla collaborazione tra le societ\u00e0 Peugeot, Renault e Volvo (da cui nasce la sigla), costruito tra il 1974 e il 1998 dalla sussidiaria \"Fran\u00e7aise de M\u00e9canique\". Fu poi rimpiazzato dal motore PSA ES / Renault L.\nStoria.\nLa storia di questo motore si pu\u00f2 fare risalire al primo accordo, stipulato nel 1966 tra Peugeot e Renault per la progettazione e la costruzione in comune di componentistica per autovetture.\nLa joint-venture scaturita da tale accordo mosse il primo passo nel 1969 a Douvrin, nelle vicinanze di Lens con il nome di \"Compagnie Fran\u00e7aise de M\u00e9canique\" (abbreviata in FM); due anni dopo, nel 1971 si associa pariteticamente anche la svedese Volvo con il cambio di denominazione nel definitivo \"PRV\".&lt;br&gt;\nNello stesso stabilimento di Douvrin, verranno in seguito costruiti ed assemblati anche i motori Douvrin.\nDopo un progetto iniziale di un motore V8 si decise di ripiegare su un pi\u00f9 economico V6. Tale motore venne realizzato partendo proprio dal primo prototipo del V8 da 3 litri inizialmente costruito, dal quale vennero tolti due cilindri, ma le misure di alesaggio e corsa vennero modificate. Perci\u00f2 il nuovo V6, realizzato in lega di alluminio, manteneva alcune caratteristiche normalmente tipiche di un V8, a cominciare dall'angolo di 90\u00b0 gradi tra le bancate, in luogo degli usuali 60\u00b0.\nTra le altre caratteristiche va ricordata la distribuzione ad un albero a camme in testa per bancata, con due valvole per cilindro: solo negli ultimi anni ne furono proposte alcune varianti con distribuzione bialbero e collettore di aspirazione a geometria variabile. &lt;br&gt;\nPi\u00f9 in generale, si pu\u00f2 dire che sulla base del PRV monoalbero originario sono state realizzate diverse varianti, spesso utilizzate da pi\u00f9 marchi, ma in qualche caso anche da un solo marchio.\nPer esempio, oltre alla versione bialbero di cui sopra, montata su modelli Peugeot, Citro\u00ebn e Renault, sono esistite anche versioni sovralimentate da un turbocompressore: la maggior parte delle applicazioni dei PRV sovralimentati riguardavano vetture sportive come le Alpine e Venturi. Ma \u00e8 esistita anche una versione di punta, caratterizzata dalla doppia sovralimentazione con due turbocompressori e due intercooler, ma ancora con distribuzione monoalbero.\nIl motore PRV \u00e8 stato prodotto in quattro versioni motoristiche, da 2.5 a 3 litri. La prima versione a debuttare \u00e8 stata quella da 2.7 litri, in seguito proposta anche nella versione da 2.5 litri turbo ed evolutasi anche in 2.8 (aspirato e turbo). Solo alla fine degli anni ottanta tutte queste versioni sono state sostituite dalla definitiva versione da 3 litri, che \u00e8 stata l'unica ad essere proposta dopo qualche anno anche in configurazione bialbero. La 2.7 \u00e8 stata invece l'unica a non essere mai stata proposta con sovralimentazione.\nNe vennero costruiti 970.315 pezzi che equipaggiarono vari modelli di varie Case automobilistiche, anche al di fuori dell'ambito di competenza Peugeot-Renault-Volvo.\nDi seguito, ecco una breve descrizione dei quattro motori PRV:\nLa produzione dei motori PRV cess\u00f2 definitivamente il 15 giugno 1998. Il loro posto verr\u00e0 preso da un nuovo V6, il motore ES, realizzato in collaborazione con Renault (ma non pi\u00f9 con Volvo).\nCaratteristiche tecniche.\nDi seguito vengono riportate le caratteristiche tecniche delle varianti di motore PRV, suddivise per cilindrata e per tipologia di alimentazione (carburatore/i, iniezione meccanica, iniezione elettronica, turbocompresso).\nNomenclatura.\nUniversalmente questo motore, in tutte le sue versioni, \u00e8 conosciuto come PRV, ma le tre principali Case che lo hanno utilizzato adottavano dei codici interni.&lt;br&gt;\nLa Peugeot, per esempio, utilizzava i codici ZM, ZN e ZP rispettivamente per le versioni da 2.7, 2.8 e 3 litri (la versione da 2.5 litri non \u00e8 mai stata utilizzata dalla Casa di Sochaux.&lt;br&gt;\nLa Renault, invece, utilizzava i seguenti codici:\nLa Volvo, infine, ha utilizzato il codice B27F per il 2.7 litri ed il codice B280 per il 2.8 litri. Il 2.5 ed il 3 litri non sono mai stati utilizzati dalla Casa svedese."}
{"id": "117513", "revid": "48344", "url": "https://it.wikipedia.org/wiki?curid=117513", "title": "Centroamerica", "text": ""}
{"id": "117514", "revid": "125695698", "url": "https://it.wikipedia.org/wiki?curid=117514", "title": "Josef Dietrich", "text": "Raggiunse il grado di SS-Oberst-Gruppenf\u00fchrer und Panzer-Generaloberst der Waffen-SS, ossia generale d'armata SS, il grado pi\u00f9 alto delle Waffen-SS, e fu comandante dapprima della 1. SS-Panzer Division Leibstandarte SS Adolf Hitler, successivamente del I SS-Panzerkorps ed infine della 6\u00aa armata corazzata: un suo ritratto ci \u00e8 offerto nel libro \"Il gladiatore di Hitler\" di Joachim von Ribbentrop. Sepp Dietrich era un individuo rude e violento, che aveva cominciato la sua carriera come autista e comandante delle guardie del corpo di Hitler. I suoi metodi sbrigativi ottenevano lo scopo desiderato, il che compiaceva particolarmente Hitler: l'atteggiamento di Dietrich, che rispondeva pienamente ai suoi ideali, non era certo il risultato dell'addestramento militare tradizionale. Inoltre, Dietrich aveva il merito, agli occhi del F\u00fchrer, di non discutere mai gli ordini.\nBiografia.\nNato nel 1892, a Hawangen, in Baviera, fu apprendista macellaio, si arruol\u00f2 nell'Esercito Imperiale tedesco nel 1911 e combatt\u00e9 nella prima guerra mondiale col grado di sergente nelle prime unit\u00e0 corazzate dell'esercito tedesco. Dietrich entr\u00f2 nelle SS nel 1928, avendo aderito, fin dal 1923 alle SA. I primi ruoli di rilievo che ricopr\u00ec furono quelli di autista del \"F\u00fchrer\" e responsabile della sua guardia del corpo, mentre nel 1931 fu anche eletto parlamentare al Reichstag.\nScrive di lui Franz Kurowski, autore di molti studi sulla seconda guerra mondiale: \"Un autentico soldato di prima linea, egli sa come sbrogliarsela con le sue truppe anche nel peggiore momento di una battaglia e sa come reimpiegarle per un fatale contrattacco\".\nDietrich condusse i soldati delle SS nella campagna di Francia, durante i giorni di Dunkerque, nell'invasione di Grecia e Jugoslavia, e nel 1941-1942 in Russia. Ottenne le maggiori onorificenze al valore del III Reich, ed era solito partecipare agli scontri con i propri uomini. La lealt\u00e0 verso le sue truppe pare l'abbia anche portato a conflitti con Himmler.\nEgli guid\u00f2 anche la \"6. Panzerarmee\" durante il contrattacco delle Ardenne nel dicembre 1944, che rallent\u00f2 sensibilmente gli statunitensi. Dietrich comunque si mostr\u00f2 inizialmente scettico nei confronti dell'operazione:\nDietrich si spost\u00f2 sul fronte orientale, in Ungheria, combattendo fino all'ultimo contro i sovietici per la difesa di Vienna.\nAccompagnato da sua moglie, Dietrich si arrese il 9 maggio 1945 al sergente maggiore Herbert Kraus della 36\u00aa Divisione di fanteria U.S. a Krems an der Donau a nord di St. P\u00f6lten, in Austria. Le sue armate si erano consegnate al generale statunitense George Patton l'8 maggio 1945. Dietrich fu processato e condannato a 25 anni di carcere perch\u00e9 ritenuto responsabile dell'eccidio di prigionieri americani avvenuto nella zona di Malmedy, durante la controffensiva tedesca sul fronte francese delle Ardenne.\nIl 17 dicembre 1944 le unit\u00e0 di SS sotto il suo comando uccisero 77/82 prigionieri americani. Le sue truppe, soprattutto sul fronte russo e nei Balcani, si distinsero per le dure rappresaglie contro i partigiani sovietici e titini.\nScontati circa dieci anni, fu rilasciato nel 1955, ma torn\u00f2 in prigione per 18 mesi, avendo subito una seconda condanna per il massacro delle SA del 1934 (la Notte dei lunghi coltelli), nella quale aveva avuto un ruolo di rilievo.\nMor\u00ec a 74 anni, il 21 aprile 1966, per un attacco di cuore, presso Ludwigsburg, nella Germania Ovest. L'elogio funebre fu tenuto dall\"SS-Obergruppenf\u00fchrer und General der Waffen-SS\" Wilhelm Bittrich.\nOnorificenze.\nOnorificenze tedesche.\nPrima Guerra Mondiale\nSeconda Guerra Mondiale\nDecorazioni politiche del Partito Nazista"}
{"id": "117515", "revid": "123735229", "url": "https://it.wikipedia.org/wiki?curid=117515", "title": "Pentium III", "text": "Il Pentium III (talvolta abbreviato in \"P3\") fu un microprocessore x86 sviluppato da Intel come successore del Pentium II, e arriv\u00f2 sul mercato il 26 febbraio 1999.\nAl pari del suo predecessore era basato sull'architettura P6 che era stata introdotta per la prima volta con il processore Pentium Pro, inizialmente destinato a sostituire il primo Pentium ma poi relegato al mercato di fascia alta, specialmente quello server e workstation.\nLe prime versioni erano molto simili ai Pentium II: la maggiore differenza era il supporto delle istruzioni SSE e l'introduzione, nelle prime versioni, di un numero di serie unico per ogni processore; tale caratteristica venne rimossa poi nei modelli successivi a causa delle proteste del pubblico che vedevano in tale codice identificativo una possibile violazione della privacy.\nA partire dalla seconda generazione del Pentium III venne anche abbandonato lo Slot 1 per la connessione del processore alla scheda madre, in favore di un ritorno ad un socket di tipo tradizionale, il nuovo 370.\nEvoluzione del Pentium III.\nKatmai.\nIl core Katmai era alla base della prima generazione del Pentium III ed era in sostanza una evoluzione del core Deschutes (alla base dell'ultima generazione del Pentium II), quindi costruito mediante il processo produttivo a 250 nm, con l'aggiunta delle istruzioni SSE ed un migliorato controllo della memoria cache L2 da 512 KB. Fu inoltre l'ultima CPU Intel ad adottare ancora lo Slot 1.\nCoppermine.\nDopo poco pi\u00f9 di 6 mesi dal lancio di Katmai, arriv\u00f2 il core Coppermine decisamente pi\u00f9 rivoluzionario: era basato sul nuovo processo produttivo a 180 nm e integrava la cache L2 direttamente nel die del processore; tale soluzione tecnica limit\u00f2 la dimensione della cache L2 a 256 KB ma consent\u00ec il suo funzionamento alla stessa velocit\u00e0 della CPU e non alla met\u00e0 come nelle soluzioni precedenti, ottenendo quindi un complessivo aumento delle prestazioni.\nTualatin.\nL'ultima generazione del Pentium III era basata sul core Tualatin, che era in sostanza un die shrink di Coppermine a 130 nm. Grazie al nuovo processo produttivo fu possibile, in un secondo tempo, offrire anche versioni dotate di 512 KB di cache L2 (chiamate commercialmente Pentium III-S), ovvero lo stesso quantitativo presente nella prima generazione, ma questa volta integrato direttamente nella CPU. La frequenza massima raggiunta dai modelli in commercio fu di 1,4\u00a0GHz e tale limite fu posto da Intel pi\u00f9 per ragioni commerciali che tecniche; in passato era successo che alcune versioni del processore economico Celeron erano in grado di competere con i ben pi\u00f9 blasonati modelli di Pentium II e tale \"concorrenza interna\" si stava ripetendo tra il core Tualatin e il primo Pentium 4 Willamette (sul mercato parallelamente) e che a parit\u00e0 di clock era pi\u00f9 lento. Per non affossare le vendite del Pentium 4 Intel decise di non presentare versioni di Tualatin con frequenze maggiori di quelle utilizzate per il core Willamette.\nVersione per i server.\nIl Pentium III era un processore pensato per il settore desktop, ma Intel decise di ricavarne anche una versione per il settore server che divent\u00f2 di fatto il successore effettivo del Pentium II Xeon che veniva commercializzato proprio in tale settore. Tale versione venne commercializzata con il nuovo marchio \"Pentium III Xeon\" che fu di fatto la seconda generazione del processore Xeon, uno dei marchi pi\u00f9 longevi nella storia del produttore statunitense.\nControversia sulla privacy.\nCome accennato sopra, il Pentium III fu il primo processore a includere un numero di identificazione univoco e recuperabile via software (attraverso l'istruzione Assembly CPUID), chiamato \"PSN\" (acronimo di Personal Serial Number, \"Numero Seriale Personale\").\nIl 29 novembre 1999, il Science and Technology Options Assessment Panel (STOA) del Parlamento europeo, a seguito del suo rapporto sulle tecniche di sorveglianza elettronica chiese ai membri del comitato parlamentare di considerare misure legali per prevenire l'installazione di questi chip sui computer dei cittadini europei.\nTale decisione costrinse quindi Intel alla disattivazione di tale codice, previa la possibilit\u00e0 da parte degli utenti di riabilitare tale funzionalit\u00e0 da BIOS.\nPentium III: progenitore del Pentium M.\nDall'ultima generazione del Pentium III, Intel ricav\u00f2 anche una versione per il settore mobile, chiamata commercialmente Pentium III-M, grazie all'aggiunta della prima generazione della tecnologia di risparmio energetico SpeedStep, ovvero quella tecnologia che consentiva di variare dinamicamente il clock di esercizio della CPU, abbassandolo quando non era necessaria tutta la potenza elaborativa, con la conseguente diminuzione dei consumi; la tecnologia SpeedStep ebbe poi molto successo nei processori Intel e gradualmente venne introdotta in tutti i prodotti successivi, non solo quelli pensati per il settore mobile.\nSebbene Intel cercasse di sostituire rapidamente il Pentium III con il nuovo Pentium 4, lo sviluppo della sua architettura non si interruppe con la fine della sua commercializzazione; venne infatti utilizzato come base per lo sviluppo dell'architettura del primo Pentium M Banias (il processore alla base della prima generazione della piattaforma Centrino, conosciuta come Carmel) sviluppato dai centri di ricerca di Intel situati ad Haifa in Israele. Qui infatti nel 2001 era stato praticamente completato il progetto di Timna, una CPU rivoluzionaria per i tempi con un doppio controller integrato, sia per la memoria RAM, sia per la scheda video; a questo punto, per\u00f2, Intel fu costretta per questioni commerciali a interromperne lo sviluppo per passare a quello di un processore specificamente pensato per l'ambito \"mobile\", quello che poi sarebbe appunto diventato il primo Pentium M Banias.\nAvendo come riferimento i Pentium III Tualatin (in particolare quelli gi\u00e0 ottimizzati per l'utilizzo in sistemi mobile, quindi dotati della tecnologia SpeedStep) e i Pentium 4 Willamette, gli ingegneri decisero di creare una sorta di processore \"ibrido\", quello che venne chiamato \"Un Pentium III con il BUS del Pentium 4\", in modo da poter sfruttare i vantaggi di ciascun \"genitore\". In realt\u00e0 era appunto una revisione del Pentium III Tualatin, ottimizzata per l'ambito mobile.\nModelli arrivati sul mercato.\nLa tabella seguente mostra i modelli di Pentium III arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Pentium III fu sostituito dal Pentium 4 Willamette, lanciato nel novembre 2000 e basato sulla nuova architettura NetBurst che era decisamente orientata ad un rapido aumento di clock soprattutto in virt\u00f9 della lunga pipeline da 20 stadi ed era per questo motivo che i primi Pentium 4 erano pi\u00f9 lenti dei Pentium III a parit\u00e0 di clock; lo scopo di tale architettura era infatti quello di raggiungere in breve tempo frequenze di funzionamento inavvicinabili da parte del progetto Pentium III. Nel nuovo processore anche il BUS era innovativo, sempre a 100\u00a0MHz, ma quad pumped ovvero in grado di trasmettere 4 bit simultaneamente ed \u00e8 per questo motivo che veniva tradizionalmente indicato come a 400\u00a0MHz."}
{"id": "117516", "revid": "1632387", "url": "https://it.wikipedia.org/wiki?curid=117516", "title": "The Sounds", "text": "The Sounds \u00e8 un gruppo musicale indie rock svedese fondato nella contea della Scania nel 1999.\nStoria del gruppo.\nThe Sounds vennero fondati nel 1998 dai compagni di classe F\u00e9lix Rodr\u00edguez, Maja Ivarsson, Johan Bengtsson e Fredrik Blond a Helsingborg, in Svezia. In seguito il gruppo incontr\u00f2 per caso allo Hultsfred Festival Jesper Anderberg, il componente pi\u00f9 giovane della formazione, che venne aggregato in qualit\u00e0 di tastierista e chitarrista. Il nome del gruppo venne scelto mesi dopo durante un viaggio a Londra. Prima di diventare la cantante del gruppo, la Ivarsson aveva gi\u00e0 suonato la chitarra in altri gruppi locali.\nL'album di debutto dei The Sounds, \"Living in America\", venne registrato a Stoccolma e fu prodotto da Adel Dahdal e Jimmy Monell. Il disco guadagn\u00f2 diversi premi come \"Miglior album esordiente\", un Grammy, un quarto posto nelle classifiche svedesi e piazz\u00f2 il gruppo anche negli Stati Uniti oltre che in Svezia. Dall'uscita dell'album il gruppo ha suonato in oltre 500 concerti, compresa una partecipazione al Warped Tour del 2004. Partecipazione ripetuta nel 2006 sul palco principale dell'evento. The Sounds hanno inoltre suonato in tour con altri gruppi indie rock quali Foo Fighters, The Strokes, Morningwood, Angels &amp; Airwaves, +44, Mando Diao e Panic! at the Disco.\nNegli Stati Uniti il gruppo \u00e8 apparso numerose volte in televisione e in riviste e pu\u00f2 vantare un nutrito gruppi di fan che comprende personaggi come Dave Grohl, Pharrell, Quentin Tarantino, Thomas Johnson e Robin Botten, Bam Margera e sua moglie Missy Margera, David Desrosiers, Ben Khodadad e Britney Spears. Il gruppo ha spesso dichiarato che la promozione della loro musica avviene principalmente grazie al passaparola e ai concerti.\nNel 2004 il loro singolo \"Seven Days a Week\" fu scelto dagli sviluppatori della Electronic Arts come colonna sonora del videogioco FIFA 2005.\nLe canzoni \"Yeah Yeah Yeah\" e \"Dying to Say This to You\" (tratte dall'album \"Dying to Say This to You\") vengono inserite nella colonna sonora di \"Scream 4\".\nIl 29 ottobre 2013 viene pubblicato il loro nuovo album intitolato \"Weekend\"."}
{"id": "117517", "revid": "2210536", "url": "https://it.wikipedia.org/wiki?curid=117517", "title": "Visual Radio", "text": "Visual Radio \u00e8, da una parte, una tecnologia per telefonini che permette di vedere contenuti speciali (come ad esempio il titolo della canzone e il nome dell'autore) nel corso della messa in onda (il servizio Visual Radio sviluppato da Nokia e da Samsung attualmente non \u00e8 disponibile sul territorio nazionale italiano); dall'altra \u00e8 un modello evolutivo radiofonico che vede la declinazione di contenuti visual associati ad un programma radiofonico su diverse piattaforme (IP, Digitale Televisivo Terrestre, satellite, smart tv). Il pi\u00f9 importante esempio di declinazione visual radio di un contenuto radiofonico \u00e8 quello di RTL 102.5, denominato \"Radiovisione\", adottato sin dalla fine del secolo scorso.\nCaratteristiche.\nNel caso della tecnologia Nokia e Samsung, il modello Visual Radio permette di sintonizzarsi su una radio abilitata Visual Radio e di avere accesso ad una vasta gamma di nuovi servizi, mentre si continua ad ascoltare la radio FM standard. Si possono ricevere informazioni dettagliate su qualsiasi canzone in onda, incluse le informazioni sui prossimi tour e pettegolezzi.\n\u00c8 possibile controllare le previsioni meteorologiche sulle mappe o i risultati sportivi, partecipare alle competizioni e rimanere aggiornato su tutte le notizie. Sintonizzandosi su un talk show, si pu\u00f2 anche, ad esempio, vedere cosa \u00e8 stato discusso e quali saranno i prossimi argomenti. Tutto disponibile mentre la musica accompagna.\nLe applicazioni di Visual Radio sono pre-installate nei telefoni Nokia e Samsung compatibili (il servizio deve essere supportato dagli operatori e dalla radio emittente).\nNel caso del modello Visual Radio come nuova frontiera dello sviluppo radiofonico, l'Italia \u00e8 considerata all'avanguardia, con il maggior numero di stazioni radio FM che sono approdate con varie formule sul digitale televisivo terrestre (solo audio, audiografica, visual radio in senso pieno).\nTelefoni compatibili.\nI telefonini che includono Visual Radio sono: \nNokia.\n3120, 3230, 3250, 5200, 5300, 5310, 5310, 5320, 5700, 6111, 6120, 6125, 6151, 6230i, 6270, 6280, 6288, 6630, 7370, 7710, E51, E63, E71, N70, N71, N72, N73, N76, N78, N80, N82, N91, N92, N95\nSamsung.\nS3310, SGH-U600"}
{"id": "117520", "revid": "1318658", "url": "https://it.wikipedia.org/wiki?curid=117520", "title": "C'era una volta il festival", "text": "C'era una volta il festival \u00e8 stato un programma televisivo italiano musicale, trasmesso da Canale 5 in due edizioni dallo studio 10 di Cologno Monzese (Milano), nel 1989 e nel 1990: nella prima vennero messe in gara canzoni presentate esclusivamente al Festival di Sanremo durante gli anni cinquanta, sessanta e settanta, nella seconda canzoni partecipanti anche ad altre manifestazioni musicali del passato. Entrambe le edizioni vennero condotte da Mike Bongiorno.\nLa gara prevedeva, al termine delle prime due serate, una classifica compilata in base alle preferenze espresse dal pubblico presente in sala: accedeva alla finale la prima met\u00e0 delle canzoni in graduatoria.\nLa classifica finale veniva invece redatta sommando i voti espressi dal pubblico presente in studio (ogni voto moltiplicato per 100) con quelli dei lettori di TV Sorrisi e Canzoni per mezzo di cartoline.\nGli interpreti erano accompagnati da una orchestra di 33 elementi, diretta dal maestro Gianfranco Intra.\nPrima edizione (1989).\nVincitore risult\u00f2 Bobby Solo con \"Una lacrima sul viso\" davanti a Don Backy con \"L'immensit\u00e0\". La Perugina confer\u00ec un premio speciale a Nilla Pizzi per \"Essere riuscita a unire una melodia ancora attuale nella sua dolce semplicit\u00e0 ad una interpretazione personale, convinta ed estremamente emozionante\", riferendosi alla canzone \"Grazie dei fiori\".\nSeconda edizione (1990).\nVincitori furono i Camaleonti con \"Perch\u00e9 ti amo\" davanti a Giorgio Consolini con \"Tutte le mamme\". Ospiti fissi in tutte e tre le serate dello show Zuzzurro e Gaspare."}
{"id": "117528", "revid": "287204", "url": "https://it.wikipedia.org/wiki?curid=117528", "title": "Otello (opera)", "text": ""}
{"id": "117530", "revid": "104485", "url": "https://it.wikipedia.org/wiki?curid=117530", "title": "Radice (botanica)", "text": "La radice \u00e8 l'organo della pianta specializzato nell'assorbimento di acqua e sali minerali dal terreno, fondamentali per la vita delle piante. Ha anche funzioni principali di ancoraggio e di produzione di ormoni (citochinine e gibberelline) che segnano il forte legame tra lo sviluppo della radice e lo sviluppo del germoglio.\nTipologie di radice.\nLa radice \u00e8 formata da queste parti:\nFormazione.\nIn tutte le cormofite, lo sviluppo dei tre organi del cormo inizia allo stadio embrionale quando, a un certo punto, si notano due poli opposti: il polo caulinare (che originer\u00e0 il caule) e il polo radicale. Essi sono costituiti da cellule meristematiche che daranno origine rispettivamente al fusto e alla radice. Nel fusto si ha andamento geotropico negativo, nella radice positivo. Dall'attivit\u00e0 dell'apice radicale si former\u00e0 la radice principale.\nSi definiscono radici avventizie quelle radici che non si formano in strutture della radice primaria (es. fusto, foglie), ma da meristemi secondari. Formano il sistema radicale di molte Gramineae e spesso servono come ancoraggio a substrati anche verticali (es. Edera, Ficus). Esse sono degli organi definiti eterotopici poich\u00e9 si originano da luoghi diversi da quelli che gli sono propri.\nFunzioni.\nLa radice ha molte funzioni. \u00c8 soprattutto un organo per l'assorbimento di acqua e sali minerali dal terreno, ma anche di conduzione, riserva, ancoraggio al terreno. Interviene nella sintesi di ormoni vegetali ed \u00e8 implicata in vari processi di simbiosi (es. noduli radicali, micorrize).\nRadici specializzate.\nPossono esistere radici specializzate, generalmente legate a particolari ambienti: l'organizzazione interna di tali radici rimane costante dal punto di vista anatomico, ma le funzioni sono molto diversificate. Alcuni esempi sono:\n\"Radici tuberizzate\" - il parenchima corticale si specializza come tessuto di riserva. Ad esempio: Ipomea batata (ingrossamento radice secondaria), rapa, carota e barbabietola (ingrossamento radice primaria). \n\"Pneumatofori \" - radici respiratorie, proprie di alcune specie che vivono in ambienti acquitrinosi. Presentano un geotropismo negativo (crescono verso l'alto), un parenchima aerifero e delle lenticelle. Ad esempio il cipresso calvo produce gli pneumatofori.\n\"Formazioni a mangrovie \" - radici tipiche di piante che vivono in ambienti paludosi, che si estendono in modo da sollevare la pianta dall'acqua.\n\"Austori\" - sono tipici di piante epiparassite (es. Cuscuta, vischio). Si inseriscono nel floema della pianta parassitata.\n\"Radici contrattili\" - servono per l'interramento della base del fusto (es. piante con bulbo). Hanno un parenchima corticale in cui avvengono cambiamenti dello stato di turgore.\nTeorie sulla formazione della radice.\nPer spiegare la formazione della radice sono state proposte due teorie:\nSi possono individuare tre sistemi meristematici chiamati istogeni (generatori di tessuti) che sono gi\u00e0 determinati, ovvero gi\u00e0 si sa a quale regione anatomica daranno origine: il dermatogeno (origina il rizoderma), il periblema (origina il cilindro corticale della radice) e il pleroma (origina la porzione pi\u00f9 interna). La cuffia a volte si origina da un istogeno proprio, il caliprogeno, altre volte dal dermatogeno che in questo caso si chiamer\u00e0 dermacaliprogeno.\nPer il fusto ci sono altri termini istogeni che possono andar bene anche per la radice, in quanto non si riferiscono a regioni anatomiche ma a tessuti: il protoderma (per l'epidermide), il meristema fondamentale (per il parenchima) e il procambio (per il cambio vascolare).\nNelle monocotiledoni ci sono tre gruppi iniziali, quello esterno d\u00e0 origine alla cuffia, quello intermedio al cilindro corticale e all'epidermide e quello interno al cilindro centrale. \nNelle gimnosperme, invece, c'\u00e8 un solo gruppo iniziale.\nQuesta teoria non annulla quella precedente, ma semplicemente distribuisce gli istogeni in maniera differente. Questa zona \u00e8 stata evidenziata con una tecnica autoradiografica: nel centro quiescente non avvenivano mitosi.\nStruttura.\nNella radice, in analogia con le zone di crescita del fusto, sono presenti le seguenti zone di crescita:\nLe zone meristematica e di distensione corrispondono alla zona di crescita in lunghezza.\nApice radicale.\nL'apice della radice deve avere delle strutture di protezione per non essere leso durante la penetrazione nel terreno. Tale protezione \u00e8 fornita da una struttura presente solo in questo organo, detta \"cuffia\" (o \"caliptra\"), messa come un cappuccio. \nLe cellule meristematiche dell'apice radicale producono sia i tessuti della radice, sia la cuffia.\nNelle Gimnosperme e nelle Angiosperme pi\u00f9 primitive la cuffia ha origine dal dermatogeno, mentre nelle Angiosperme pi\u00f9 evolute si riconosce un gruppo di iniziali specifico detto caliptrogeno.\nProprio la presenza della cuffia e l'assenza dei primordi differenziano l'apice radicale dall'apice del fusto; il primo \u00e8 molto pi\u00f9 semplice e lineare. Nella cuffia sono presenti due popolazioni di cellule, una centrale che appartiene alla zona della columella e altre laterali con le cellule delle fiancate. \nLe cellule della columella sono grosse, cubiche, con grosso nucleo, molto citoplasma e grossi granuli di amido. La columella \u00e8, nella cuffia, il sito della percezione gravitropica, le cellule della columella\ncontengono particolari amiloplasti (detti \"statoliti\") grazie ai quali vengono percepite variazioni nella posizione che innescano reazioni di crescita che mantengono l'apice in posizione verticale (geotropismo positivo).\nLe cellule delle fiancate hanno aspetto nastriforme, compresse tangenzialmente, hanno pareti ricche di mucillagini che a contatto con il terreno si sfaldano formando una massa mucillaginosa (mucigel) che svolge azione lubrificante facilitando la penetrazione della radice nel terreno. Queste cellule si rinnovano, altre si riformano dai meristemi apicali e la dimensione della cuffia rimane costante. \nLa cuffia \u00e8 presente anche nelle piante acquatiche nelle quali non funge da lubrificante, ma da protezione.\nNelle Pteridofite l'apice radicale \u00e8 costituito da una sola cellula, che con le sue divisioni successive produce tutti i tessuti dell'organo.\nNelle Spermatofite (Gimnosperme e Angiosperme), la situazione pi\u00f9 evoluta presenta un apice pluricellulare con alcuni gruppi di cellule iniziali:\nNelle Angiosperme pi\u00f9 evolute, ed in particolare nelle Monocotiledoni, \u00e8 presente una zona caratterizzata da un ciclo cellulare molto lento definita \"centro quiescente\". Questa zona \u00e8 formata da cellule poco soggette a mutazioni, costituisce cio\u00e8 una riserva cellulare per il meristema. In Arabidopsis thaliana il centro quiescente ha un ruolo nel mantenere indifferenziate le cellule iniziali del meristema.\nZona di distensione e differenziazione.\nQuesta zona, insieme alla zona meristematica, corrisponde alla zona in cui la radice mostra la crescita in lunghezza. La zona di distensione nella radice \u00e8 pi\u00f9 breve che nel fusto.\nNella \"zona di differenziazione\" le cellule possono ancora distendersi, ma iniziano gi\u00e0 fenomeni di differenziazione a partire dal pleroma (ad es. si formano i primi vasi del protoxilema). La zona liscia della parete \u00e8 la zona di allungamento per distensione; \u00e8 liscia perch\u00e9 non sono presenti peli radicali. Le cellule di questa zona si originano da meristemi determinati, il procambio, il protoderma e il meristema fondamentale.\nZona di struttura primaria.\nCon il passaggio alla struttura primaria si formano peli radicali a partire da cellule dell'epidermide radicale dette tricoblasti, che formano un'estroflessione in cui penetra il nucleo. \nI peli si sviluppano man mano che si producono nuove parti di radice a partire dall'apice. Hanno durata limitata, e vengono sostituiti da nuovi peli prodotti nella zona pi\u00f9 giovane della radice. \nLa loro caduta corrisponde alla degenerazione dell'epidermide radicale, che viene sostituita dall'esoderma, cio\u00e8 lo strato pi\u00f9 esterno del parenchima corticale che suberifica alla caduta dell'epidermide radicale, assumendo funzione di protezione.\nNella zona pilifera le cellule sono ormai completamente differenziate; sono tessuti adulti di origine primaria.\nIl rizoderma o epidermide radicale \u00e8 un tessuto formato da cellule prive di spazi intercellulari e senza cuticole; mancano gli stomi, sono presenti i peli radicali.\nIl cilindro corticale \u00e8 molto sviluppato rispetto al centrale e appare piuttosto omogeneo in quanto formato in prevalenza da parenchima di riserva. Vi si possono trovare strutture secernenti, a volte canali secretori.\nIl cilindro centrale \u00e8 rigido perch\u00e9 ci sono elementi di conduzione.\nIl limite fra cilindro corticale e cilindro centrale \u00e8 costituito dall'endoderma, strato di cellule con pareti radiali e trasversali rese impermeabili da suberina o lignina. Qui si nota la banda di Caspary, cio\u00e8 l'anello di cellule ispessite; in corrispondenza della banda il plasmalemma delle cellule \u00e8 particolarmente aderente alla parete. La funzione dell'endoderma \u00e8 quella di obbligare il passaggio di acqua e soluti attraverso il plasmalemma e il citoplasma prima di raggiungere le parti pi\u00f9 profonde (parziale selezione).\nIl primo strato del cilindro centrale \u00e8 detto periciclo, che \u00e8 un parenchima, ma dal punto di vista funzionale pu\u00f2 essere considerato un meristema in quanto da esso si forma in parte il cambio per l'accrescimento secondario della radice. \u00c8 inoltre la sede della formazione delle radici secondarie che hanno quindi origine endogena, a differenza dei rami che derivano dalle gemme ascellari prodotte dalla tunica, con origine dunque esogena.\nAll'interno del periciclo troviamo del parenchima in cui sono disposti i fasci cribro-vascolari di tipo alterno formati da arche o fasci legnosi alternati ad arche o fasci cribrosi. Le arche legnose si dispongono come i bracci di una stella e la loro disposizione ha dato il nome a questo tipo di stelle: \"actinostele\".\nI fasci di legno e cribro sono disposti alternativamente in un anello. Il numero di arche pu\u00f2 variare, generalmente nelle gimnosperme e dicotiledoni \u00e8 basso (2-7), al contrario \u00e8 alto nelle monocotiledoni dove si parla di radice poliarca. Il numero di arche \u00e8 diagnostico per la determinazione di una specie. Le arche di legno hanno dimensioni variabili a seconda dell'altezza. I primi (protoxilema) sono disposti esternamente, i nuovi (metaxilema) si dispongono in seguito sempre pi\u00f9 internamente.\nNelle dicotiledoni il differenziamento delle arche pu\u00f2 procedere fino al centro della radice formando una struttura stellata. \nNelle monocotiledoni le arche di legno non confluiscono mai al centro, dove rimane sempre del parenchima che costituisce il midollo centrale (altro carattere diagnostico).\nZona di struttura secondaria.\nAnche nella radice il passaggio a struttura secondaria avviene a carico di cambio cribro-vascolare e fellogeno. Il cambio cribro vascolare si forma in parte sotto il periciclo in corrispondenza delle arche legnose, e in parte da cellule parenchimatiche che si trovano fra le arche legnose e quelle liberiane. Da questa induzione si viene a formare un cambio di forma sinusoidale che presto si circolarizza producendo solamente legno all'interno, prima di cominciare l'attivit\u00e0 dipleurica. In seguito l'attivit\u00e0 del cambio schiaccia gli strati di xilema primario col nuovo xilema secondario, mentre esternamente il floema di origine primaria viene ricacciato verso il periciclo.\nSolitamente, dopo l'inizio della produzione di floema secondario, il periciclo comincia a proliferare, formando vari strati di cellule: lo strato pi\u00f9 esterno si dedifferenzia formando il cambio subero-fellodermico, il quale produce sughero verso l'esterno (periderma) e felloderma verso l'interno. Alcune regioni del periderma sono costituite da lenticelle, aree spugnose di cellule suberificate con molti spazi intercellulari.\nIn questo modo il rizoderma dopo la caduta dei peli radicali viene sostituito inizialmente dall'esoderma.\nSuccessivamente l'esoderma viene sostituito dal periderma di origine fellogena.\nFormazione delle radici secondarie.\nNella zona di struttura primaria si formano anche le radici secondarie, che contribuiscono ad aumentare la massa dell'apparato radicale accrescendo la capacit\u00e0 di ancoraggio e quella di assorbimento.\nUna radice laterale si forma a seguito della proliferazione di un gruppo di cellule del periciclo, in linea di massima poste di fronte ad un'arca legnosa. Esse si dividono periclinalmente generalmente tre volte, di modo da costituire i tre meristemi primari dell'apice. L'abbozzo poi, con divisioni anticlinali, si allunga ed inizia ad organizzarsi secondo lo stesso schema della radice primaria. L'accrescimento determina la rottura dell'endoderma, la perforazione del parenchima corticale e dell'epidermide per fuoriuscire all'esterno. Si dice che, a differenza delle appendici del fusto, le radici secondarie abbiano un'origine endogena.\nRispetto agli altri organi la radice ha avuto un'evoluzione pi\u00f9 lenta poich\u00e9 il terreno \u00e8 meno soggetto alle variazioni ambientali; questo spiega la relativa omogeneit\u00e0 delle radici nelle varie piante.\nNonostante l'omogeneit\u00e0 di struttura tra le radici delle piante, si pu\u00f2 verosimilmente ritenere che la radice sia un organo evolutivamente pi\u00f9 recente rispetto alla parte aerea, costituita dal fusto e dalle sue appendici (rami e foglie). Essa quindi potrebbe essersi formata come specializzazione del fusto, per assicurare la funzione fulcrante, cio\u00e8 lo stabile ancoraggio della pianta al suolo, forse prima ancora che una funzione legata all'assorbimento dell'acqua e dei sali (che, vale la pena ricordare, \u00e8 limitata solo al breve tratto della zona pilifera).\nResta comunque valido il discorso legato ad una sorta di \"primitivit\u00e0\" di organizzazione rispetto al fusto in quanto alla struttura. I fusti pi\u00f9 primitivi presentano gli elementi conduttori dei fasci cribro-vascolari nella zona centrale. Anche nelle radici gli elementi conduttori restano nella parte centrale, bench\u00e9 xilema e floema si alternino in una struttura radiale. Viceversa, i fusti si evolvono spostando gli elementi conduttori (e quelli di sostegno che li accompagnano) verso la periferia, venendo incontro a due esigenze: la prima di ordine anatomico, perch\u00e9 si deve favorire il collegamento con le foglie, che sono appendici esogene; la seconda \u00e8 di ordine strutturale, cio\u00e8 di rinforzo, poich\u00e9, come per gli edifici, \u00e8 pi\u00f9 efficace un sostegno posto alla periferia che al centro."}
{"id": "117537", "revid": "729019", "url": "https://it.wikipedia.org/wiki?curid=117537", "title": "Scaled Composites SpaceShipOne", "text": "Lo Scaled Composites Model 316 SpaceShipOne \u00e8 uno spazioplano sub-orbitale sperimentale dotato di un motore razzo a propellenti ibridi. \u00c8 stato sviluppato dalla Scaled Composites, la compagnia aeronautica di Burt Rutan, nell'ambito del proprio programma Tier One, senza fondi governativi.\nIl 21 giugno 2004 lo SpaceShipOne ha compiuto il primo volo spaziale sviluppato con soli fondi privati, e il 4 ottobre dello stesso anno ha vinto il premio Ansari X da dieci milioni di dollari, per aver raggiunto l'altitudine di 100\u00a0km (cio\u00e8 lo \"spazio\") due volte in un periodo di due settimane con a bordo l'equivalente di tre persone e con non pi\u00f9 del 10% di peso (che non fosse carburante) della navicella sostituito tra i due voli.\nBench\u00e9 impressionanti, i risultati ottenuti dalla SpaceShipOne non sono paragonabili ad altre navicelle orbitali come lo Space Shuttle, ma solo a quelli dell'X-15. Infatti, l'accelerazione necessaria a portare in orbita una navicella richiede pi\u00f9 di 30 volte l'energia che \u00e8 servita alla SpaceShipOne per raggiungere i 100\u00a0km di altezza.\nStoria del progetto.\nLo SpaceShipOne \u00e8 registrato alla Federal Aviation Administration (FAA) come N328KF. N \u00e8 il prefisso per aeromobile registrato negli Stati Uniti; 328KF \u00e8 stato scelto dalla Scaled Composits per indicare i 328\u00a0000 (k) piedi (f) (approssimativamente 100\u00a0km, la soglia ufficiale che definisce lo spazio). Il numero di registrazione inizialmente scelto, N100KM, era gi\u00e0 stato preso. \u00c8 registrato come aliante, poich\u00e9 la maggior parte del volo \u00e8 ottenuto senza spinta da parte del motore.\nTutti i voli dello SpaceShipOne hanno avuto base al \"Mojave Airport Civilian Flight Test Center\".\nLo SpaceShipOne ha compiuto il suo primo volo, denominato 01C, il 20 maggio 2003. Era un test di volo senza equipaggio. Seguirono altri test, iniziati con il volo 03G del 7 agosto 2003. il primo volo a motore, denominato 11P, venne effettuato il 17 dicembre 2003, in occasione del 100\u00ba anniversario del volo del primo aeroplano dei fratelli Wright.\nIl 1\u00ba aprile 2004 la Scaled Composites ricevette la prima licenza per condurre voli sub-orbitali pilotati emanata dal Ministero dei Trasporti statunitense. Questa licenza permetteva alla compagnia di poter eseguire test a motore per il periodo di un anno. Il 17 giugno 2004 l\"'Aeroporto Mojave\" si autoriclassific\u00f2 temporaneamente come \"Spazioporto Mojave\".\nIl volo 15P del 21 giugno dello stesso anno fu il primo volo spaziale della SpaceShipOne e il primo in assoluto ottenuto grazie a fondi esclusivamente privati. Il 4 ottobre, la navicella vinse definitivamente il premio Ansari X.\nVoli.\nI voli della SpaceShipOne sono numerati a partire dal numero 1 del 20 maggio 2003. Una o due lettere insieme al numero indicano il tipo di missione. La C indica che lo SpaceShipOne era trasportato da un altro velivolo (captive carry), G indica un volo librato e una P indica un volo a motore. Se il volo reale differisce da quello programmato, vengono indicate due lettere: la prima si riferisce alla missione programmata, la seconda a quella realmente eseguita.\nNella tabella seguente, la velocit\u00e0 massima \u00e8 indicata in Mach nel momento di spegnimento del motore."}
{"id": "117538", "revid": "767487", "url": "https://it.wikipedia.org/wiki?curid=117538", "title": "Gribouille", "text": "Biografia.\nMarie-France Ga\u00eet\u00e9 ha avuto una vita molto difficile. Da adolescente, ha sofferto di problemi mentali e per un periodo \u00e8 stata chiusa in un ospedale psichiatrico a Lione. Dopo le cure, miglior\u00f2 tanto da poter lasciare la sua citt\u00e0 natale per trasferirsi a Parigi. Nella capitale francese incontr\u00f2 Jean Cocteau che la prese a lavorare come cantante in un cabaret. Il compositore Michel Breuzard scrisse per lei alcune canzoni, con parole di Gribouille se stessa, e nel 1966 Gribouille registr\u00f2 molti 45 giri di successo ed un album\nTossicodipendente, mor\u00ec di overdose nel 1968 all'et\u00e0 di 26 anni. \u00c8 sepolta nel cimitero parigino di Bagneux a Montrouge, vicino a Parigi."}
{"id": "117539", "revid": "339392", "url": "https://it.wikipedia.org/wiki?curid=117539", "title": "Space Ship One", "text": ""}
{"id": "117540", "revid": "1170", "url": "https://it.wikipedia.org/wiki?curid=117540", "title": "Armonica sferica", "text": ""}
{"id": "117541", "revid": "2812", "url": "https://it.wikipedia.org/wiki?curid=117541", "title": "Sonda Cassini", "text": ""}
{"id": "117543", "revid": "22475", "url": "https://it.wikipedia.org/wiki?curid=117543", "title": "Teagete", "text": "Il Teage o Teagete (\u0398\u03b5\u03ac\u03b3\u03b7\u03c2) \u00e8 un dialogo di Platone oggi generalmente ritenuto spurio.\nSi apre con Demodoco, padre di Teage, preoccupato del futuro del figlio. Quest'ultimo desidera infatti la sapienza per gareggiare con gli altri giovani, ed il padre si chiede se mandarlo da un sofista non sia deleterio pi\u00f9 che utile: il maestro potrebbe corromperne l'anima. Demodoco si decide infine a cedere alle richieste del figlio, e ricorre all'aiuto di Socrate per farsi consigliare su chi sia il miglior sofista.\nI tipi di sapienza.\nIl dialogo inizia, come di consueto (fin troppo: uno degli argomenti di chi ritiene spurio questo dialogo \u00e8 proprio l'eccessiva propensione ad usare termini ed argomentazioni gi\u00e0 presenti in altri brani), col cercare un punto d'accordo comune: la conoscenza di quel che si persegue. Socrate inizia infatti a verificare la conoscenza del termine \u201csapienza\u201d che ha Teage: sapienti sono coloro che sanno. Eppure anche il giovane sa: \u00e8 stato educato alla lotta, alla musica ed alle lettere. Teage afferma per\u00f2 di cercare un'altra sapienza, ma di non saper definirla; appurato che sia quella del timoniere che dell'auriga \u00e8 una forma di sapienza, Teage nega di essere interessato a queste.\nLa sapienza del tiranno.\nSocrate nota come finora i tipi di sapienza elencati consentissero di governare qualcosa; chiede perci\u00f2 a Teage se la sapienza che cerca consente di governare qualcosa e, nel caso, cosa esso sia. Il giovane afferma di cercare la \u00absapienza in grado di governare gli uomini\u00bb; Socrate fa precisare a Teage quali uomini: tutti.\nCon un trucco logico di scarso valore, Socrate elenca un buon numero di tiranni: poich\u00e9 essi governavano tutti gli uomini, ne consegue che se Teage cerca la sapienza che governa ogni uomo, dovr\u00e0 necessariamente voler diventare un tiranno. Socrate si lancia quindi in un'ironica scena di disperazione, per poi chiedersi dove reperire un maestro di tirannide, allo scopo di soddisfare il volere del giovane.\nPoich\u00e9 Euripide disse: \u00absapienti sono i tiranni, grazie alla compagnia dei sapienti\u00bb, il campo d'azione si sposta: in cosa sono sapienti coloro che rendono sapienti i tiranni? In ogni arte in cui qualcuno \u00e8 sapiente, lo \u00e8 perch\u00e9 \u00e8 stato reso tale da persone che ben conoscevano quell'arte; se ne deduce che allora i tiranni saranno stati resi sapienti dalla compagnia di altri esperti tiranni. Teage \u00e8 disposto a voler frequentare tiranni?\nIl giovane finalmente si spazientisce dell'ironia socratica; precisa che sebbene invidi il potere dei tiranni, non \u00e8 questa la sapienza che desiderava. La sapienza che anela \u00e8 piuttosto finalizzata a governare gli uomini con il loro consenso e la loro stima.\nSocrate tuttavia si fa trovare pronto: poich\u00e9 la sapienza si acquista da chi ne ha gi\u00e0, Teage dovr\u00e0 frequentare un ottimo politico, come Pericle. Solitamente, per\u00f2, i figli di questi ultimi non sono affatto migliori degli altri. Come pu\u00f2, pertanto, insegnare qualcosa chi non \u00e8 riuscito ad insegnare ai suoi stessi figli?\nLa sapienza di Socrate e il suo \"daimon\".\nSe Teage non sa chi possa dargli la sapienza che desidera, e neppure stima i sapienti come educatori, si pone il problema di come effettivamente egli voglia conquistare la sapienza; \u00e8 qui che Teage e Demodoco si trovano d'accordo per la prima volta: entrambi concordano nell'indicare Socrate come maestro ideale.\nCome consueto, Socrate si sminuisce pesantemente: dopotutto, Demodoco \u00e8 pi\u00f9 anziano ed ha ricoperto diversi ruoli nella citt\u00e0; se egli non possiede la sapienza, come pu\u00f2 possederla Socrate? E ancora, in maniera prevedibile, Socrate si lancia in un'ironica lode sperticata dei sofisti, rei di farsi pagare. Essi sanno insegnare molte diverse scienze, a differenza di Socrate, il quale \u2013 e qui vi \u00e8 un'enorme incongruenza con gli altri dialoghi platonici \u2013 \u00e8 formidabile conoscitore solo dell'amore. : persino nel \"Simposio\", egli dichiarava di conoscere l'amore solo perch\u00e9 gli era stato insegnato da Diotima, la saggia sacerdotessa di Mantinea, per giunta facendo anche la figura dello sprovveduto al suo cospetto.\nAncora pi\u00f9 inusuale \u00e8 il motivo per cui Socrate non vorrebbe adottare il giovane come discepolo: il \"daimon\" glielo impedisce. Socrate si lancia in una spiegazione delle azioni del d\u00e8mone: esso distoglie e basta, senza mai consigliare (quando gi\u00e0 in Senofonte il \"daimon\" \u00e8 capace di impartire direttive positive); inoltre, mediante una serie di aneddoti di cui non c'\u00e8 menzione in nessun'altra fonte, Socrate spiega l'infallibilit\u00e0 del d\u00e8mone, capace anche di consigliarlo sui comportamenti che dovrebbero tenere altre persone. Anche questa \u00e8 cosa ben inusuale.\nQuando il \"daimon\" pone il veto su un potenziale discepolo di Socrate, se quest'ultimo decidesse ugualmente di prenderlo con s\u00e9 non gli arrecherebbe nessun giovamento; pu\u00f2 non porre il veto su qualcuno, ma questi potrebbe benissimo non giovarsene ugualmente. Altri, invece, progrediscono in maniera immediata (altra precisazione che non trova riscontro in nessun dialogo), e si dividono in due fazioni: coloro i quali traggono dal filosofo un giovamento sicuro e stabile, e coloro i quali progrediscono solo stando vicini a Socrate, anche solo toccandolo \u2013 riferimento al Simposio, \"175c\".\nSocrate, dopo aver precisato il rischio di perdere tempo, non riesce comunque a dissuadere i due. Di malavoglia, accetta Teage come discepolo."}
{"id": "117544", "revid": "320578", "url": "https://it.wikipedia.org/wiki?curid=117544", "title": "Kim Sung Il", "text": ""}
{"id": "117545", "revid": "125917448", "url": "https://it.wikipedia.org/wiki?curid=117545", "title": "Loris Stecca", "text": "Fu campione del mondo dei pesi supergallo WBA dal 22 febbraio al 26 maggio 1984. \u00c8 il fratello maggiore del campione olimpico Maurizio Stecca.\nAttualmente \u00e8 il pi\u00f9 giovane pugile italiano campione del mondo (23 anni).\nLa carriera.\nDopo una buona carriera fra i dilettanti, culminata con il titolo italiano dei pesi piuma, debutt\u00f2 fra i professionisti nel 1980, nella scuderia Totip di Umberto Branchini.\nUn anno dopo divenne campione nazionale dei piuma battendo Marco Gallo ai punti. Difese il titolo a L'Aquila, costringendo al knock-out tecnico Pasquale Mazza e poi l'anziano Salvatore Melluzzo a Teramo, sempre prima del limite ma in soli sei round\nIl 7 aprile 1983 Stecca conquist\u00f2 il titolo europeo battendo a Sassari il britannico Steve Sims per Kot al settimo round. Lo difese in un memorabile incontro con il futuro campione del mondo Valerio Nati, vincendo ai punti con ristretto margine\nIl 22 febbraio 1984 conquist\u00f2 il titolo di campione del mondo dei pesi supergallo WBA a Milano battendo Leonardo Cruz. Perse il titolo subendo la prima sconfitta il 26 maggio 1984 a San Juan (Porto Rico) sconfitto per knock-out tecnico da V\u00edctor Callejas. Stesso esito (ma al settimo round) ebbe la rivincita che si disput\u00f2 a Rimini l'8 novembre 1985. \nRimase lontano dal ring per circa otto mesi, poi riprese a combattere con risultati nuovamente lusinghieri. Il 17 dicembre 1988 a Sassari batt\u00e9 per KOT Agapito G\u00f3mez \u00c1lvarez e si disse pronto per il mondiale inaugurale della WBO dei supergallo, contro Julio Gervacio. L'incontro per\u00f2 non si tenne mai. \nIl 31 gennaio 1989 fu investito da un'auto sulle strisce pedonali. L'incidente gli provoc\u00f2 diverse fratture e gli ridusse un ginocchio in frantumi, ponendo definitivamente fine alla sua carriera.\nNella sua carriera solo Callejas \u00e8 riuscito a batterlo, in quasi sessanta match, mentre solo il francese Samuel Meck e il messicano Francisco Arreola sono riusciti a strappargli un pari.\nVita dopo la boxe.\nNel 2008, all'et\u00e0 di 48 anni, spinto dal bisogno di denaro come da lui stesso dichiarato alla stampa, annuncia il ritorno sul ring in un incontro da disputarsi nella Repubblica di San Marino per aggirare le rigide regole in vigore in Italia per quanto concerne il pugilato. Di fronte al diniego di San Marino, l'ex campione del mondo, l'8 marzo 2008 ha minacciato di gettarsi dal cornicione della galleria di Scacciano (frazione di Misano Adriatico), lungo l'autostrada A14, nel tratto Riccione-Cattolica, desistendo solo dopo l'intervento delle forze dell'ordine.\nIl 27 dicembre 2013 \u00e8 stato fermato dalla Polizia con l'accusa di tentato omicidio dopo avere accoltellato la socia della palestra che gestisce a Rimini. Il 28 maggio 2015 \u00e8 stato condannato a 8 anni e 6 mesi di carcere dal Tribunale di Rimini, con sentenza confermata in appello e in cassazione. Nel 2017, per la sua condotta irreprensibile, gli \u00e8 stata accordata la semilibert\u00e0.\nIl 5 gennaio 2022 il Tribunale di Bologna dichiara estinta, per esito positivo dell'affidamento in prova al servizio sociale, la pena detentiva espiata in affidamento e ogni altro effetto penale della condanna inflitta.\nRiconoscimenti.\nIl 30 ottobre 2021 a Forl\u00ec, Loris \u00e8 stato inserito nella lista dei pi\u00f9 grandi pugili italiani, la Hall of Fame del Pugilato Italiano, organizzato da Flavio Dell'Amore direttore del giornale Boxe Ring Web, assieme a Duilio Loi, Cleto Locatelli, Patrizio Kalambay, Massimiliano Duran e Roberto Cammarelle."}
{"id": "117546", "revid": "7336", "url": "https://it.wikipedia.org/wiki?curid=117546", "title": "Bici", "text": ""}
{"id": "117547", "revid": "767487", "url": "https://it.wikipedia.org/wiki?curid=117547", "title": "V\u00edctor Callejas", "text": "Debutta fra i professionisti nel 1979 e nel 1984 sconfigge Loris Stecca, conquistando il mondiale WBA dei supergallo. Lo difende l'anno dopo ma nel 1986 perde il titolo per non averlo pi\u00f9 messo in palio. Nel 1988 viene sconfitto nel mondiale WBC dei piuma e due anni dopo decide di ritirarsi.\nIl suo record \u00e8 26-3 con 22 KO."}
{"id": "117550", "revid": "306856", "url": "https://it.wikipedia.org/wiki?curid=117550", "title": "Prontuario dei nomi locali dell'Alto Adige", "text": "Il Prontuario dei nomi locali dell'Alto Adige \u00e8 un'opera del politico irredentista italiano Ettore Tolomei. Redatto a partire dal 1906 e pubblicato in prima edizione nel 1909 e successivamente dalla Reale Societ\u00e0 Geografica Italiana nel 1916, raccoglie un totale di 16.735 toponimi dell'Alto Adige, tradotti e adattati in lingua italiana a partire dagli originali tedeschi e retoromanzi.\nEsso s'inscrive nel solco dell'opera di assimilazione italiana dei territori conquistati sul finire delle guerre d'indipendenza e (in ultima analisi) dopo la prima guerra mondiale; suo primo promotore fu il primo ministro Giovanni Giolitti, nel corso del quinto esecutivo da lui presieduto.\nIl repertorio toponomastico approntato dal \"Prontuario\" fu quindi ulteriormente implementato sotto i governi Bonomi e Facta e ufficialmente ratificato mediante il Regio decreto del 29 marzo 1923, n. 800, firmato da Benito Mussolini, cinque mesi dopo l'insediamento del suo governo.\nPremessa.\nLe origini prime della toponomastica nel territorio dell'Alto Adige sono di stampo celtico e retico, ai quali si un\u00ec l'elemento latino a seguito della conquista da parte di Druso maggiore nel 15 aC, che diede luogo alla penetrazione romana.\nCon la caduta dell'Impero romano d'Occidente, nel primo Medioevo le valli altoatesine vennero colonizzate dai Baiuvari, che oltre a imporre il loro dominio politico ed ecclesiastico assimilarono, adattarono e trasformarono in senso germanico i toponimi romanzi.\nCronologia.\nSul finire del XIX secolo l'irredentista trentino Ettore Tolomei si pose alla testa delle istanze che propalavano la necessit\u00e0 di sancire la potest\u00e0 italiana su determinati territori anche mediante la sostituzione delle tradizioni linguistiche locali con la sola lingua di Dante. A tal riguardo egli fond\u00f2 la rivista nazionalista \"La Nazione Italiana\", che si fece portavoce di tali istanze presso l'opinione pubblica.\nPer il caso specifico del Tirolo Meridionale, Tolomei lo defin\u00ec \"geograficamente italiano\" sin dall'antichit\u00e0, derubricando la presenza germanofona come un breve episodio storico: a suo avviso gli italiani, in quanto affini alla \"stirpe ancestrale\" della provincia in questione, avevano tutto il diritto di imporre nuovamente la loro presenza e la propria predominanza linguistica e culturale.\nI lavori per quello che sarebbe divenuto il \"Prontuario\" iniziarono nel 1906 con la fondazione (sempre sotto l'egida di Tolomei) dell'\"Archivio per l'Alto Adige\", una rivista e un centro di studi avente per obiettivo la dimostrazione e la pubblicizzazione della \"vera origine culturale\" dell'area del Tirolo a sud delle Alpi. Il senatore trentino disse che la sua opera intendeva\nA quel tempo tali propositi non erano un \"unicum\" a livello internazionale, laddove la mentalit\u00e0 nazionalista era molto diffusa in varie aree: a titolo d'esempio i governanti austro-ungarici avevano creato e imposto numerosi esonimi tedeschi a localit\u00e0 italiane da essi controllate. Esisteva inoltre da pi\u00f9 di un secolo, a livello europeo, una sorta di \"concorrenza\" tra italiano e tedesco sui nomi da attribuire a varie localit\u00e0 dell'Europa centro-orientale e della penisola balcanica, le quali di tempo in tempo erano rientrate nell'orbita della casata asburgica e/o della Repubblica di Venezia: a seguito di tale contrasto, per esempio, si era in tal modo affermato in inglese l'uso di esonimi marcatamente italiani, quali Vienna, Austria, Montenegro, Serbia, Istria, Fiume e Albania.\nIl primo elenco di toponimi (meno di 500) venne pubblicato nel 1909; in esso il territorio di Bolzano veniva battezzato \"Alto Trentino\" (poich\u00e9 probabilmente Tolomei e i suoi collaboratori non avevano ancora \"scoperto\" l'esistenza, in epoca napoleonica, del dipartimento dell'Alto Adige) e vari nomi riportavano adattamenti diversi rispetto a quelli poi scelti (a titolo d'esempio \"Brenner\" era reso \"Pirene\" in luogo di Brennero).\nNel 1916, un anno dopo l'entrata dell'Italia nella prima guerra mondiale, venne creata una commissione ad hoc per concepire nomi italiani per i territori ritenuti di prossima conquista. Ne facevano parte oltre a Tolomei il professore di botanica e chimica Ettore de Toni e il bibliotecario Vittorio Baroncelli, che tempo addietro avevano gi\u00e0 dato alle stampe un Prontuario di toponomastica dell'Alto Adige e dell'Ampezzano e un Repertorio Topografico della Venezia Tridentina.\nL'unione degli studi di Tolomei con quelli di De Toni e Baroncelli port\u00f2 alla redazione di quasi 12.000 toponimi italiani, sia preesistenti che creati ex novo: il \"Prontuario\" venne quindi pubblicato nel mese di giugno 1916, sia nell'\"Archivio per l'Alto Adige\", sia all'interno del volume XV parte II delle \"Memorie\" edite dalla Reale Societ\u00e0 Geografica Italiana.\nI lavori proseguirono ancora per circa sette anni: nel 1921 il quinto governo Giolitti istitu\u00ec un'apposita commissione per stabilire i criteri della scelta dei toponimi italiani. La \"commissione Giolitti\" recep\u00ec il \"Prontuario\" quasi senza modifiche: la disciplina toponomastica fu cos\u00ec approvata il 29 marzo 1923 mediante decreto del re Vittorio Emanuele, controfirmato dal primo ministro Benito Mussolini.\nLa toponomastica altoatesina fu di poco modificata nel 1929 e nel 1935, allorch\u00e9 venne pubblicato l'elenco definitivo (contenente circa 16.300 nomi), che venne infine ratificato con Regio Decreto il 10 luglio 1940.\nMetodo.\nFu Tolomei stesso a spiegare il metodo da lui usato nella rilevazione e nella scelta dei toponimi raccolti nel \"Prontuario\".\nVi furono poi casi come \"Obereggen\", per i quali la traduzione italiana (nello specifico \"San Floriano\") non venne mai utilizzata, finendo per perderne memoria.\nCritiche.\nSecondo il linguista altoatesino Egon K\u00fchebacher, sebbene Tolomei avesse dichiarato di voler recuperare con la sua opera le radici \"originarie\" dei toponimi della regione, l'incompetenza linguistica di costui e dei suoi collaboratori avrebbe in molti casi sortito un effetto di segno opposto, nascondendo ulteriormente le origini dei nomi storici sotto soluzioni spurie.\nK\u00fchebacher cita alcuni esempi, come il toponimo Lana, riconducibile a un proprietario terriero di nome \"Leo\", il cui territorio era chiamato \"(praedium) Leonianum\". Nell'Alto Medioevo il nome veniva pronunciato \"Lounan\", dopodich\u00e9 nel XII secolo il dialetto bavarico tramut\u00f2 la vocale \"ou\" in \"a\", tramutando il toponimo in \"Lanan\" e quindi in \"Lana\". Dunque, secondo K\u00fchebacher, se Tolomei avesse seguito il metodo da lui delineato nel prontuario, il toponimo avrebbe dovuto essere \"tradotto\" in \"Leoniano\". Un caso analogo riguarda nomi come \"Trens\" e \"Terenten\", che Tolomei non fu in grado di ricondurre al latino \"torrens\" (torrente): non avendo rilevato le radici storiche ancora presenti nel lemma tedesco, il senatore li adatt\u00f2 in Trens e Terento.\nIn altri casi, la toponomastica di Tolomei avrebbe causato la perdita di informazioni storiche contenute nei nomi di luogo sviluppatisi attraverso i secoli, complice il fatto che il senatore trentino aveva imposto la lingua toscana senza tener conto del substrato retoromanzo e delle tradizioni locali. A tal riguardo si cita come esempio il toponimo \"Vipiteno\", che Tolomei prefer\u00ec a \"Sterzen\", nome pure comunemente usato tra la popolazione italiana dell'epoca. Cos\u00ec facendo utilizz\u00f2 per\u00f2, forse senza saperlo, un nome germanizzato. Il nome retoromanzo infatti era \"Vibidina\", che nell'VIII secolo fu germanizzato in \"Wipitina\", e come tale venne nominato per la prima volta in documenti di lingua latina. Nei documenti pi\u00f9 recenti esso venne latinizzato in \"Vipitenum\", un nome che ricordava molto i toponimi di origine romana, e per questo venne scelto da Tolomei.\nNei casi dei toponimi tradotti letteralmente, Tolomei avrebbe commesso ulteriori errori: ad esempio \"Linsberg\" venne tradotto come \"Monte Luigi\" (stesso nome usato come traduzione di \"Luisberg\"), mentre \"Blumau\", erroneamente interpretato come indicante un prato fiorito, divenne \"Prato all'Isarco\"; si pu\u00f2 citare altres\u00ec \"Neunh\u00e4usern\", divenuto \"Nove Case\" quando in tedesco significa le \"nuove case\".\nAnche studiosi di lingua italiana, come Fabrizio Bartaletti e Nicol\u00f2 Rasmo, hanno espresso critiche all'opera di Tolomei. Secondo Rasmo:\nSecondo Giovan Battista Pellegrini, invece, nonostante alcune lacune:\nVigenza.\nI toponimi italiani ufficiali nel secondo dopoguerra sono stati affiancati da quelli tedeschi e ladini, dando vita ad una toponomastica bi- o trilingue. Il consiglio della Provincia autonoma di Bolzano nel settembre 2012 ha istituito ufficialmente un repertorio in cui raccogliere i toponimi tedeschi e ladini.\nL'Accordo De Gasperi-Gruber del 1946, lo Statuto di autonomia regionale (1948) e lo Statuto di autonomia provinciale (1972) prevedono il bilinguismo della toponomastica in Provincia di Bolzano, senza aver espressamente confermato i provvedimenti tolomeiani.\nNel corso dell'approvazione del cosiddetto decreto \"taglia-leggi\" varato dal governo Berlusconi IV, i parlamentari della S\u00fcdtiroler Volkspartei cercarono di inserire i decreti toponomastici tra i provvedimenti da abrogare, senza buon fine. La toponomastica elaborata da Ettore Tolomei \u00e8 dunque tutt'oggi ufficialmente vigente per quanto riguarda i toponimi italiani.\nLa toponomastica \u00e8 inoltre dal 1948 competenza esclusiva della provincia di Bolzano, fermo restando l'obbligo della bilinguit\u00e0. Dopo decenni di attesa, in data 15 settembre 2012 \u00e8 stata approvata la legge toponomastica provinciale. La legge prevede l'istituzione di un comitato cartografico provinciale composto in via paritetica fra i tre gruppi linguistici italiano, tedesco e ladino. Essa \u00e8 stata impugnata dal Governo Monti per violazione dell'obbligo del bilinguismo sancito dallo statuto speciale e dai trattati internazionali.\nFrattanto diverse leggi della regione Trentino-Alto Adige gi\u00e0 contemplano il bilinguismo per la maggior parte dei toponimi comunali.\nApplicazione.\nIn buona parte del territorio (con l'eccezione di Bolzano e delle aree a maggioranza italofona) il toponimo tedesco precede quello italiano. Nelle vallate ladine, anche il toponimo in tale lingua precede quello italiano.\nSu buona parte delle stazioni ferroviarie della ferrovia della Val Venosta gestita dalla societ\u00e0 di trasporto pubblico SAD i cartelloni bilingui sono stati parzialmente sostituiti con cartelloni monolingui anche in quei comuni nei quali la popolazione di lingua italiana supera il 10%.\nNella segnaletica dei sentieri di montagna implementata dall'Alpenverein S\u00fcdtirol i toponimi tedeschi hanno soppiantato quasi del tutto quelli italiani. Dopo l'istituzione di una commissione apposita, nel 2011 \u00e8 stato proposto di ripristinare la cartellonistica bilingue, con l'eccezione di 150 toponimi (il 10% del totale), tra cui la Vetta d'Italia. Il 25 giugno 2012 la giunta provinciale ha dato il via libera all'Alpenverein S\u00fcdtirol per la sostituzione della segnaletica monolingue in tedesco, che dovrebbe essere graduale e iniziare dai segnavia pi\u00f9 rovinati.\nI consigli comunali di alcuni comuni a maggioranza germanofona hanno inoltre deciso di rinunciare all'uso del toponimo Alto Adige nei documenti, timbri e cartelli ufficiali.\nTalvolta inoltre, nel campo dell'odonomastica, le strade e le piazze hanno pi\u00f9 volte cambiato nome. In particolare, nel secondo dopoguerra sono state rimosse quasi tutte le denominazioni inneggianti all'italianizzazione, riproponendo i nomi pi\u00f9 antichi o creandone di nuovi, tutti rigorosamente in tedesco. In base all'obbligo di bilinguismo, si \u00e8 provveduto a nominare delle commissioni toponomastiche, spesso e volentieri formate da soli esponenti di lingua tedesca, con l'incarico di tradurre tali nomi in italiano. I risultati sono stati spesso grossolani: \"Kirchplatz\" (piazza della chiesa) diventa \"piazza Kirch\", \"Messnerweg\" (via del sagrestano) viene resa in \"via Messner\", anche quando non si tratta di un nome proprio. Gi\u00e0 nel 1998 il commissario del governo Carla Scoz richiamava l'attenzione sulla \"tedeschizzazione\" di toponomastica e odonomastica.\nAl fine di trovare una soluzione condivisa \u00e8 stato creato nel 2010, di concerto fra Stato e Provincia, un comitato paritetico con il compito di elaborare una norma di attuazione in materia.\nIn questa sede i politici dell'SVP spingono per l'abolizione almeno in parte dei toponimi italiani.\nAnche i toponimi che designano la provincia di Bolzano (Alto Adige, \"S\u00fcdtirol\") sono, in modo ricorrente, al centro di controversie. Con \"S\u00fcdtirol\" si designava propriamente l'odierno Trentino o l'intera regione Trentino-Alto Adige, ove si differenziava tradizionalmente fra il Tirolo meridionale italiano (\"italienisches S\u00fcdtirol\", \"Welsch-S\u00fcdtirol\" o \"Welschtirol\", il Trentino) e tedesco (\"Deutsch-S\u00fcdtirol\", l'odierno Alto Adige). Anche la traduzione che se ne fa in italiano (\"Sudtirolo\") non \u00e8 storicamente attestata n\u00e9 linguisticamente corretta, essendo il corrispondente di \"S\u00fcdtirol\" l'italiano \"Tirolo meridionale\".\nLa legge provinciale del 15 settembre 2012 non ha risolto la questione toponomastica, ma ha demandato alla consulta cartografica provinciale il compito di reperire i nomi italiani, tedeschi e ladini da inserire nel nuovo repertorio toponomastico provinciale."}
{"id": "117553", "revid": "1833487", "url": "https://it.wikipedia.org/wiki?curid=117553", "title": "Gianmaria Testa", "text": "Biografia.\nGianmaria Testa nasce in provincia di Cuneo in una famiglia di agricoltori in cui era vivissimo l'amore per la musica e il canto. L'ambiente familiare lo incoraggia a studiare musica come autodidatta: sceglie la chitarra come strumento e comincia a comporre appena appresi i primi rudimenti. Ha continuato a svolgere la professione di ferroviere fino al 2007, prima come capostazione allo scalo ferroviario principale di Cuneo poi come coordinatore del traffico ferroviario della linea .\nGli esordi francesi.\nL'esordio di Testa avviene come strumentista rock; tuttavia l'artista non tarda a scoprire una forte identit\u00e0 di solista. Dopo aver vinto il Premio Musicultura dedicato ai nuovi talenti della canzone d'autore nel 1993 e 1994, incontra Nicole Courtois, produttrice francese, che ne comprende la forza espressiva: nel 1995 esce in Francia, per l'etichetta Label Bleu (Amiens), il suo primo disco, intitolato \"Montgolfi\u00e8res\". In questo primo lavoro Testa ha codiviso la direzione artistica con l'amico Piero Ponzo (componente del gruppo piemontese Trelilu), che ha anche curato gli arrangiamenti.\nL'esperienza musicale dei concerti con musicisti quali David Lewis (tromba), Jon Handelsman (sax, clarinetto), i fratelli Fran\u00e7ois e Louis Moutin (rispettivamente contrabbasso e batteria), Leonardo Sanchez (chitarra), Ren\u00e9 Michel (fisarmonica, pianoforte), contribuisce al successo di critica e pubblico in terra francese. Nell'ottobre del 1996 esce il secondo disco, \"Extra-Muros\" che inaugura la nuova etichetta dedicata alla canzone dalla Warner Music francese, la T\u00f4t ou Tard.\nLa carriera italiana.\nPochi mesi dopo Gianmaria Testa canta all'Olympia, imponendosi anche agli occhi della stampa italiana che, sorpresa dal nuovo talento, non manca di apprezzarlo. Segue una lunga serie di altri concerti in Francia, Italia, Portogallo e Canada: un centinaio di concerti, nei club o nei grandi teatri, tutti salutati da una straordinaria accoglienza.\nNel febbraio del 1999 esce il suo terzo album \"Lampo\", realizzato sotto la direzione di David Lewis e con la collaborazione di numerosi musicisti: Glenn Ferris (al trombone), Vincent Segal (al violoncello), Riccardo Tesi (organetto diatonico) e Rita Marcotulli (pianoforte). Seguono numerosi concerti in tutta Italia nel corso del 2000; con il tutto esaurito al Teatro Valle di Roma la sua carriera di cantautore italiano ha la definitiva investitura.\nNell'ottobre 2000 esce in Italia un nuovo disco, intitolato \"Il valzer di un giorno\", che ottiene un immediato successo di critica e di vendite. L'album \u00e8 una raccolta di canzoni (due inedite: la title track e \"Piccoli fiumi\") intervallate da poesie di Pier Mario Giovannone recitate da Testa. Ad esso fa seguito un'importante tourn\u00e9e nelle maggiori citt\u00e0 italiane, che consacra definitivamente il suo successo in patria. \"Il valzer di un giorno\", distribuito in Francia e nel resto del mondo da Harmonia Mundi/Le Chant du Monde, ha venduto pi\u00f9 di 200.000 copie.\nLa scelta di collaborare strettamente con musicisti di alto livello, oltre che con poeti e scrittori, continua a rivelarsi determinante nell'esperienza musicale di Testa, che nel 2002 inaugura l'edizione di Umbria Jazz, il maggior evento legato al genere in Italia. Dalla collaborazione con Enrico Rava nasce il fortunato \"Guarda che luna!\", spettacolo teatrale dedicato alla figura di Fred Buscaglione che ha visto protagonisti la Banda Osiris, Stefano Bollani, Enzo Pietropaoli e Piero Ponzo. A settembre 2003 un'altra esperienza importante: lo spettacolo \"Attraverso\", realizzato al Festival della Letteratura di Mantova con Erri De Luca, Marco Paolini, Mario Brunello e Gabriele Mirabassi.\nNel 2003 esce in tutta Europa il quinto album della sua carriera, \"Altre latitudini\". Pervaso da una malinconia sottile e particolare, esso nasce dalla collaborazione con musicisti quali Fausto Mesolella, Piero Ponzo, Luciano Biondini. \"Altre latitudini\" \u00e8 stato presentato in Francia per una settimana al Caf\u00e9 de la Danse di Parigi e in Italia per una settimana al Teatro Gobetti di Torino. Altri concerti sono seguiti, nei principali teatri d'Italia. In estate il disco \u00e8 stato presentato anche in Canada, al Festival di Qu\u00e9bec, oltre che in Germania, Austria e Olanda. Nel novembre 2005 \u00e8 stata programmata una tourn\u00e9e negli Stati Uniti (New York, Los Angeles, Cleveland e Chicago) che ha riscosso molto successo.\nNel 2004 Gianmaria Testa prende parte a due produzioni importanti: \"RossinTesta\", spettacolo surreale con Paolo Rossi, e \"Chisciotte e gli invincibili\", da un testo inedito di Erri De Luca. Quest'ultimo spettacolo \u00e8 rimasto in scena per 4 stagioni con grande successo in Italia; nel 2008 \u00e8 stato rappresentato anche in Francia (Grenoble, Parigi, Calais) e pubblicato su DVD da Gallimard.\nAlla fine di ottobre 2005 viene distribuita una nuova versione dell'album \"Extra-Muros\", completamente rimasterizzata e con una nuova veste grafica.\nIl 13 ottobre 2006 esce il lavoro discografico \"Da questa parte del mare\", un concept album totalmente dedicato al tema delle migrazioni moderne. Prodotto da Paola Farinetti per Produzioni Fuorivia, vanta la direzione artistica di Greg Cohen e la collaborazione di Bill Frisell. Dopo una presentazione a Parigi (L'Europ\u00e9en, dal 17 al 21 ottobre), il disco \u00e8 stato presentato anche in Italia (Teatro Regio di Torino, 25 ottobre; Teatro Modena di Genova, 26 ottobre; Galleria Toledo di Napoli, 27 e 28 ottobre), Germania e Austria (dicembre 2006), Olanda (The Hague Jazz Festival, 18 e 19 maggio 2007), Canada (Festival di Qu\u00e9bec, 15 luglio 2007) e Stati Uniti (Joe's Pub, 25 maggio 2008). \"Da questa parte del mare\" ha ricevuto la Targa Tenco nel 2007 come miglior album dell'anno.\nFra il 2007 e il 2008 vengono pubblicati il DVD dello spettacolo \"Guarda che luna!\", la riedizione di \"Lampo\" e il DVD dello spettacolo \"Quichotte et les invincibles\". Nel marzo 2008 Testa partecipa a \"F. \u2013 \u00e0 L\u00e9o (omaggio a L\u00e9o Ferr\u00e9)\", rilettura jazz dell'opera di L\u00e9o Ferr\u00e9, da un'idea del pianista Roberto Cipelli, con Paolo Fresu, Attilio Zanchi e Philippe Garcia. Il disco \u00e8 stato presentato con successo in Francia (Parigi), Italia (Roma e Milano) e Canada (Festival Internazionale di Jazz di Montr\u00e9al). \"F. \u2013 \u00e0 L\u00e8o\" \u00e8 finalista al Premio Tenco 2008 nella categoria \u201cInterpreti\u201d.\nAll'inizio del 2009 esce il primo album live, \"Solo dal vivo\", frutto della registrazione di un concerto all'Auditorium di Roma. Il disco, prodotto da Produzioni Fuorivia, \u00e8 uscito in Italia per Egea Records e nel resto del mondo con l'etichetta Harmonia Mundi/Le Chant Du Monde. L'uscita del disco \u00e8 stata accompagnata da una serie di concerti a Parigi, Milano, Roma, Bruxelles, Amsterdam, Berlino, Vienna.\nIl 2011 ha segnato per Gianmaria Testa un altro momento importante dal punto di vista dell'esperienza pi\u00f9 prettamente teatrale: ha infatti esordito al Teatro Carignano di Torino lo spettacolo \"18 mila giorni \u2013 il pitone\", un testo di Andrea Bajani sul tema del lavoro che vede Testa protagonista insieme all'attore Giuseppe Battiston per la regia di Alfonso Santagata. Lo spettacolo, prodotto da Produzioni Fuorivia e dalla Fondazione Teatro Stabile Torino, ha affrontato una lunga tourn\u00e9e in tutta Italia ed \u00e8 stato poi ripreso nella stagione successiva. Sempre nel 2011, Testa torna sul palcoscenico con Giuseppe Battiston nello spettacolo \"Italy\", a raccontare le migrazioni degli italiani del secolo scorso e di conseguenza, come in uno specchio, quelle contemporanee che vedono le coste italiane punto di approdo e non pi\u00f9 di partenza per le tante carrette del mare.\nIl 17 ottobre 2011 viene pubblicato il disco di inediti \"Vitamia\", una sorta di bilancio di vita personale e di vita sociale che rappresenta la naturale evoluzione dello spettacolo teatrale \"18 mila giorni \u2013 il pitone\", anche se le canzoni sono state totalmente riviste e riarrangiate. Al disco, prodotto da Produzioni Fuorivia, ha fatto seguito una lunga tourn\u00e9e in Italia, Francia, Germania, Austria, Canada (il 4 luglio 2012 il disco \u00e8 stato presentato nell'ambito del Festival di Montr\u00e9al), Olanda e Belgio. A maggio \u00e8 stato anche presentato a New York.\nLa fine del 2012 ha segnato l'esordio di Gianmaria Testa nel mondo dell'editoria con la pubblicazione, presso Gallucci editore, della \"Ninna Nanna dei sogni\", una canzone-favola per grandi e piccini illustrata dalle tavole di Altan; nel 2014 ne \u00e8 stato pubblicata la versione francese, \"Berceuse des r\u00eaves\", con le illustrazioni di Marina Jolivet. Nel maggio 2013 ha fatto seguito in Italia l'uscita di un secondo libro-disco, edito da Gallucci e illustrato da Marco Lorenzetti, \"20 mila Leghe (in fondo al mare)\", mentre nel 2014 \u00e8 uscito \"Biancaluna\", una ballata notturna illustrata nuovamente da Altan.\nNell'autunno 2013 \u00e8 uscito in tutto il mondo un secondo disco live, \"Men at work\", frutto di una lunga e fortunata tourn\u00e9e di Testa e del suo quartetto in Germania: 23 canzoni che rappresentano la summa di venti anni di carriera. Nella stagione 2013-2014 esordisce lo spettacolo \"Chisciottimisti\", evoluzione di \"Chisciotte e gli invincibili\" attualizzato nei contenuti, che vede in scena la stessa compagnia dello spettacolo originale. Nel 2014 condivide il palco con la cantante brasiliana B\u00efa.\nLa morte e le opere postume.\nGianmaria Testa \u00e8 morto il 30 marzo 2016 all'et\u00e0 di 57 anni. Nel maggio del 2015 aveva rivelato di essere malato di cancro. Nel giorno della morte, la sua pagina Facebook recita la seguente frase: \u00abGianmaria se n'\u00e8 andato senza fare rumore. Restano le sue canzoni, le sue parole. Resta il suo essere stato uomo dritto, padre, figlio, marito, fratello, amico\u00bb. Il 19 aprile dello stesso anno \u00e8 uscito postumo il libro \"Da questa parte del mare\" per Einaudi Editore, con la prefazione dell'amico Erri De Luca.\nNel 2019 viene pubblicato l'album postumo \"Prezioso\", composto da 11 brani registrati in studio, raccolti dalla moglie Paola Farinetti con il supporto dell'ingegnere del suono Roberto Barillari."}
{"id": "117556", "revid": "480457", "url": "https://it.wikipedia.org/wiki?curid=117556", "title": "Ciclocross", "text": "Il ciclocross, anticamente denominato cross-country ciclistico, \u00e8 un particolare tipo di attivit\u00e0 ciclistica, praticata abitualmente in autunno e nei mesi invernali, in attesa della ripresa dell'attivit\u00e0 agonistica su strada.\nStoria.\nLe origini di questo sport risalgono ai primi del Novecento: d'inverno i ciclisti, per tenersi in forma, passavano con le loro bici nei prati. In questo modo allenavano e mettevano alla prova la forza muscolare, il fiato e la capacit\u00e0 di guida del mezzo, alternando alla pedalata i momenti in cui bisognava correre per scavalcare i fossi o superare salite troppo ripide.\nOctave Lapize fu uno dei primi a praticare questo tipo di allenamento e a \"inventare\" la tipica corsa con la bicicletta sulle spalle.\nLa Francia fu la culla di questo sport: nel 1902 furono organizzati i primi campionati nazionali, sotto la guida di Daniel Gousseau e G\u00e9o Lef\u00e8vre, quest'ultimo ideatore del Tour de France. Negli anni seguenti il ciclocross (ancora con l'accezione di \"ciclocross pedestre\") si diffuse in Belgio, Svizzera, Spagna, Italia, Lussemburgo.\nLa prima gara internazionale fu \"Le Crit\u00e9rium International de Cross-Country Cyclo-P\u00e9destre\", tenutosi a Parigi nel 1924.\nSolo negli anni quaranta l'Unione Ciclistica Internazionale cominci\u00f2 a regolare il ciclocross e il primo campionato mondiale si tenne a Parigi nel 1950 e fu vinto da Jean Robic.\nI francesi dominarono le prime nove edizioni, dal 1950 al 1958, fino alla vittoria di Renato Longo nel 1959 e si ripet\u00e9 nel 1962, 1964, 1965 e 1967. Eric De Vlaeminck domin\u00f2 letteralmente la scena negli anni sessanta e settanta, vincendo il titolo mondiale nel 1966, 1968, 1969, 1970, 1971, 1972, 1973. Sia pure con risultati meno eclatanti, anche suo fratello Roger si ritagli\u00f2 un posto nella storia di questa disciplina, conquistando l'iride nel 1975.\nIn una specialit\u00e0 dominata dai belgi, lo svizzero Albert Zweifel si dimostr\u00f2 vincente e longevo, con cinque vittorie nella massima competizione mondiale (1976, 1977, 1978, 1979, 1986).\nNegli anni settanta il ciclocross si diffuse anche negli Stati Uniti: il livello era tuttavia pi\u00f9 basso di quello delle gare europee e furono pochissimi i corridori americani che parteciparono alle gare di Coppa del mondo, del Superprestige e dei Mondiali, le tre competizioni pi\u00f9 importanti. Ai mondiali il primo successo americano arriv\u00f2 nel 1999 con il titolo di Matthew Kelly nella gara giovanile, mentre il maggior numero di medaglie a stelle e strisce si verific\u00f2 nel 2007 nella citt\u00e0 belga di Hooglede con tre secondi posti: nella gara maschile professionistica Jonathan Page fu sconfitto dal belga Erwin Vervecken, nella gara femminile Katie Compton perse di un secondo contro la francese Maryline Salvetat e nella gara maschile junior Danny Summerhill fu battuto da un altro belga, Joeri Adams.\nNel ciclocross gli italiani sono stati presenti a fasi alterne: dopo il dominatore degli anni sessanta, Renato Longo, l'Italia ha dovuto aspettare trent'anni per vedere un altro azzurro vincere, Daniele Pontoni nel 1997 a Monaco di Baviera.\nIl ciclocross risente, meno degli altri sport, della globalizzazione: Belgio (Sven Nys, Bart Wellens, Erwin Vervecken), Paesi Bassi (Lars Boom) e Francia (John Gadret) sono nazioni con una tradizione consolidata; la Repubblica Ceca ha due rappresentanti di alto livello (il campione del mondo Zden\u011bk \u0160tybar, Martin Bina e Radom\u00edr \u0160im\u016fnek: quest'ultimo \u00e8 figlio di Radom\u00edr \u0160im\u016fnek, campione del mondo nel 1991).\nLa donna pi\u00f9 titolata di sempre a livello mondiale \u00e8 l'olandese Marianne Vos con sette titoli mondiali ed un bronzo, seguita dalla tedesca Hanka Kupfernagel, con quattro ori e alcune medaglie minori, e dalla francese Laurence Leboucher con due titoli mondiali.\nTecnica.\nLe biciclette utilizzate sono molto simili alle bici da corsa: leggere, con ruote sottili, ma pi\u00f9 robuste e meno rigide, con pneumatici dotati di tasselli; pi\u00f9 o meno pronunciati. Le misure del telaio da ciclocross, a confronto di una bici da strada, sono pi\u00f9 compatte. Il movimento centrale \u00e8 pi\u00f9 alto da terra (per evitare meglio gli ostacoli), carro posteriore e forcella anteriore sono pi\u00f9 larghe per evitare che il fango blocchi le ruote durante la competizione; per lo stesso motivo vengono normalmente utilizzati freni di tipo \"Cantilever\".\nNel 2010 il regolamento ha introdotto la possibilit\u00e0 di utilizzare freni a disco, tecnologia di derivazione mountain bike.\nSono inoltre utilizzate corone anteriori con dentatura inferiore a quella normalmente usata nel ciclismo su strada per poter usufruire di rapporti pi\u00f9 corti per affrontare pi\u00f9 facilmente le asperit\u00e0 del terreno.\nL'abbigliamento da ciclocross \u00e8 leggermente differente da quello da strada: solitamente, infatti, i corridori indossano un body aderente simile a quello usato nelle competizioni a cronometro su strada. Questa scelta non \u00e8 dovuta a ragioni aerodinamiche (nel CX le velocit\u00e0 medie sono inferiori ai 30\u00a0km/h) ma per permettere una maggiore libert\u00e0 di movimento ed evitare che i vestiti si impiglino in rami o rovi.\nLe scarpe sono quelle da mountain bike, con attacco a sgancio rapido con piastrina metallica con due o quattro agganci: \u00e8 necessario infatti sganciare spesso i piedi dai pedali per superare ostacoli, fossi, scalinate, quindi una maggiore possibilit\u00e0 di agganciare il pedale rapidamente \u00e8 ricercata; bisogna correre per lunghi tratti; la tacchetta in plastica utilizzata nel ciclismo su strada \u00e8 troppo fragile e funzionerebbe male con il fango.\nGare.\nLe competizioni consistono in circuiti fuori strada, molto brevi (da 2 a 5\u00a0km) ripetuti pi\u00f9 volte, (su erba, sterrato e con ostacoli) dalle durate variabili secondo le categorie in gara: 25 min. se agonisti esordienti, 30 min. se Allievi, 40 min. se juniores 1 hr se Under23 e da 1hr. a 70 min. se Elite.\nLa distanza della gara non \u00e8 prefissata: ne viene stabilita la durata dalla giuria, sulla base del tempo dei primi due giri per far durare la gara per un tempo prevedibile. La formula delle gare a tempo (e non su distanza prefissata) \u00e8 utilizzata anche nel motocross.\nI percorsi sono generalmente in prati e boschi, con brevissimi tratti in asfalto (solitamente il solo rettilineo d'arrivo), con un fondo e una pendenza continuamente variabili, salite e discese brevi e molto ripide, molte curve angolate e talvolta tratti su sentiero stretto, dove passa una sola bicicletta per volta (il cosiddetto \"single-track\", noto ai praticanti del mountain biking).\nLa caratteristica principale dei tracciati \u00e8 la loro estrema variabilit\u00e0: le sezioni (salite, discese, scalinate ecc.) sono brevissime, durano una manciata di secondi, costringendo i corridori a una continua attenzione e a una grande adattabilit\u00e0. Le scalinate, per regolamento, possono essere affrontate esclusivamente a salire.\nI terreni sui quali si corre sono: prato, fango, sabbia e asfalto.\nSolitamente il percorso \u00e8 pi\u00f9 scorrevole di quello delle gare di cross-country in mountain bike, inoltre vengono evitati i terreni rocciosi o con grandi salti, dato che le bici da ciclocross non sono ammortizzate.\nDurante le corse, spesso il corridore \u00e8 costretto (a causa delle pendenze o della presenza di fango) a scendere dalla bici e superare l'ostacolo a piedi, trasportando la bici in spalla. Solitamente circa il 90% del tracciato \u00e8 percorribile in sella alla bicicletta.\nDurante le gare \u00e8 permesso cambiare bicicletta e ricevere assistenza tecnica su punti del percorso prestabiliti dalla giuria.\nDal 1999 in Coppa del Mondo e nelle gare internazionali \u00e8 stata introdotta una vera e propria pit-lane: non sono rari i casi in cui un corridore, in condizioni particolarmente critiche, abbia cambiato il mezzo praticamente a ogni giro.\nNegli anni i percorsi delle gare di ciclocross sono diventati sempre pi\u00f9 veloci, per evitare distacchi eccessivi che rendessero l'esito della gara scontato dopo pochi minuti.\nL'utilizzo di ostacoli artificiali \u00e8 la prassi: secondo regolamenti dell'UCI, la loro altezza massima \u00e8 40\u00a0cm e si possono porre solo due ostacoli successivi.\nL'altezza \u00e8 tale da scoraggiare i tentativi di salto (il \"bunny hop\") rimanendo in sella al proprio mezzo: lo spirito del ciclocross, infatti, \u00e8 correre con la bici in spalla."}
{"id": "117563", "revid": "120663559", "url": "https://it.wikipedia.org/wiki?curid=117563", "title": "Jesus Christ Superstar (musical)", "text": "Jesus Christ Superstar \u00e8 un'opera rock composta da Andrew Lloyd Webber con testi di Tim Rice.\nSi ispira alle vicende dell'ultima settimana della vita di Ges\u00f9 (l'ingresso a Gerusalemme, il processo, la condanna a morte e la crocifissione) narrate dalla prospettiva originale del punto di vista di Giuda Iscariota, rappresentando il conflitto umano e ideologico tra i due personaggi.\nDall'opera venne tratto il film \"Jesus Christ Superstar\" del 1973.\nTrama.\nIn scena un gruppo di giovani viaggiatori hippie preparano l'allestimento per l'opera. Irrompe Giuda Iscariota, accusando Ges\u00f9 di non rispettare il volere di Dio, e poi di essere falso con gli stessi Apostoli. Ges\u00f9 non gli d\u00e0 conto e durante la sua peregrinazione incontra Maria Maddalena, che salva dalla lapidazione, la quale si offre di servirlo in una grotta. Irrompe nuovamente Giuda, cercando di mettere zizzania tra gli Apostoli, sollevando la questione se sia lecito avere una donna nella compagnia di Ges\u00f9. Viene allontanato, e cos\u00ec lui si presenta dal Sommo Sacerdote Caifa, che nel frattempo sta progettando l'uccisione di Cristo per la sua enorme popolarit\u00e0 fra i poveri. \nGes\u00f9 compie alcune guarigioni, e annuncia il Regno di Dio agli Apostoli, dato che alcuni sono stati colti dal dubbio per le continue attenzioni del Messia verso la Maddalena. Successivamente va a Gerusalemme, dove si scontra violentemente con i mercanti del Tempio. Simone Zelota si dimostra aperto alle idee di Ges\u00f9, ma presto cambia opinione e si unisce a Caifa. Intanto il governatore Ponzio Pilato fa un sogno riguardo alla condanna a morte di un innocente. Cristo entra nel Tempio dove predica contro i Farisei, i quali quella notte stessa decidono di catturarlo. Infatti Giuda per 30 denari ha rivelato la posizione degli Apostoli. Quando, dopo l'Ultima Cena, Cristo \u00e8 preso, imprigionato e condannato, Giuda si pente e si impicca. \nCristo \u00e8 portato davanti al Sommo Sacerdote per essere interrogato, quindi viene condotto da Pilato chiedendogli di condannarlo a morte. Il governatore non vede gravi peccati, e lo fa frustare, poi lo fa portare dal re Erode Antipa per non avere fastidi, ma \u00e8 infine costretto a condannare Cristo per non far fronte a una nuova sommossa a Gerusalemme. Cos\u00ec Cristo \u00e8 portato sul Calvario e crocifisso.\nIdeazione.\n\"Jesus Christ Superstar\" nasce come doppio album nel 1970, con interpreti principali Ian Gillan nel ruolo di Ges\u00f9, Murray Head nel ruolo di Giuda, Yvonne Elliman nel ruolo di Maria Maddalena, ruolo che sostenne anche nella trasposizione cinematografica del 1973, ad opera del regista Norman Jewison, John Gustafson come Simone il Cananeo e Barry Dennen come Ponzio Pilato.\nL'album raggiunge la prima posizione nei Paesi Bassi per cinque settimane, nella Billboard 200 per tre settimane vincendo il disco d'oro negli Stati Uniti ed in Canada, la terza in Norvegia, la quarta in Austria, la sesta in Australia e la decima in Olanda.\nNel 1992 una versione australiana con John Farnham diretta da David Hirschfelder arriva in prima posizione per 10 settimane in Australia raggiungendo 4 dischi di platino.\nProduzione.\nIl 15 maggio 1971 avviene la prima assoluta in concerto con Yvonne Elliman, Anita Morris, Ben Vereen e Bob Bingham a Kansas City (Missouri). Nel luglio 1971 venne rappresentata in concerto al Civic Arena di Pittsburgh con Carl Anderson e la Elliman davanti a 13.000 persone. Il 12 ottobre 1971 \"Jesus Christ Superstar\" fu rappresentato per la prima volta con Vereen e Bingham a Broadway, dove rimase in scena 720 recite per 18 mesi con Samuel E. Wright, la Morris, Anderson, Ian Gillan e Ted Neeley nelle repliche. Nello stesso anno Robert Stigwood organizza degli spettacoli itineranti nel Nord America. La produzione teatrale nel West End londinese del 1972 al Palace Theatre con Dana Gillespie per la regia di Jim Sharman ebbe un enorme successo: replicata per 3.358 recite in otto anni, divent\u00f2 allora il musical rappresentato continuativamente pi\u00f9 a lungo a Londra.\nL'opera continu\u00f2 a essere rappresentata per tutti gli anni settanta fino al 1980. Venne in seguito ripresa nel 1992 con Ted Neeley e Carl Anderson nei ruoli rispettivamente di Ges\u00f9 e Giuda, gli stessi che avevano interpretato anni prima nella versione cinematografica dell'opera. Sempre nella stessa produzione apparvero Dennis DeYoung e James O'Neil nel ruolo di Ponzio Pilato e Syreeta, Irene Cara e Christine Rea nel ruolo di Maria Maddalena. Lo spettacolo, originariamente pensato per durare qualche mese, si protrasse per cinque anni.\nSempre nel 1972 va in scena il 18 febbraio a G\u00f6teborg con Agnetha F\u00e4ltskog davanti a 74.000 spettatori, il 16 marzo in Adelaide (Australia) e dal 4 maggio a Sydney e Melbourne con John Paul Young, Graham Russell e Russell Hitchcock per la regia di Sharman fino al febbraio 1974 superando le 700 recite. Nel 1973 va in scena al Th\u00e9\u00e2tre de Chaillot di Parigi nella traduzione di Pierre Delano\u00eb con Anne-Marie David e nel 1992 uno spettacolo itinerante per il Nord America con Neeley, Anderson, Syreeta Wright ed Irene Cara che nelle repliche durate cinque anni videro impegnato anche Jason Raize. Nel 1996 va in scena con Alice Cooper al Lyceum Theatre di Londra e nel 2000 torna a Broadway per 161 recite. Nel 2002 vi fu uno spettacolo itinerante in America con Sebastian Bach ed Anderson e nel 2004 uno spettacolo in Gran Bretagna di Bill Kenwright con James Fox (cantante) va in scena per un anno. Nel 1994 a Praga va in scena una versione Ceca che va avanti fino al 1998 con 1288 recite. Gary Cherone va in scena nel musical a Boston negli anni 1994, 1996, 2000 e 2003. Dal 2007 al 2009 una produzione spagnola per la Stage Entertainment con Ola Salo va in scena in Norvegia, Italia e Svezia.\nNel 2011 Des McAnuff porta una produzione in Stratford (Ontario) e nel 2012 torna a Broadway con 116 recite ed in Gran Bretagna con Tim Minchin e Melanie Chisholm. Seguirono altre produzioni di \"Jesus Christ Superstar\" in tutto il mondo e l'opera continua a essere messa in scena.\nControversie.\nAl tempo della sua uscita l'opera dest\u00f2 numerose polemiche, soprattutto per l'impostazione non convenzionale con cui vengono sviluppati i personaggi e la storia. La divinit\u00e0 di Ges\u00f9 non \u00e8 data per scontata, ma posta in dubbio dalle parole di Giuda, che nel brano \"Heaven On Their Minds\" (\"Il Paradiso nelle loro menti\") canta: \u00abYou really do believe this talk of God is true?\u00bb (\u00abCredi veramente che queste voci su Dio siano vere?\u00bb). La figura di Maria Maddalena \u00e8 rappresentata come palesemente innamorata di Ges\u00f9 nel brano \"I don't know how to love him\" (\"Non so come amarlo\"). La rappresentazione della folla che incita alla crocifissione fu criticata come antisemita da alcuni esponenti ebraici. Infine nell'opera manca qualsiasi accenno alla risurrezione di Ges\u00f9.\nSorsero proteste da parte di diversi gruppi fondamentalisti cristiani e ebraici, che in alcuni casi costrinsero a sospendere le rappresentazioni, come ad esempio in Sudafrica.\nUltimamente Ted Neeley, l'attore di Ges\u00f9 nella versione cinematografica del musical, ha affermato in un'intervista che il Papa Paolo VI, dopo aver visionato in anteprima la pellicola, ne fu entusiasta, e spinse il cast perch\u00e9 fosse rappresentato a Roma nonostante le calde proteste. \"L'Osservatore Romano\", all'epoca, aveva smentito la visione del film da parte del Papa, e il Vescovo di Roma non si \u00e8 mai espresso, ufficialmente, sul tema.\nLa Commissione Nazionale Valutazione Film della Conferenza Episcopale Italiana, ne consiglia la visione nel periodo di Quaresima, ma mette in guardia circa le possibili interpretazioni sbagliate."}
{"id": "117566", "revid": "964", "url": "https://it.wikipedia.org/wiki?curid=117566", "title": "Figure religiose buddhiste", "text": ""}
{"id": "117567", "revid": "1305772", "url": "https://it.wikipedia.org/wiki?curid=117567", "title": "Gran Premio", "text": ""}
{"id": "117571", "revid": "1860334", "url": "https://it.wikipedia.org/wiki?curid=117571", "title": "Albinismo", "text": "Lalbinismo (dal latino \"albus\", \"bianco\") \u00e8 una anomalia genetica congenita consistente nella totale deficienza di pigmentazione melaninica nella pelle, nell'iride e nella coroide, nei peli e nei capelli causata da un'assenza o un difetto dell'enzima tirosinasi, enzima coinvolto nella sintesi della Melanina; \u00e8 considerato l'opposto del \"melanismo\".\nL'albinismo \u00e8 il risultato di un'ereditariet\u00e0 autosomica recessiva ed \u00e8 noto per la sua incidenza su tutti i vertebrati, incluso l'uomo. Un individuo affetto da questo difetto enzimatico \u00e8 definito albino, mentre un individuo che presenti una quantit\u00e0 di melanina ridotta ma non completamente assente \u00e8 detto albinoide.\nL'albinismo \u00e8 associato con un certo numero di difetti visivi come la fotofobia, il nistagmo e l'astigmatismo. La totale assenza di pigmentazione aumenta notevolmente la suscettibilit\u00e0 di questi soggetti alle ustioni solari ed ai tumori della pelle.\nIn casi rari, per esempio gli affetti dalla Sindrome di Ch\u00e9diak-Higashi, l'albinismo pu\u00f2 dipendere da una deficienza del trasporto dei granuli melaninici. Questa patologia colpisce anche i granuli dei granulociti, causando una maggiore predisposizione alle infezioni.\nSegni e sintomi.\nL'albinismo \u00e8 nella maggior parte dei casi un genotipo recessivo e pertanto si manifesta in individui nati da genitori entrambi portatori sani o entrambi albini. L'albinismo \u00e8 di genotipo dominante solo nella sua forma oculare. Coloro che sono affetti da albinismo possono subire danni esponendosi alla luce solare (fotosensibilit\u00e0), questo esita in una cute estremamente suscettibile alle ustioni solari per esposizioni relativamente brevi ai raggi solari.\nLa totale mancanza di pigmenti inoltre esita in una predisposizione aumentata nei confronti dei tumori cutanei essendo il DNA delle cellule cutanee non schermato da pigmenti. Sovente mostrano problemi visivi in quanto un'iride non pigmentata per quanto riduca il suo diametro non ha la stessa efficienza di un'iride normopigmentato; questo esita in una fotofobia il cui fastidio tuttavia pu\u00f2 essere ridotto impiegando normali occhiali da sole.\nLa suscettibilit\u00e0 alla luce solare pu\u00f2 portare chi \u00e8 affetto da albinismo ad una particolare apprensione (eliofobia).\nL'albinismo \u00e8 frequente non solo negli esseri umani, ma in numerosi mammiferi, pesci, uccelli, rettili e si verifica persino nei petali, nelle foglie e nei frutti di piante e fiori.\nProblemi visivi.\nLo sviluppo del sistema ottico \u00e8 fortemente dipendente dalla melanina e la riduzione o assenza di questo pigmento pu\u00f2 portare nei soggetti albini a:\nForme di albinismo.\nNumerosi geni sono stati associati all'albinismo, spesso collegati all'enzima tirosinasi (che \u00e8 associato all'albinismo oculo-cutaneo).\nL'albinismo pu\u00f2 essere:\nL'albinismo si manifesta anche nella sindrome di Ziprkowski-Margolis."}
{"id": "117573", "revid": "1494380", "url": "https://it.wikipedia.org/wiki?curid=117573", "title": "Richard Cromwell", "text": "Biografia.\nFu membro del parlamento dal 1654 al 1656; nel 1657 una riforma costituzionale permise al padre Oliver di scegliere il suo successore e questi scelse Richard, il maggiore dei suoi figli sopravvissuti. Divenne Lord Protettore a 32 anni nel 1658, ma gli mancavano il carattere, l'esperienza e la volont\u00e0 per mantenere la carica. Su invito del Parlamento, e senza replicare, abbandon\u00f2 la posizione e nel 1660 si rec\u00f2 in esilio in Danimarca per sfuggire ai creditori, avendo accumulato debiti ingenti. La sua abdicazione port\u00f2 al ritorno al trono del sovrano Carlo II. Dopo un periodo di soggiorno a Ginevra, amnistiato come molti altri rivoluzionari dal nuovo re, rientr\u00f2 in Inghilterra nel 1680 e trascorse il resto della sua vita lontano dalla scena politica. Mor\u00ec nel 1712 all'et\u00e0 di 85 anni ed oggi riposa nella chiesa di Tutti i santi ad Hursley, nell'Hampshire."}
{"id": "117575", "revid": "1840984", "url": "https://it.wikipedia.org/wiki?curid=117575", "title": "Gran Premio di motociclismo", "text": "Il gran premio di motociclismo \u00e8 una gara di velocit\u00e0 su pista delle due ruote motorizzate che si svolge su un apposito (spesso lo stesso su cui si corrono anche le gare di Formula 1).\nOgni anno nelle varie nazioni si corre una serie di gran premi che concorrono a formare il cosiddetto motomondiale.\nCaratteristiche.\nUna peculiarit\u00e0 di questo tipo di competizione \u00e8 che, al contrario della Formula 1 in cui la gara principale \u00e8 riservata a una sola categoria di veicoli con un contorno di gare minori, in un gran premio motociclistico vi sono almeno tre gare \"paritetiche\". I concorrenti sono divisi in classi omogenee per cilindrata e tipo di moto, in modo da formare classifiche distinte per ogni gara e per ogni campionato mondiale.\nDal 2019 le cilindrate in uso sono:\nIn tempi passati sono state in uso anche altre categorie:\nUn discorso a parte pu\u00f2 essere fatto per una categoria particolare, quella dei \"sidecar\", le motociclette con carrozzino laterale in cui gareggiano pilota e un \"passeggero\", unico caso di sport motociclistico non effettuato in singolo.\nSvolgimento.\nCon l'eccezione \"storica\" del Gran Premio d'Olanda ad Assen in cui la gara \u00e8 stata disputata al sabato fino al 2015 (dal 2004 al 2007 anche il Gran Premio del Qatar si \u00e8 disputato di sabato), i gran premi si svolgono alla domenica, preceduti da due giornate di prove, di cui quelle del sabato sono destinate alla definizione della griglia di partenza della gara (\"pole position\")\nTra le prove di pi\u00f9 recente istituzione vi sono il Gran Premio di Indianapolis, che dal motomondiale 2008 viene disputato sul circuito omonimo, il Gran Premio d'Aragona in calendario dalla stagione 2010, il Gran Premio delle Americhe, disputato ad Austin dalla stagione 2013 e il Gran Premio di Thailandia introdotto nel motomondiale 2018."}
{"id": "117580", "revid": "79832857", "url": "https://it.wikipedia.org/wiki?curid=117580", "title": "Lancia Y10", "text": ""}
{"id": "117582", "revid": "695564", "url": "https://it.wikipedia.org/wiki?curid=117582", "title": "Joey Jordison", "text": "Biografia.\nPrimi anni.\nNato al Mercy Hospital di Des Moines (Iowa) il 26 aprile 1975, Jordison ha passato la sua infanzia in un'area rurale vicino a Waukee, dove era solito giocare a pallacanestro nella strada davanti a casa sua. I primi contatti con la musica arrivarono in tenera et\u00e0, attribuendo questo all'influenza dei suoi genitori: \u00abloro erano soliti farmi sedere davanti alla radio, invece che alla TV\u00bb. Da quel momento cominci\u00f2 a suonare la chitarra, fino a quando non ricevette una batteria come regalo dai suoi genitori per il suo ottavo compleanno. In quegli anni inoltre, i suoi genitori divorziarono; lui e le sue due sorelle pi\u00f9 giovani scelsero di stare con la madre, la quale si rispos\u00f2 successivamente. Jordison afferm\u00f2 di aver sentito un'improvvisa responsabilit\u00e0 di essere l'uomo di casa, e questa responsabilit\u00e0 lo rendeva odioso mentre suonava la batteria. Durante l'adolescenza, si esib\u00ec dal vivo come membro di supporto di gruppi locali come gli Atomic Opera, gruppo comprendente Jim Root, e gli Heads on the Wall, che comprendeva Shawn Crahan.\nDopo aver lasciato la scuola, Jordison fu assunto in un negozio di musica chiamato Musicland. Nel marzo 1994, dopo una raccomandazione da un suo amico, trov\u00f2 un lavoro alla Sinclair Oil Corporation di Urbandale, nella quale lavor\u00f2 soltanto nei turni notturni, in quanto durante il giorno preferiva spendere il suo tempo con i suoi amici e per ascoltare la musica. Agli inizi del 1995, entr\u00f2 nei The Rejects come chitarrista, suonando soltanto in un paio di concerti. Jordison entr\u00f2 anche in un gruppo composto da Paul Gray e dal cantante Don Decker e chiamato Anal Blast. Durante i primi momenti della formazione degli Slipknot, Gray reclut\u00f2 Jordison in un gruppo punk chiamato Have Nots nella primavera 1996; Jordison successivamente abbandon\u00f2 il gruppo l'anno successivo per concentrarsi sugli Slipknot, ma tuttavia riform\u00f2 i The Rejects fino a quando gli Slipknot non cominciarono le registrazioni per l'omonimo album di debutto, alla quale prese parte anche Gray non appena gli Have Nots si sciolsero.\nSlipknot.\nIl 28 novembre 1995 Mark Anthony Cadavos avvicin\u00f2 Jordison mentre quest'ultimo stava lavorando, offrendogli un posto in nuovo progetto chiamato The Pale Ones. Interessato e in un momento in cui si definiva \u00abperso\u00bb, Jordison fece alcuni provini nella stanza di Anders Colsefini e subito dopo mostr\u00f2 il proprio interesse ad entrare nel gruppo. Riguardo a quel momento, \u00abricordo che tentavo difficilmente di non sorridere, quindi non mostrai la mia voglia di entrare, rimanevo impassibile, ma pensavo che alla fine erano loro a decidere\u00bb. Gli Slipknot sarebbero diventati i pionieri della New Wave of American Heavy Metal.\nAll'interno del gruppo ogni componente ha un numero che lo identifica e quello di Jordison era il numero 1. Con il gruppo ha prodotto anche l'album dal vivo \"\" (2005). Nell'agosto 2008 Jordison si ruppe un'anca, costringendo gli Slipknot a cancellare molte date che avrebbero dovuto tenere nel Regno Unito, mentre il 22 agosto 2009 Jordison venne portato d'emergenza al pronto soccorso per un'appendicite, meno di un'ora prima che il gruppo si esibisse al concerto organizzato dalla stazione radio KISW-FM. A causa di questo, gli Slipknot cancellarono tutte le date programmate tra agosto e settembre, in modo da dare il tempo a Jordison di recuperare.\nNel 2010 Jordison venne votato come il miglior batterista degli ultimi 25 anni dai lettori di \"Rhythm\", battendo altri batteristi come Mike Portnoy, Neil Peart, Phil Collins o Dave Grohl. Quando gli fu chiesto di commentare, egli ammise di essere \u00aba corto di parole. Questo \u00e8 al di l\u00e0 dell'incredibile. Qualcosa di simile mi ricorda ogni giorno perch\u00e9 io continuo a fare questo\u00bb.\nIl 12 dicembre 2013 gli Slipknot annunciano attraverso il proprio sito ufficiale che Jordison ha deciso di abbandonare il gruppo per motivi personali. In un'intervista apparsa su \"Team Rock\" il 21 giugno 2016 Jordison ha tuttavia dichiarato di essere stato allontanato dalla band dagli altri componenti e a sua insaputa, e che il motivo della separazione erano le conseguenze che stava avendo su di lui una severa malattia, una mielite trasversa acuta, che lo aveva colpito nell'agosto 2012 e che aveva richiesto mesi di ricovero, terapie e riabilitazione, smentendo le voci che lo davano affetto da dipendenze da alcool o droghe.\nMurderdolls.\nMentre stava partecipando all'Ozzfest 2001 per supportare \"Iowa\", Jordison incontr\u00f2 l'allora chitarrista degli Static-X Tripp Eisen e i due discussero sulla creazione di un progetto parallelo. Nel 2002, Jordison riport\u00f2 in vita i The Rejects, rinominando il gruppo in Murderdolls. Divenne il loro chitarrista e reclut\u00f2 al basso Wednesday 13 dei Frankenstein Drag Queens from Planet 13. Quest'ultimo divenne successivamente il cantante del gruppo, mentre il batterista Ben Graves e il bassista Eric Griffin completarono la formazione. Sempre nel 2002, i Murderdolls firmarono per la Roadrunner Records e pubblicarono l'EP \"Right to Remain Violent\", seguito ad agosto dello stesso anno dal primo album in studio \"Beyond the Valley of the Murderdolls\". I testi del gruppo si basano sui film horror, quali \"Venerd\u00ec 13\" e \"La notte dei morti viventi\".\nJordison e Wednesday 13 riformarono i Murderdolls nel 2010, pubblicando il secondo album \"Women and Children Last\" il 31 agosto 2010. In un'intervista di marzo 2013, Wednesday 13 conferm\u00f2 che il gruppo \u00e8 stato ufficialmente sciolto.\nScar the Martyr e Vimic.\nNell'aprile 2013 alcune voci si soffermarono un progetto creato da Jordison, Jed Simon e Kris Norris. Successivamente fu confermato che Jordison avrebbe suonato gran parte della strumentazione e che Chris Vrenna e Henry Derek sarebbero entrati nel gruppo rispettivamente come tastierista e cantante. Il 21 giugno giunse la conferma da Jordison che il gruppo si sarebbe chiamato Scar the Martyr.\nIl 5 maggio 2016 Jordison ha rivelato il cambiamento del nome del gruppo in Vimic, che include nella formazione anche il cantante Kalen Chase Musmecci e tre componenti degli Scar the Martyr, il chitarrista Jed Simon, il bassista Kyle Konkiel e il tastierista Matthew Tarach. Tuttavia il gruppo pubblicher\u00e0 con il nuovo nome solo una manciata di singoli tra il 2016 e il 2017, rimanendo poi fuori attivit\u00e0 sino alla prematura morte di Jordison nel 2021.\nSinsaenum.\nNel 2016 forma, con i musicisti Fr\u00e9d\u00e9ric Leclercq (DragonForce), St\u00e9phane Buriez, Sean Zatorsky (D\u00e5\u00e5th), Attila Csihar (Mayhem) e Heimoth (Seth), il supergruppo blackened death metal Sinsaenum, che pubblica nello stesso anno l'album di debutto \"Echoes of the Tortured\". Due anni pi\u00f9 tardi \u00e8 stata la volta del secondo album \"Repulsion for Humanity\", mentre nel 2021 il gruppo ha iniziato le registrazioni del terzo album, interrotte tuttavia a causa dell'improvvisa morte di Jordison. Il gruppo ha comunque rivelato che porter\u00e0 comunque avanti il progetto in suo onore.\nMalattia e morte.\nNel 2016 Jordison ha dichiarato di soffrire di mielite acuta trasversale in un'intervista a \"Metal Hammer\". I sintomi si erano manifestati nel 2010, durante un tour con i Murderdolls, ma la malattia \u00e8 stata diagnosticata solo molto tempo dopo. Ci\u00f2 gli ha causato la perdita dell'uso della gamba sinistra. La malattia neurologica gli aveva gi\u00e0 compromesso temporaneamente l'uso delle gambe e gli aveva impedito di suonare prima della riabilitazione. Si era ripreso con l'aiuto di un medico e di un intenso lavoro in palestra.\nJordison \u00e8 deceduto nel sonno il 26 luglio 2021, all'et\u00e0 di 46 anni, come dichiarato dalla famiglia il giorno seguente.\nCollaborazioni.\nJordison ha contribuito vocalmente al brano \"Stitch Her Further\" dei Necrophagia, presente in \"\". Il batterista \u00e8 inoltre apparso nel videoclip di \"Tainted Love\" dei Marilyn Manson e ha suonato la batteria in diversi brani del secondo album degli Otep, \"House of Secrets\". Ha contribuito alla creazione di alcuni esemplari di bacchette, tra cui le Pro-Mark 515 (il suo modello personalizzato) e le Ahead Joey 1 (non pi\u00f9 in commercio). Alle prime bacchette contribu\u00ec in modo molto singolare: si fece prelevare due provette di sangue e successivamente mischi\u00f2 il liquido all'impasto adoperato per la marchiatura delle bacchette. Ha inoltre disegnato per la Pearl un rullante in acciaio 13\"x6,5\", il JJ-1365, con una finitura satinata nera con decorazioni incise."}
{"id": "117584", "revid": "2812", "url": "https://it.wikipedia.org/wiki?curid=117584", "title": "Movimento Raeliano", "text": ""}
{"id": "117591", "revid": "125778684", "url": "https://it.wikipedia.org/wiki?curid=117591", "title": "Cassandro", "text": "Biografia.\nEssendo stato scartato dal padre Antipatro, in favore di Poliperconte come successore alla reggenza di Macedonia, Cassandro si alle\u00f2 con Tolomeo I d'Egitto e Antigono I Monoftalmo e dichiar\u00f2 guerra al reggente. Molti degli stati greci caddero sotto il suo controllo, compresa Atene. Egli form\u00f2 un'alleanza con Euridice, l'ambiziosa moglie di Filippo III di Macedonia, fratellastro demente di Alessandro Magno e re fantoccio di Macedonia per diritto di successione, essendo il figlio legittimo di Alessandro, Alessandro IV, ancora bambino.\nComunque, sia lei che il marito, assieme al fratello di Cassandro, Nicanore, vennero poco dopo uccisi da Olimpiade d'Epiro. Cassandro marci\u00f2 quindi contro Olimpiade e, avendola costretta alla resa a Pidna, la mise a morte (316 a.C.). Nel 310 a.C./309 a.C. egli fece assassinare la vedova di Alessandro Magno, Rossane, e suo figlio Alessandro IV, che deteneva sotto la sua custodia ad Anfipoli. Egli corruppe inoltre Poliperconte, nel frattempo entrato al suo servizio, perch\u00e9 avvelenasse il figlio naturale di Alessandro, Eracle.\nCassandro era gi\u00e0 legato alla famiglia reale grazie al matrimonio con Tessalonica di Macedonia, la sorellastra maggiore di Alessandro Magno, e, avendo stretto alleanza con Seleuco I, Tolomeo e Lisimaco contro Antigono, divenne, con la sconfitta e la morte di questi attorno al 301 a.C., sovrano incontrastato di Macedonia. Cassandro mor\u00ec di edema nel 297 a.C.\nDi carattere violento ed instancabile nel perseguire le proprie ambizioni, Cassandro si distinse anche come uomo di cultura. Non fu un caso se pose a capo di Atene nel 317 il suo fiduciario, Demetrio di Falero, seguace del peripato. Sotto il governo del Falereo la citt\u00e0 che fu di Pericle pot\u00e9 godere di un'ulteriore fioritura culturale nonostante attraversasse tempi di durissima crisi.\nInoltre Cassandro restaur\u00f2 Tebe dopo la sua distruzione da parte di Alessandro Magno, fece costruire la nuova citt\u00e0 di Cassandreia sulle rovine di Potidea e costru\u00ec la citt\u00e0 di Tessalonica, ossia Salonicco, sulle rovine di Terme, chiamandola cos\u00ec in onore di sua moglie, sorellastra di Alessandro Magno, che aveva questo nome."}
{"id": "117593", "revid": "287204", "url": "https://it.wikipedia.org/wiki?curid=117593", "title": "Cassandro (disambigua)", "text": ""}
{"id": "117595", "revid": "2056951", "url": "https://it.wikipedia.org/wiki?curid=117595", "title": "Sampan", "text": "Il sampan (o la sampana) \u00e8 un'imbarcazione di legno cinese di lunghezza variabile tra i 3, 6 e i 4,5 m. Il nome deriva dal cantonese \u4e09\u677f (\"saam1 baan2\" ovvero \"tre pannelli\") mentre attualmente \u00e8 chiamata in cinese .\nAlcuni sampan sono dotati di una copertura che le rende utilizzabili come abitazioni nelle acque interne.\nI sampan sono ancora diffusi nelle zone rurali dell'Asia sud-orientale in particolare in Malaysia, Vietnam e in Indonesia. Queste imbarcazioni sono lunghe circa tre metri, hanno un fondo piuttosto piatto. Vengono usate per la pesca e non sono dotate della copertura.\nDi solito sono condotti a mano anche se possono venire applicati dei motori fuoribordo a benzina. In casi particolari possono essere dotati anche di motori elettrici.\nIn genere i sampan operano dei piccoli trasporti nelle immediate vicinanze della costa o lungo i fiumi. Non potendo resistere a forti perturbazioni il loro uso lontano dalla costa potrebbe risultare pericoloso."}
{"id": "117596", "revid": "767487", "url": "https://it.wikipedia.org/wiki?curid=117596", "title": "Lista degli dei buddisti", "text": ""}
{"id": "117597", "revid": "1705737", "url": "https://it.wikipedia.org/wiki?curid=117597", "title": "Guerriglia", "text": "La guerriglia (o anche \"guerrilla\", dal termine originale spagnolo) \u00e8 una forma di conflitto armato in cui una delle due organizzazioni combattenti evita scontri campali preferendo logorare il nemico con piccole unit\u00e0, spesso irregolari, molto mobili e dotate di appoggio da parte della popolazione locale, dalla quale spesso risultano difficilmente distinguibili.\nStoria.\nLa parola \"guerriglia\" deriva dal francese \"petit guerre\", letteralmente \"piccola guerra\" usato dal tenente De La Coroix nella sua analisi sulle ragioni della sconfitta francese nella guerra dei sette anni. Viene usato per distinguere la guerra canonica da quella combattuta in America del Nord, da alcune unit\u00e0 austriache e russe (panduri, ussari, ulani e cosacchi) e in India. Il termine, durante le guerre napoleoniche venne tradotto nello spagnolo \"guerrilla\", durante la guerra d'indipendenza spagnola, la quale, effettivamente, fu uno dei primi esempi di guerriglia su vasta scala dell'epoca moderna, largamente praticata da milizie irregolari spagnole contro gli invasori francesi.\nDescrizione.\nLo scopo della guerriglia \u00e8 quello di logorare le forze nemiche, di abbassarne il morale esponendole a rischi continui, obbligandole a consumare mezzi e risorse inutilmente e vanificando i loro sforzi bellici. Mao Tse-tung, grande esperto di questa forma di guerra, parlava della guerriglia come \"l'arte di fiaccare il nemico con mille piccole punture di spillo\".\nNel campo tattico la guerriglia non si manifesta con azioni di massa, neanche quando ambiente e circostanze particolari favoriscono il concentramento di numerose unit\u00e0, ma \u00e8 sempre una lotta episodica, che pu\u00f2 aumentare di intensit\u00e0 e in estensione, ma non evadere dal ristretto campo dell'azione minuta contro obiettivi limitati e poco robusti. Pu\u00f2 manifestarsi durante un conflitto armato fra due o pi\u00f9 belligeranti e in tal caso si svolge di preferenza lontano dalle linee del fronte, ma nelle zone occupate dagli eserciti operanti, immediatamente alle spalle o sulle linee di comunicazione di uno degli avversari oppure, meno spesso, in zone lontane: quasi sempre, per\u00f2, nei territori che sono stati occupati nel corso delle operazioni di guerra o che sono contesi.\nPer condurre con successo una guerra di guerriglia sono necessari alcuni requisiti fondamentali:\nPu\u00f2 manifestarsi in tempo di pace e in tale caso si svolge dove condizioni ambientali e motivi ideologici ne favoriscono lo sviluppo. A preferenza nelle zone di confine, ove pi\u00f9 direttamente e pi\u00f9 efficacemente pu\u00f2 alimentarla l'aiuto esterno.\nOrganizzazione.\nPerch\u00e9 la guerriglia possa raggiungere i risultati che si propone, deve essere accuratamente organizzata.\nAnche se il movimento di resistenza non \u00e8 sorto per iniziative sporadiche e slegate, sia pure concorrenti allo stesso fine, e le sue basi sono state gettate in precedenza, si tratta pur sempre di un fenomeno che affonda le sue radici nel sentimento popolare; le cui manifestazioni, ora spontanee ora provocate, indubbiamente risentono delle divergenze di pensiero, di giudizi, di criteri, di tendenze che caratterizzano nei tempi moderni la vita di una nazione, specie se politicamente progredita e socialmente irrequieta.\nGli sforzi iniziali perci\u00f2 tendono a:\nNe deriva che, l\u00ec dove la guerriglia non \u00e8 soltanto un'operazione a carattere bellico, si tende sempre ad accentrare in una sola persona la direzione politica e il comando militare. Dove ci\u00f2 non \u00e8 possibile sorgono allora Comitati che si sforzano di raggiungere il necessario coordinamento.\nFini e scopi.\nLa guerriglia non \u00e8 mai fine a se stessa, ma \u00e8 sempre un espediente o un ripiego temporaneo: se la guerriglia \u00e8 la forma principale di attivit\u00e0 bellica per una delle due parti in conflitto, il suo fine \u00e8 sempre di prendere tempo per acquisire la capacit\u00e0 militare necessaria per dare battaglia in campo aperto, oppure di aumentare tanto il costo delle operazioni militari del nemico da indurlo a desistere dal conflitto. In tempi di guerra: le operazioni di un esercito (il proprio o l'alleato) che attende la battaglia decisiva per la soluzione del conflitto. In tempi di pace: l'azione politica - interna o esterna - che dovr\u00e0 portare all'insurrezione generale o all'intervento armato straniero, per la conquista del potere o per il diverso assetto dei territori contesi.\nCollegata a normali operazioni di guerra, ha lo scopo di:\nOrganizzata in tempo di pace o in previsione di un prossimo conflitto in determinate zone di territorio nazionale o coloniale, preferibilmente di confine, con il concorso di elementi locali, la guerriglia pu\u00f2 tendere a:\nOrganizzata, in pace o in guerra, per provocare la caduta di un determinato regime politico o la sostituzione di questo con un altro - portata cio\u00e8 sul piano della \"guerra civile\" - la guerriglia pu\u00f2 prefiggersi di:\nQuali che possano essere gli scopi della guerriglia e le circostanze e l'ambiente in cui essa si svolge, le azioni veramente efficaci sono quelle coordinate tra loro e con l'attivit\u00e0 operativa o politica di un esercito o di una nazione amica. Per cui gli sforzi degli organizzatori tendono sempre a:\nCi\u00f2 nonostante, la guerriglia ha scarse probabilit\u00e0 di successo se perde il consenso delle popolazioni in mezzo alle quali deve operare. Particolare cura \u00e8 posta da parte di tutti i guerriglieri - capi e gregari - specie quando sono costretti ad agire in zone diverse dalle loro basi, a non alienarsi la simpatia e l'appoggio delle popolazioni locali, con manifestazioni di intolleranza, prepotenza e disonest\u00e0. Pi\u00f9 che dalle armi del nemico la guerriglia potrebbe essere stroncata dalla diffidenza e dalla ostilit\u00e0 delle popolazioni; le quali, dopo tutto, sono proprio quelle che sopportano di questo genere di guerra i danni maggiori. Su di esse il nemico, costretto a sospettare di tutti, reagisce quasi sempre indiscriminatamente.\nAllorch\u00e9 la guerriglia crede di potere fare a meno del favore delle popolazioni, essa pu\u00f2 vincerne l'ostilit\u00e0 soltanto con il terrore e lo sterminio. Si entra quindi nel caso della \"guerra civile\", condotta da stranieri o da traditori al soldo dello straniero, costretti ad agire allo scoperto. Il che pu\u00f2 rendere pi\u00f9 agevole il compito delle truppe regolari impegnate nella controguerriglia.\nLa guerriglia deve inoltre operare con scopi precisi, concentrando le azioni su obiettivi redditizi e importanti, evitando atti di scarso interesse. Ci\u00f2 richiede la conoscenza perfetta dell'ambiente, presupposto quindi in ogni attivit\u00e0 guerrigliera \u00e8 il funzionamento di un accurato servizio informazioni.\nLegami con il terrorismo.\nSpesso giornali e mezzi di informazione confondono questi due fenomeni, in s\u00e9 molto diversi. La guerriglia \u00e8 diretta innanzitutto contro obiettivi militari: installazioni, strutture, depositi, presidi, vie di rifornimento, forze isolate e vulnerabili. Il terrorismo invece non ha un obiettivo tattico immediato, ma si limita a colpire a casaccio senza preoccuparsi delle vittime civili, anzi cerca specificamente di uccidere e ferire quanti pi\u00f9 civili possibile, per indurre un clima di insicurezza e portare la popolazione in uno stato di malcontento tale da essere disposta ad accettare misure drastiche pur di porre fine a tale stato di cose.\nNelle citt\u00e0 la guerriglia prende spesso di mira obiettivi (alti ufficiali e funzionari, caserme, uffici, circoli, sabotaggio di industrie e infrastrutture) che la portano ad azioni non dissimili da quelle terroristiche e che spesso provocano vittime anche fra civili. La differenza con il terrorismo in questi casi diventa pi\u00f9 sfumata e si possono verificare casi di contiguit\u00e0 fra terroristi e forze guerrigliere. Anche in questo caso per\u00f2 le azioni di guerriglia restano dirette verso obiettivi precisi e ben definiti, la cui eliminazione \u00e8 funzionale alla sconfitta finale del nemico; le azioni terroristiche invece prendono di mira per lo pi\u00f9 obiettivi simbolici (o date storiche, oppure anniversari e ricorrenze) e colpiscono in modo da creare il massimo allarme e la massima sensazione possibile, generalmente con un gesto crudele e militarmente insensato.\nFondamenti dell'azione.\nL'intensit\u00e0 della guerriglia non \u00e8 mai costante. Essa fa seguire a periodi di attivit\u00e0, periodi di attesa e di preparazione.\nI periodi di attesa sono nella maggior parte dei casi imposti da condizioni climatiche avverse oppure, durante un conflitto, da necessit\u00e0 strategiche, per le quali il comando dell'esercito amico pu\u00f2 ordinare la sospensione della guerriglia in tutto il territorio interessato o in una parte limitata di esso.\nLa preparazione \u00e8 necessaria specie quando da un'organizzazione embrionale, quale pu\u00f2 essere quella che caratterizza il movimento spontaneo della popolazione di un Paese occupato, si debba passare alla creazione di formazioni consistenti, non solo atte a rappresentare un peso notevole nella lotta ingaggiata, ma anche necessarie a evitare lo sfasciamento delle unit\u00e0 e la dispersione di energie insufficientemente convogliate e sfruttate.\nAttese e preparazioni, per\u00f2 non possono essere lunghe. Il peggior nemico della guerriglia \u00e8 il tempo. Stasi lunghe sono fonte di dubbi, scoraggiamenti, stanchezze, defezioni; che per essere combattuti hanno bisogno di un'azione di propaganda continua, insistente, appropriata.\nE nei periodi di attesa le forze della guerriglia non possono smobilitare.\nLa guerriglia giustifica la sua esistenza con la continuit\u00e0 delle sue azioni. Se la sua attivit\u00e0 si arresta, essa ha finito di esistere; tutto il lavoro compiuto \u00e8 disperso e grandi diventano per l'avversario le probabilit\u00e0 di averne completamente ragione.\nI guerriglieri, d'altro canto, non possono deporre le armi sia pure con l'intenzione di radunarsi in tempi migliori e combattere ancora. A casa, li attenderebbe, con molta probabilit\u00e0, l'arresto e la morte. Ma talvolta l'attesa \u00e8 inevitabile, specie in montagna ove pu\u00f2 essere imposta da sole ragioni climatiche.\nSe la montagna \u00e8 abitata, le formazioni si diluiscono su larghi spazi, ottenendo o imponendo l'ospitalit\u00e0 presso le popolazioni, cercando di mantenere il pi\u00f9 che sia possibile i vincoli organici delle minori unit\u00e0.\nSe la montagna non offre alcuna possibilit\u00e0 di alloggiamento e di vita, s'impone il dilemma del trasferimento altrove delle formazioni (sempre che sia possibile) o lo scioglimento temporaneo di queste ultime.\nIl trasferimento di zona, quando \u00e8 possibile, non \u00e8 sempre conveniente soprattutto perch\u00e9 viene a mancare l'intima collaborazione e la profonda solidariet\u00e0 che devono esistere fra le forze della guerriglia e le popolazioni locali.\nLo scioglimento temporaneo delle unit\u00e0 \u00e8 una soluzione alla quale gli organizzatori della guerriglia ricorrono in casi estremi, poich\u00e9 essa richiede molte provvidenze per mantenere inalterata nei guerriglieri la volont\u00e0 di combattere e per sostenerne l'esistenza nei casi di particolare disagio economico. Il problema dell'accantonamento e della conservazione delle armi non \u00e8 semplice, data la difficolt\u00e0 di costituire depositi presso i civili (timori di rappresaglie, delazioni) e l'indubbio parallelo intensificarsi dell'azione persuasiva e repressiva da parte delle forze regolari o occupanti.\nIn campagna e in citt\u00e0 l'unit\u00e0 organica delle formazioni pu\u00f2 essere mantenuta con un maggiore disseminamento e una pi\u00f9 accurata mimetizzazione di queste fra le popolazioni locali; \u00e8 sempre esclusa l'idea di stabilirsi a forze riunite in localit\u00e0 da apprestare a difesa (sorta di \"isole difensive\") essendo questa soluzione deleteria ai fini del movimento di resistenza. I guerriglieri non sono fatti per difendersi: essi sarebbero certamente schiacciati.\nContrariamente alle normali operazioni di guerra, nelle quali i belligeranti avanzano lungo determinate direttrici strategiche e tattiche, la guerriglia conquista a s\u00e9 nuovi territori e nuovi adepti espandendosi come una macchia d'olio. Ci\u00f2 per la naturale tendenza che hanno le bande ad allargare sempre il loro campo d'azione, cercando sicurezza e protezione nello spazio, e per la naturale simpatia che essa provoca nelle popolazioni che avvicina, specie quando il movente ideale che la sospinge \u00e8 intensamente sentito.\nAmbienti operativi.\nLa guerriglia pu\u00f2 svolgersi in qualunque ambiente geografico. Tuttavia l'ambiente ideale \u00e8 quello che:\nCi\u00f2 impone un adeguato funzionamento di comandi, collegamenti, mezzi di trasporto, ecc., che solo un'accurata organizzazione centrale e periferica, tecnicamente perfetta, pu\u00f2 consentire. Impone inoltre la presenza di comandanti minori idonei e un affiatamento perfetto con la popolazione locale. In citt\u00e0 e nelle zone densamente popolate la guerriglia cambia totalmente di fisionomia; essa perde la sua caratteristica operativa per limitare la sua azione al ristretto campo dell'attentato e del sabotaggio.\nConflitti di guerriglia.\nAlcuni esempi di conflitti dove si \u00e8 svolta attivit\u00e0 di guerriglia:"}
{"id": "117600", "revid": "125493671", "url": "https://it.wikipedia.org/wiki?curid=117600", "title": "Enrico Ghedi", "text": "Musicista, dal 1985 al 2002 \u00e8 stato tastierista e voce del gruppo musicale rock Timoria, coautore e arrangiatore; con i Timoria ha registrato 12 album (tre dischi d'oro: nel 1994, nel 1996 e nel 2001 per Polygram e Universal, tra cui \"Viaggio senza vento\") e tenuto centinaia di concerti in Italia ed Europa dividendo i palchi con U2, Aerosmith, The Cure, Les N\u00e9gresses Vertes, Noir D\u00e9sir, Emerson, Lake &amp; Palmer, Ben Harper, Wire, PFM ed altri e collaborando con Wim Wenders, Aldo Busi, Lawrence Ferlinghetti, Alejandro Jodorowskij. Nel 1995 propone l'opera \"La scatola con gli insetti\".\nBiografia.\nInizia lo studio del pianoforte a cinque anni con il professor Luigi Manenti, direttore del conservatorio Venturi di Brescia. Diplomato al liceo classico Arnaldo di Brescia , frequenta dal 1988 l'Universit\u00e0 di musicologia di Pavia per tre anni. Da sempre appassionato di antropologia culturale, malgrado il gi\u00e0 fervente lavoro coi Timoria, insegue seminari e corsi di etnomusicologia. Nel 1991 con i Timoria vince il premio della critica al Festival di Sanremo.\nNel 1995 tiene una serie di conferenze per Amnesty International e Greenpeace sugli strumenti di sensibilizzazione politica e socio-culturale in diverse universit\u00e0 e radio italiane e francesi, promuovendo in seguito la realizzazione di mostre d'arti figurative e letterarie a sostegno di Emergency. Nel 1996 e '97 collabora con Adidas Italia nella produzione artistica e casting dello StreetBall Adidas ed \u00e8 assistente alla produzione in due edizioni del Festival della contaminazione tra le arti \"BresciaMusicArt\", ideato e diretto da Omar Pedrini.\nNel 1998 \u00e8 invitato da Raffaele Crovi come ospite speciale al premio San Pellegrino di poesia in occasione del quale presenter\u00e0 la sua prima opera teatrale \"La scatola con gli insetti\", che porter\u00e0 in tourn\u00e9e per due anni con la collaborazione dell'orchestra da camera Caronte e di Fabiola Naldi nonch\u00e9 con un imponente apparato sinestetico composto da opere dell'artista belga Jan Fabre ed installazioni di Mariangela Guatteri.\nNel 1999 partecipa al Salone del Libro di Torino con un workshop sul \"Rapporto tra poesia e musica nel nostro secolo\" e partecipa al progetto musicale Canto di spine: versi italiani del '900 in forma di canzone degli Altera pubblicato nel 2002. Nel 1999 il video del brano \"Sangue impazzito\" dei Timoria \u00e8 premiato come \u201cMiglior videoclip dell'ultimo decennio\" al festival delle etichette indipendenti di Faenza, in giuria anche Franco Battiato.\nNel 2000 produce gli \"Empatia\", gruppo crossover di Pordenone. Compone le musiche originali per la messa in opera del testo teatrale \"I wish to be light\" di Igor Costanzo nella traduzione americana di Jack Hirschman e collabora per un anno con lo scrittore statunitense Dan Fante (figlio del grande sceneggiatore John Fante). Il 1\u00ba maggio del 2002 decide di separarsi dai Timoria che si scioglieranno dopo 4 mesi.\nPer tutto il 2005 \u00e8 stato responsabile dell'ufficio stampa della casa editrice Shin e ha scritto per la rivista Inside distribuita in 12 paesi del mondo; in questo periodo tiene workshop e conferenze sull'editoria dell'arte e sulla realizzazione della colonna sonora nel cinema e partecipa a reading poetico-musicali in Italia e Francia con Lawrence Ferlinghetti, Jack Hirschman, Igor Costanzo e Matteo Guarnaccia. Collabora con l'universit\u00e0 di Urbino per la realizzazione di articoli sul rapporto musica-testo. Nel 2005 dirige la mostra mercato della libera editoria a Brescia e partecipa al simposio su Pier Paolo Pasolini \"Pasolini sconosciuto 1975-2005\" alla triennale di Milano come ospite, presentando la sua intervista su Pasolini a Lawrence Ferlinghetti. Del marzo 2006 la pubblicazione del racconto \"In fondo mi assomiglia\" per le edizioni Il Foglio.\nNel 2009 compone la colonna sonora dell'opera teatrale \"Iliade: cos\u00ec io piango te\" per la regia di Oreste Castagna, suonata dal vivo in occasione di ogni rappresentazione, con pianoforte e computer. Dal 2008 comincia una collaborazione col Teatro Prova di Bergamo e l'attore Walter Tiraboschi.\nNel dicembre 2012 Volopress pubblica un'antologia dei suoi testi teatrali e poetici col titolo La Scatola con gli Insetti con illustrazioni di Marco Lodola e la prefazione di Omar Pedrini (il libro viene pubblicata in edizione limitata di 400 copie, numerata e firmata); al suo interno un cd con musiche originali di Enrico Ghedi e recitazioni degli attori Walter Tiraboschi, Igor Costanzo, Carlo Vergano. Nel settembre 2013, inventa insieme ad Hubert Venturini la software games house \"AV-Games\" e FluxusIT azienda di sicurezza informatica. Nel 2014 insieme a Seam edizioni di Roma ripubblica la versione completa de \"La scatola con gli insetti\" comprendente il nuovo corpus: \"Poesie del beduino e della sedia\" che Jack Hirschman decide di tradurre per il pubblico americano e di pubblicare per Marimbo di S. Francisco nel 2017, costola la prestigiosa City Lights Bookstore fondata da uno dei padri della beat generation, Lawrence Ferlinghetti. In occasione del 25\u00ba anniversario della pubblicazione di Viaggio Senza vento Universal Music ripubblica tre edizioni dell'album : il doppio CD rimasterizzato dai nastri originali e l\u2019aggiunta di un bonus disc con il brano inedito \u201cAngel\u201d, la cover di \u201cI Can\u2019t Explain\u201d degli Who e le versioni demo di 11 brani, la versione in doppio LP in vinile da 180 grammi disponibile ora per la prima volta e un box deluxe in edizione limitata e numerata contenente il doppio CD, il doppio LP in vinile giallo, un poster del tour di \u201cViaggio Senza Vento\u201d e un esclusivo book di 56 pagine con foto inedite dagli archivi dei Timoria e le testimonianze dei cinque membri della band, di Mauro Pagani e di Eugenio Finardi.\nGennaio 2020, mentre compie 25 anni il disco \u00abdistopico\u00bb dei Timoria: \u00ab2020 Speedball\u00bb che si prepara a tornare sul mercato in una nuova edizione per celebrare il quarto di secolo ormai trascorso dalla pubblicazione originale del marzo '95. Enrico Ghedi produce un progetto musicale di beneficenza \"Giostra Margot\" e fonda il duo GESTALT FINALE con Antonio Rafaschieri, in arte Rastroni, lavorando intensamente ad un progetto di respiro internazionale in pubblicazione nel 2022.\nNote.\n2. https://web.archive.org/web/20171231051459/http://www.musicalnews.com/articolo.php?codice=9372&amp;sz=3"}
{"id": "117604", "revid": "278830", "url": "https://it.wikipedia.org/wiki?curid=117604", "title": "Il ritorno del Monnezza", "text": "Il ritorno del Monnezza \u00e8 un film del 2005, diretto da Carlo Vanzina, scritto da Carlo Vanzina, Enrico Vanzina e Claudio Amendola.\nTrama.\nRocky Giraldi \u00e8 il figlio del mitico poliziotto degli anni ottanta Nico Giraldi ed \u00e8 agente nei reparti operativi di polizia. Proprio come il padre, ha molti amici nel giro dei piccoli reati e soprattutto i figli degli stessi amici del padre, figli d'arte. Un giorno Rocky interviene per una chiamata di emergenza e viene a sapere della morte di uno di loro, Cesare. Non crede che si tratti di una rapina degenerata in disgrazia, bens\u00ec di omicidio. Inizia ad indagare sugli ultimi colpi della vittima e scopre il collegamento con un grosso traffico di droga, ma quando inizia ad avvicinarsi alla verit\u00e0 viene incastrato per possesso di droga e arrestato. Con l'aiuto di Tramezzino, riesce ad evadere e a riprendere le indagini da ricercato. Anche la collega Elisabetta si unisce alle indagini e finisce nei guai per complicit\u00e0 con il ricercato. Dopo tante difficolt\u00e0 e una trasferta a Cortina d'Ampezzo il trio riesce a far arrestare tutta la banda che gestiva il traffico di droga, tra cui figuravano finanzieri, politici e l'ispettore capo della polizia.\nGenesi del film.\nLa pellicola si ispira ad una serie di film appartenenti al genere poliziottesco interpretati negli anni settanta e ottanta dall'attore cubano Tomas Milian.\nCon questi film Milian port\u00f2 al successo due personaggi, ovvero \"Er Monnezza\" (un ladro che di tanto in tanto collabora con la polizia per risolvere alcuni complicati casi) e Nico Giraldi, detto \"Er Pirata\" (un ispettore di polizia dai modi molto spicci). Il successo di questi personaggi fu dovuto in parte anche al doppiaggio in romanesco di Ferruccio Amendola.\nIl figlio di Ferruccio, Claudio Amendola, riprende in questa pellicola i due personaggi, fondendoli idealmente in un'unica persona vestendo i panni di \"Rocky Giraldi\", figlio dell'ispettore Nico Giraldi, soprannominato \"Er Monnezza\".\nMilian si \u00e8 detto dispiaciuto di non essere stato contattato per un'apparizione, anche minore, che avrebbe fatto volentieri. In seguito ha accusato Claudio Amendola di aver rovinato il suo lavoro: \nColonna sonora.\nLa colonna sonora del film \u00e8 composta da Andrea Guerra. Nel film \u00e8 presente la canzone del gruppo musicale franco-statunitense Santa Esmeralda, \"Don't Let Me Be Misunderstood\" interpretata da loro nel 1977."}
{"id": "117608", "revid": "767487", "url": "https://it.wikipedia.org/wiki?curid=117608", "title": "Calcidica (unit\u00e0 periferica)", "text": "L'unit\u00e0 periferica della Calcidica (, \"Chalkidiki\") \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Polygyros.\nGeografia fisica.\nLa prefettura Calcidica, confinante a nord con la Prefettura di Salonicco, comprende quasi interamente il territorio della penisola calcidica: il territorio della sottopenisola Pallene appartiene al comune di Kassandra, il territorio della sottopenisola Longos appartiene al comune Sithonia. Il territorio del Monte Athos nella sottopenisola pi\u00f9 orientale, invece, non appartiene alla prefettura Calcidica in quanto \u00e8 uno stato autonomo sotto sovranit\u00e0 greca. Con i suoi 2033 m s.l.m. il monte Athos \u00e8 il rilievo pi\u00f9 alto della regione. I monti Cholomon, nella parte centro-settentrionale della regione, sono i rilievi pi\u00f9 alti della prefettura, con altezze attorno ai 900 m.\nIn epoca antica la Calcidica fece parte della Tracia fino a quando non venne conquistata dai Macedoni. I primi colonizzatori greci della zona, provenivano da Calcide (la cui area era anch'essa nota come Calcidica) e Eretria, entrambe citt\u00e0 euboiche, e vi giunsero attorno all'VIII secolo a.C., fondando citt\u00e0 quali Olinto, Mende, Torone e Scione. Una seconda ondata giunse da Andros nel VI secolo a.C. L'antica citt\u00e0 di Stagira fu il luogo di nascita di Aristotele.\nCapoluogo della prefettura Calcidica \u00e8 Polygyros, situata nel centro della penisola.\nAttualmente la penisola Calcidica \u00e8 un'importante localit\u00e0 turistica balneare, meta di turismo internazionale.\nNel giugno 2003, in un hotel di Porto Carras i leader dell'Unione europea stesero la prima bozza della Costituzione europea.\nTrasporti e comunicazioni.\nLa Calcidica \u00e8 una delle prefetture che non \u00e8 collegata da alcuna ferrovia.\nMa \u00e8 ben collegata con bus da Salonicco, che in circa due ore e mezza raggiungono le principali localit\u00e0 della penisola\nNell'antichit\u00e0 la penisola \u00e8 stata interessata dal taglio di due istmi con canali artificiali navigabili: il Canale di Serse e il Canale di Potidea, quest'ultimo ancora esistente.\nPrefettura.\nPella era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Calcidica era suddivisa in quattordici comuni."}
{"id": "117609", "revid": "78273", "url": "https://it.wikipedia.org/wiki?curid=117609", "title": "Carattere recessivo", "text": ""}
{"id": "117610", "revid": "78273", "url": "https://it.wikipedia.org/wiki?curid=117610", "title": "Carattere dominante", "text": ""}
{"id": "117612", "revid": "1315817", "url": "https://it.wikipedia.org/wiki?curid=117612", "title": "Willebrord Snel", "text": "Biografia.\nSnel nacque a Leida. Nel 1613 successe al padre Rudolf Snel (1546 - 1613) alla cattedra di matematica all'Universit\u00e0 di Leida. Nel 1615 progett\u00f2 e mise in pratica un nuovo metodo per determinare il raggio terrestre per mezzo della triangolazione. La sua opera \"Eratosthenes Batavus\", pubblicata nel 1617, descrive il metodo applicato alle citt\u00e0 di Alkmaar e Bergen op Zoom - due citt\u00e0 separate da un grado di meridiano - che egli misur\u00f2 essere uguale a 107,395 km. La distanza misurata in tempi recenti \u00e8 approssimativamente 111\u00a0km.\nA lui si deve anche la formulazione della legge della rifrazione della luce, a cui giunse sperimentalmente intorno al 1621. Tale legge reca, oltre al suo, anche il nome di Cartesio, che la scopr\u00ec in base ad un procedimento diverso, non sperimentale, e la pubblic\u00f2 per primo nella sua \"Dioptrique\" (1637). La formulazione di Snel venne invece resa nota solo molto pi\u00f9 tardi da Christiaan Huygens nella sua \"Dioptrica\" (1703).\nNel 1621 trov\u00f2 un nuovo metodo per il calcolo del pi greco, perfezionando il metodo di Archimede. Fu il primo direttore dell'Osservatorio di Leida.\nEbbe tra i suoi allievi l'astronomo e matematico Martin van den Hove."}
{"id": "117614", "revid": "287204", "url": "https://it.wikipedia.org/wiki?curid=117614", "title": "Libero Liberati", "text": "Carriera.\nDopo aver iniziato a lavorare alle acciaierie di Terni come autista, inizi\u00f2 a competere nel motociclismo in gare nazionali subito dopo il termine della seconda guerra mondiale e ottenne 4 vittorie nel 1947, altrettante nel 1948, 1 nel 1949 e 2 vittorie rispettivamente negli anni 1951, 1952, 1953 e 1954. Vinse il Campionato Italiano nel 1955 e nel 1956.\nIl 19 ottobre 1947 si tenne il \"2\u00ba Circuito delle Ferriere\" che lo vide vincitore su una Moto Guzzi da 500 cm\u00b3. Sempre nello stesso anno nel velodromo di Terni, in occasione di una giornata motociclistica, si esib\u00ec su una Alpino 100\u00a0cm\u00b3.\nNel 1947 vinse anche a Chieti e Frosinone sempre in sella a una Moto Guzzi. Nello stesso anno ricevette in dono una Moto Guzzi Dondolino che gli venne regalata dai suoi concittadini e compagni di lavoro grazie ad una sottoscrizione.\nIl 4 luglio 1948 iniziarono le gare del \"Circuito dell'Acciaio\", un anello stracittadino di circa 10\u00a0km che comprendeva Viale B. Brin, Viale Campofregoso, Campomicciolo, Papigno, Viale B. Brin e che venne considerato uno fra i circuiti pi\u00f9 impegnativi d'Italia. La prima edizione della competizione lo vide vincitore sempre su Guzzi 500.\nNello stesso anno vinse anche il \"Circuito di Spoleto\" e si classific\u00f2 sempre al primo posto a Chieti e a Frosinone, arrivando secondo nella gara di Cattolica e ritirandosi nella corsa di Caracalla.\nIl 2 ottobre 1949 si svolse la terza edizione del Circuito dell'Acciaio (la seconda si era tenuta pochi mesi prima nello stesso anno), valevole come 6\u00aa prova del campionato Italiano per conduttori di 2\u00aa categoria, e venne vinta da Liberati. Arriv\u00f2 anche 2\u00ba ad Ancona ed Urbino e 3\u00ba a Bologna.\nNel 1950 partecip\u00f2 alla sua prima gara del campionato Mondiale con una Moto Guzzi.\nIl 29 luglio 1951, in sella ad una Gilera Saturno vinse il 4\u00ba Circuito dell'Acciaio, valevole come 5\u00aa prova del Gran Premio della F.I.M. per conduttori di 1\u00aa categoria.\nNello stesso anno, sempre con la Saturno, si classific\u00f2 1\u00ba a Casale Monferato, 10\u00ba a Codogno, 5\u00ba a Senigallia, 3\u00ba a Varese, 4\u00ba a Bergamo e si ritir\u00f2 a Ferrara.\nNel 1952 Liberati fu vittima di un brutto incidente in gara a Berna, con uno spettacolare volo di molti metri. Si classific\u00f2 in questa stagione sportiva: 1\u00ba a Parma, 1\u00ba a Terni, 1\u00ba a Voghera, 7\u00ba a Berna, 5\u00ba a Casale Monferrato, 2\u00ba a Senigallia, 8\u00ba a Monza.\nNel 1953 e nel 1954 arriv\u00f2 secondo al Campionato Italiano Seniores classe 500. Nel primo dei due anni gareggi\u00f2 anche in altre classi utilizzando anche Moto Morini.\nNel 1955 Liberati ottenne il suo primo Campionato Italiano classe 500. Vinse le gare di Napoli (19 marzo); Sanremo (3 aprile); Imola (11 aprile); fin\u00ec secondo classificato a Reims (15 maggio); secondo a Genova (19 maggio); primo a Senigallia (31 luglio), e primo a Mestre (18 settembre).\nNel 1956 vinse il secondo titolo italiano consecutivo vincendo a Modena (19 marzo); secondo a Imola (2 aprile); primo a Monza (6 maggio); secondo a Faenza (20 maggio) e a Cesena (17 giugno); primo a Sanremo (24 giugno); primo a Senigallia (29 luglio).\nIn occasione del GP delle Nazioni a Monza del motomondiale 1956 vinse in classe 350 e giunse secondo alle spalle del suo caposquadra in Gilera, Geoff Duke, in 500.\nLa stagione 1957 lo vide conquistare il titolo iridato in 500 grazie alle vittorie ottenute in 4 delle sei gare in programma. Nella stessa competizione ottenne anche il 3\u00ba posto finale in 350 con 1 vittorie e 5 piazzamenti sul podio su 6 gare. Durante la stagione si verific\u00f2 peraltro un episodio particolare: al termine del Gran Premio motociclistico del Belgio in cui aveva tagliato per primo il traguardo, venne squalificato dai commissari per presunte irregolarit\u00e0 e la vittoria venne assegnata a Jack Brett. Dovette aspettare l'inizio del 1958 per vedere la sua riabilitazione e il ripristino dell'ordine di arrivo originario.\nSempre nel 1957 la Gilera organizz\u00f2 anche un tour in Sudamerica e Liberati si classific\u00f2 al primo posto in competizioni organizzate a Buenos Aires, a Montevideo, al G.P. di Mendoza, al G.P. Mar de la Plata. L'Unione Stampa Sportiva Italiana gli confer\u00ec al termine dell'anno il premio di \"migliore Atleta dell'anno\".\nIl 1957 \u00e8 per\u00f2 anche l'anno del patto di astensione firmato da Gilera, Moto Guzzi e FB Mondial con la casa motociclistica di Arcore che esce dalle competizioni e Liberati che si trova senza scuderia.\nLiberati corse perci\u00f2 con una moto privata e fece una esperienza nel mondiale del 1959 con una Moto Morini in 250, tornando in seguito a condurre la sua vecchia Gilera Saturno, senza peraltro riuscire ad ottenere risultati di particolare rilievo tra gli anni 1958 e 1960.\nNel 1961 partecip\u00f2 a 5 gare del campionato Italiano Seniores e internazionali, vincendo le corse di Modena (19 marzo), sbaragliando le pi\u00f9 veloci Norton grazie ad un'intuizione di Libero di cambiare i rapporti della Saturno, e Genova (1\u00ba giugno). Arriv\u00f2 secondo a Cesenatico e terzo a Sanremo. In quell'anno Liberati sfior\u00f2 il titolo italiano della 500, battuto dalla Bianchi bicilindrica ufficiale di Ernesto Brambilla.\nNel 1962 la Gilera ritorn\u00f2 alle competizioni e Liberati inizi\u00f2 ad allenarsi per essere in ottima forma per l'inizio dell'attivit\u00e0 sportiva. Il 5 marzo 1962 per\u00f2, uscito per un allenamento sulla Strada statale 209 Valnerina, scivol\u00f2 sulla strada bagnata all'altezza della curva di Cervara, urtando violentemente contro la parete rocciosa. Inutili furono i tentativi di salvargli la vita.\nIl sindaco di Terni, in occasione del funerale, lo commemor\u00f2 con: \"Tu, ardito cavaliere del nostro tempo, ci indichi una meta lontana, l'approdo glorioso di una vita fortemente e seriamente impegnata...\"\nLiberati veniva anche chiamato \"Il Cavaliere d'Acciaio\", sia per sottolineare la rivalit\u00e0 con un altro grande campione di motociclismo, Duke che era conosciuto come il \"Duca di Ferro\", sia per evidenziare la sua appartenenza alla \"citt\u00e0 dell'acciaio\", Terni, la cui economia \u00e8 in parte imperniata sulla produzione dell'acciaio.\nLiberati cadde precisamente tra le localit\u00e0 Vocabolo Valle e Cervara, nel luogo esatto dell'incidente venne posta una lapide in ricordo del campione ternano. Nel 2010 la lapide venne spostata di 50 metri circa pi\u00f9 avanti dal luogo dell'incidente per modifiche alla viabilit\u00e0 poi riposizionata nel luogo esatto nel 2018 . Un monumento ad opera di Carlo Lorenzetti, si trova di fronte allo Stadio Comunale Libero Liberati (uno dei pochi in Italia intitolato ad un campione di uno sport diverso dal calcio, a significare la grande importanza che Liberati ha avuto per Terni, soprattutto negli anni difficili del dopoguerra). A Liberati \u00e8 intitolato anche il tunnel stradale lungo 1018\u00a0metri che collega la superstrada Rieti-Terni (svincolo Valnerina) alla statale 209, nei pressi del luogo dove perse la vita."}
{"id": "117620", "revid": "113961446", "url": "https://it.wikipedia.org/wiki?curid=117620", "title": "Prefetture della Grecia", "text": "Le prefetture della Grecia (in greco: \u03bd\u03bf\u03bc\u03bf\u03af, \"nom\u00f3i\"; sing. \u03bd\u03bf\u03bc\u03cc\u03c2, \"nom\u00f3s\") costituivano la suddivisione territoriale di secondo livello del Paese, dopo le periferie, e ammontavano a 54; esse si suddividevano ulteriormente in comuni. Sono state soppresse il 1\u00ba gennaio 2011, contestualmente all'istituzione di 74 unit\u00e0 periferiche, sulla base di quanto disposto dalla riforma amministrativa nota come \"programma Callicrate\".\nDescrizione.\nSotto il profilo territoriale, le prefetture sono venute a coincidere, in buona parte, con le nuove unit\u00e0 periferiche. Nondimeno alcune prefetture, ossia quella della capitale e quelle insulari, sono state scorporate in pi\u00f9 unit\u00e0 periferiche:\nLe prefetture di Atene, Attica Occidentale, Attica Orientale e Pireo erano qualificate come \"nomarchie\"."}
{"id": "117622", "revid": "329581", "url": "https://it.wikipedia.org/wiki?curid=117622", "title": "Yangtze", "text": ""}
{"id": "117625", "revid": "599013", "url": "https://it.wikipedia.org/wiki?curid=117625", "title": "Cures Sabini", "text": "Cures Sabini, pi\u00f9 semplicemente Cures o Curi, \u00e8 un'antichissima citt\u00e0 della Valle del Tevere citata da Cicerone, Virgilio, Stazio, Strabone e Plutarco; probabilmente fondata dopo la cacciata degli Aborigeni dai Sabini, era una delle citt\u00e0 di maggiore importanza per il popolo arcaico, di Cultura appenninica.\nStoria.\nLa leggendaria fondazione di \"Cures\" ha forti affinit\u00e0 con quelle di Roma. Il suo fondatore \"Modius Fabidius\" sarebbe infatti stato generato da una fanciulla del popolo degli Aborigeni che si sarebbe congiunta con il dio Quirino.\nModio Fabidio fond\u00f2 la sua citt\u00e0 e le pose il nome di \"Curis\", che in lingua sabina significava \"lancia\".\nFu la residenza del re sabino Tito Tazio, sotto il cui regno si colloca il ratto delle Sabine ed il successivo accordo tra i Romani ed i Sabini; fu anche il luogo di origine del secondo re di Roma, Numa Pompilio, e del quarto, Anco Marzio, suo nipote.\nPosta sulla via Salaria nella Valle del Tevere, successivamente decadde fino a diventare, in epoca augustea, un modesto villaggio.\nSi riprese poi nei primi secoli dell'era cristiana, tanto che divenne sede vescovile, anzi essa \u00e8 considerata tra le pi\u00f9 antiche diocesi della Sabina, con un vescovo, Tiberio, ricordato nel 465.\nAlla fine del VI secolo papa Gregorio I la un\u00ec invece alla diocesi di \"Nomentum\", ci\u00f2 indica che la citt\u00e0 era di nuovo decaduta. Forse essa aveva gi\u00e0 dovuto subire, in modo assai grave, aggressioni longobarde quando fondarono Fara, termine che indica in lingua longobarda avamposto.\nSopravvisse quasi certamente fino all'VIII secolo quando fu completamente distrutta. Nella localit\u00e0 si formarono poi alcuni casali e villaggi che appartennero all'abbazia di Farfa e che ora costituiscono frazioni di Fara in Sabina (fondata dai Longobardi nel VII secolo) lungo il fosso Corese.\nI resti di \"Cures\" si trovano in contrada Santa Maria in Arci. La citt\u00e0 arcaica occupava un terrazzo fluviale del Tevere circondato da due corsi d'acqua, uno di essi oggi chiamato torrente corese, toponimo relativo al nome Cures e i suoi abitanti i quiriti. La citt\u00e0 era collegata attraverso la viabilit\u00e0 arcaico-preistorica ai vicini guadi del Tevere in direzione di Capena arcaica la citt\u00e0 dei capenati, nella Valle Tevere."}
{"id": "117626", "revid": "287204", "url": "https://it.wikipedia.org/wiki?curid=117626", "title": "Pella", "text": ""}
{"id": "117629", "revid": "74801", "url": "https://it.wikipedia.org/wiki?curid=117629", "title": "Tessalonica", "text": "Tessalon\u00ecca di Macedonia (attualmente in Grecia e chiamata in italiano Salonicco; in greco , \"Thessaloniki\"; in latino \"Thessalon\u012bca\") fu fondata all'incirca nel 315 a.C. da Cassandro, Re dei Macedoni. Nel 146 a.C. fu conquistata dai Romani e fece parte della provincia romana di Macedonia.\nLa citt\u00e0 ellenistica (315-146 a.C.).\nFondazione.\nLa citt\u00e0 venne fondata attorno al 316/315 a.C. da Cassandro I, re dei Macedoni, nelle vicinanze o sul luogo dove sorgeva l'antica citt\u00e0 di Therma e diversi altri villaggi. Cassandro le diede il nome di sua moglie Tessalonica, che era anche sorellastra di Alessandro Magno. Ella venne cos\u00ec chiamata dal padre, Filippo II di Macedonia, per commemorare la sua nascita nel giorno in cui egli ottenne una vittoria (\"nike\") sui Tessali (\u0398\u03b5\u03c3\u03c3\u03b1\u03bb\u03af\u03b1 = Tessaglia; \u03b8\u03b5\u03c3\u03c3\u03b1\u03bb\u03ce\u03bd = \"dei Tessali\" + \u03bd\u03af\u03ba\u03b7 = \"Vittoria\").\nSembra poi che la fondazione della citt\u00e0 sia avvenuta per sinecismo attraverso l'unione graduale di ben 26 villaggi di differente \"status\": si trattava delle citt\u00e0 greche di \"Enea\", \"Dikaia\", quelle dell'entroterra del golfo Termaico, \"Kalindoia\" ad est, oltre a \"Rhamioi\", \"Paraipioi\", \"Eugeis Kisseitai\", \"Osbaioi\", \"Prasilioi\", forse \"Ardrolioi\", \"Therma\", \"Ole\", \"Altos Perdylos\", \"Gareskos\", \"Nibas\", quelle occidentali del golfo come \"Sindos Chalastra\". Questi villaggi diventavano cos\u00ec dei \"k\u00f4mai\" della grande metropoli che si era andata formando.\nLa Migdonia, di cui \"Tessalonica\" faceva parte, fu conquistata in precedenza da Filippo II di Macedonia, padre di Alessandro Magno, ed era separata amministrativamente dal territorio originale del Regno di Macedonia. Il sovrano ed i suoi successori potrebbero aver installato tutta una serie di guarnigioni a guardia dei nuovi territori occupati, sebbene Cassandrea risulti fin dall'inizio una citt\u00e0 macedone, per le sue istituzioni e la sua gente. Questo dato \u00e8 forse possibile riconoscerlo nella fondazione successiva della citt\u00e0 di \"Tessalonica\" che portava il nome della figlia di Filippo.\nIl regno di Macedonia in guerra con Roma (215-168 a.C.).\nAl termine della guerra condotta da Roma contro Antioco III, fu inviato in Macedonia, il consolare Quinto Cecilio Metello, il quale si rec\u00f2 anche nella citt\u00e0 di \"Tessalonica\" nel 189 a.C. L'anno successivo, dopo che Cecilio e gli altri ambasciatori romani avevano lasciato la Grecia e avevano riferito al Senato cosa avevano concluso in Macedonia e nel Peloponneso, ambasciatori macedoni raggiunsero Roma per riferire degli accordi presi. Si trattava dei rappresentanti di Filippo V di Macedonia ed Eumene II di Pergamo, oltre agli esuli di \"Aenus\" e Maronia. Il Senato, dopo aver ascoltato gli inviati dei due re, decise di inviare nuovi ambasciatori a Filippo per verificare se lo stesso aveva mantenuto i patti, che prevedevano l'evacuazione delle citt\u00e0 della Tessaglia e della Perrebia. Ci\u00f2 significava ritirare anche tutte le guarnigioni macedoni da \"Aenus\" e \"Maronea\", oltre che da tutti i presidi lungo la costa del mare di Tracia.\nIl 22 giugno del 168 a.C. il console romano Lucio Emilio Paolo Macedonico sconfisse le armate macedoni di Perseo di Macedonia a \"Pydna\" al termine della terza guerra macedonica. Perseo fu cos\u00ec costretto a ritirarsi verso est, ordinando l'incendio della flotta macedone per evitare che fosse catturata da parte dei Romani. Questa flotta si trovava nel porto di \"Tessalonica\", dove era presente anche un arsenale ed una guarnigione di armati di fanteria leggera. Due giorni dopo, le truppe romane entrarono a \"Tessalonica\" e saccheggiarono la citt\u00e0 per diversi giorni. Perseo frattanto si era rifugiato a Samotracia.\nIl destino del regno di Macedonia fu deciso l'anno seguente, quando Emilio Paolo procedette all'abolizione della monarchia, per evitare che potesse costituire di nuovo una minaccia per Roma. Il territorio macedone fu diviso in quattro contee autonome (\"merids\"), abolendo cos\u00ec il potere centrale. In questo nuovo sistema politico, \"Tessalonica\" manteneva il suo precedente ruolo di capitale del secondo distretto, che aveva ora una sua autonomia, seppure sotto la tutela romana. Qui fu inoltre aperta una zecca, come dimostra l'iscrizione \u0394\u0395\u03a5\u03a4\u0395\u03a1\u0391\u03a3 \u039c\u0391\u039a\u0395\u0394\u039f\u039d\u03a9\u039d (\"\"secondo [distretto] dei macedoni\") a dimostrazione che questa divisione in quattro distretti dur\u00f2 per circa due decenni, dopo di che, in seguito alla ribellione di Andrisco, nel 146 a.C., \"Tessalonica\" entr\u00f2 a far parte del mondo romano, come importante centro commerciale lungo la Via Ignazia, strada romana di nuova costruzione che collegava Bisanzio con \"Dyrrachium\" (l'odierna Durazzo, in Albania).\nArcheologia della citt\u00e0 ellenistica.\nIndipendentemente dalla questione del sito che la precedette, la posizione di \"Tessalonica\" si rivel\u00f2 subito particolarmente favorevole anche da un punto di vista strategico: nei pressi del golfo Termaico ed ai piedi delle CHORTIATIS (l'antico massiccio del \"Kissos\"). Il sito combinava i vantaggi di una posizione difensiva naturale, lungo un'importante rete di strade sia da ovest verso est, sia la retrostante pianura costiera lungo la valle dell'Axios, che costituiva cos\u00ec l'asse principale di penetrazione della parte nord-sud verso i Balcani. Tutto ci\u00f2 port\u00f2 \"Tessalonica\" a diventare rapidamente un importante centro commerciale, con una posizione migliore rispetto alla capitale macedone Pella. Ci\u00f2 contribu\u00ec certamente a trasformarla nella citt\u00e0 pi\u00f9 popolosa dell'antica Macedonia, secondo quanto ci racconta Strabone, Tito Livio (\"citt\u00e0 molto popolosa (urbs celeberrima)\") e Antipatro di Sidone (\"madre di tutta la Macedonia\"\").\nPoco rimane dei monumenti della citt\u00e0 ellenistica: gli scavi in piazza Diikitiriou hanno portato alla luce un grande edificio del III secolo a.C. che sembrano suggerire si trattasse di un edificio pubblico, forse una residenza reale macedone. Sembra infatti che la corte macedone frequentasse spesso la citt\u00e0. All'altro capo della citt\u00e0 moderna (in zona sud-est, presso via S.Gregorio Palamas, vicino a Piazza Navarino), \u00e8 stata scoperta una grande sto\u00e0 ellenistica, collegata con il porto, mentre l'agor\u00e0 doveva essere al centro della citt\u00e0. Pi\u00f9 in generale, gli scavi del palazzo imperiale di Galerio hanno rivelato una occupazione precedente in et\u00e0 ellenistica, mentre un distretto artigianale era forse collegato al primo porto della citt\u00e0.\nTra i monumenti di chiara derivazione ellenistica sono certamente tutti i templi di cultura egizia: essi riflettono l'influenza Orientale che interess\u00f2 la religione macedone, quale scambio dell'ellenizzazione dell'Oriente. Il culto di Osiris e delle principali divinit\u00e0 egizie di Serapide, Iside e Anubis, furono introdotte probabilmente a \"Tessalonica\" attraverso i commerci con l'Oriente, provenienti dal porto macedone di Alessandria d'Egitto a partire dalla fine del IV secolo a.C., come testimonia l'iscrizione di Sarapeion.\nSono state, infine, localizzate alcune necropoli ellenistiche e parzialmente esplorate ad est e ovest della citt\u00e0, lungo le principali strade che conducevano fuori dall'abitato. In queste aree sono state localizzate alcune tombe monumentali macedoni soprattutto nel distretto di \"Neapolis\", nella zona periferica dell'attuale Salonicco, in localit\u00e0 \"Charilaou Phinikia\". La pi\u00f9 grande area sepolcrale di quel periodo, utilizzata anche durante tutta la storia successiva della citt\u00e0, si trovava lungo le mura orientali, nei pressi dell'attuale Fiera Internazionale. Tutte queste necropoli hanno, pertanto, fornito un ricchissimo materiale di epigrafia funeraria macedone. Altri monumenti della citt\u00e0 ellenistica sono noti solo attraverso le fonti letterarie, senza per\u00f2 che l'archeologia moderna abbia finora contribuito a individuarne o confermarne l'esistenza: Tito Livio, ad esempio riferisce dei cantieri navali dell'ultimo re macedone, Perseo, a \"Tessalonica\", prima di cadere nelle mani dei romani; oppure Diodoro Siculo allude ad un grande cortile con i portici nel suo racconto della rivolta di Andrisco.\nTessalonica romana (146 a.C.-395 d.C.).\nPeriodo repubblicano (146-31 a.C.).\nLa citt\u00e0, che era divenuta capitale di uno dei quattro distretti di Macedonia dal 168/167 a.C., a partire dal 146 a.C., al termine della quarta ed ultima fase della guerra con la Macedonia, divenne provincia romana, affidata ad un pretore. Nella nuova provincia romana, \"Tessalonica\" fu soggetta a tributo (\"civitas Tributaria\"), divenendo molto probabilmente la sede delle autorit\u00e0 romane provinciali. Il cambiamento di \"status\" politico fu simboleggiata con l'adozione di un nuovo sistema di datazione, secondo il quale si ripartiva dall'inizio dell'epoca provinciale della Macedonia, che cominci\u00f2 nel 148 a.C. e rimase in vigore fino alla riforma tetrarchica di Diocleziano della fine del III secolo.\nLa citt\u00e0 continu\u00f2 a svilupparsi sotto la dominazione romana, grazie anche alla costruzione della via Egnatia, arteria stradale di fondamentale importanza per l'area balcanica, che collegava \"Dyrrachium\" sul mare Adriatico con \"Byzantium\" sul mar Nero. Costruita tra il 146 ed il 120 a.C. su iniziativa della proconsole di Macedonia, Gneo Egnazio, fu realizzata in parte sul precedente tracciato della \"Via Reale\" macedone e che passava appena ad ovest delle mura della citt\u00e0 di \"Tessalonica\". Questa via non solo costitu\u00ec un primo tratto di \"limes\" nei Balcani, ma contribu\u00ec allo sviluppo dei commerci in citt\u00e0, beneficiandone anche l'adiacente porto che si trovava cos\u00ec lungo l'asse principale che collegava il Danubio con l'Egeo. Qui si stabil\u00ec una comunit\u00e0 cosmopolita di mercanti, composta da ebrei, Italici e Romani, i cosiddetti \"negotiatores\", che si fuse facilmente nella popolazione locale, ellenizzandosi, a giudicare dalla scarsit\u00e0 di iscrizioni latine.\nQuasi un secolo pi\u00f9 tardi, fu coinvolta nella guerra civile tra Gaio Giulio Cesare e Gneo Pompeo Magno, diventando \"quartier generale\" di quest'ultimo negli anni 49 e 48 a.C., prima della decisiva battaglia di Farsalo che lo vide sconfitto irrimediabilmente. Vinto Pompeo, la citt\u00e0 di \"Tessalonica\" tribut\u00f2 onori divini al vittorioso Cesare, stabilendovi il suo culto: una moneta commemorativa coniata con la sua immagine ed una scritta, indicava la costruzione di un tempio a lui dedicato.\nNel 42 a.C., poco prima della battaglia di Filippi, Marco Giunio Bruto dopo aver distribuito un donativo alle legioni dallo stesso raccolte, dispose che avrebbe concesso loro, una volta vinta la battaglia decisiva contro Marco Antonio ed Ottaviano, di saccheggiare le citt\u00e0 di \"Lacedemonia\" e \"Tessalonica\". La citt\u00e0 fu dichiarata \"libera\", al termine della battaglia, per essersi schierata a favore di Ottaviano e Antonio, contro Cassio e Bruto, avendo ora la possibilit\u00e0 di avere un suo d\u00e8mos, una sua bul\u00e8 e magistrati propri (i politarchi). Tale privilegio le imponeva l'obbligo morale di un lealismo oltre ogni sospetto.\nArcheologia di Tessalonica romano-repubblica.\nParte di un impianto termale databile al II-I secolo a.C. fu scoperto sotto il livello del \"forum\", nella sua parte sud-est. Si tratterebbe del \"laconicum\" o \"pyriaterion\" dell'impianto, vale a dire la parte del \"calidarium\". Questa zona era in origine sormontata da una cupola, distrutta durante la costruzione del successivo \"forum\" costruito verso il 78. Esso faceva parte di un complesso pi\u00f9 grande, associato ad una palestra (\"gymnase\"), databile agli anni 95-86 a.C., ed un primo stadio della citt\u00e0, che si \u00e8 scoperto essere nelle immediate vicinanze di San Demetrio.\nPeriodo Alto imperiale (31 a.C.-284 d.C.).\nLo \"status\" di citt\u00e0 \"libera\" confer\u00ec a \"Tessalonica\" due privilegi fondamentali: il ritiro della guarnigione romana e l'esenzione delle tasse da parte dell\"fiscus\" romano. Ci\u00f2 non le imped\u00ec di continuare ad essere la sede dell'amministrazione provinciale della Macedonia, anche se legalmente la citt\u00e0 era di fatto \"al di fuori della provincia\". Dal 27 a.C. al 15 d.C. e poi dopo il 44 d.C. la Macedonia divenne provincia senatoria, amministrata da un proconsole (o forse un propretore) che era ancora qui residente.\nLa citt\u00e0 mantenne, nel corso dei secoli successivi, le istituzioni politiche ereditate dal periodo ellenistico. La magistratura suprema, il \"politarques\", vide semplicemente tale funzione essere trasformata in collegiale, prima suddivisa tra due magistrati durante il periodo repubblicano, poi cinque sotto Augusto, ed infine sei nel II secolo. Inaspettatamente non fu \"Tessalonica\", bens\u00ec la pi\u00f9 modesta Beroea, ad ospitare la sede del \"koinon\" macedone, vale a dire, la sede della federazione delle citt\u00e0 macedoni, responsabile dell'organizzazione del culto imperiale. Ci\u00f2 determin\u00f2 un'intensa rivalit\u00e0 tra le due citt\u00e0, tanto che \"Tessalonica\" voleva aspirare a ricevere il titolo di metropoli di Macedonia, visto che Beroea si era meritata quella di sede del \"koinon\". Fu cos\u00ec che sotto Gordiano III \"Tessalonica\" ottenne prima la possibilit\u00e0 di celebrare il culto di \"Augusto\" con la costruzione di un tempio a lui dedicato, mentre sotto Decio, ottenne finalmente il titolo di \"metropoli\".\nFu gi\u00e0 a partire del I secolo, uno dei primi centri della cristianit\u00e0. Nel suo secondo viaggio missionario, San Paolo predic\u00f2 nella sinagoga della citt\u00e0, la principale della Macedonia, gettando le fondamenta per una prima chiesa cristiana. L'opposizione nei suoi confronti da parte degli Ebrei lo costrinse a lasciare la citt\u00e0 e a trovare rifugio a Veria.\nDurante la crisi del III secolo, al principio del 254, o sul finire del precedente, una nuova incursione di Goti devast\u00f2 la regione di \"Tessalonica\": i Germani non riuscirono ad espugnare la citt\u00e0, che per\u00f2, solo a stento e con molta fatica, fu liberata dalle armate romane del nuovo imperatore Valeriano. Il panico fu cos\u00ec grande che gli abitanti dell'Acaia decisero di ricostruire le antiche mura di Atene e di molte altre citt\u00e0 del Peloponneso. Una quindicina di anni pi\u00f9 tardi, verso la fine del 267 e gli iinizi del 268 una nuova ed immensa invasione da parte dei Goti, unitamente a Peucini, agli \"ultimi arrivati\" nella regione dell'attuale mar d'Azov, gli Eruli, ed a numerosi altri popoli prese corpo dalla foce del fiume Tyras (presso l'omonima citt\u00e0) e diede inizio alla pi\u00f9 sorprendente invasione di questo terzo secolo, che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo. Al principio del 268 le forze barbare, dopo aver portato devastazione per la fine dell'anno precedente, si divisero in almeno tre colonne, dove la prima si diresse verso ovest, assediando senza successo prima Cizico, poi saccheggiando le isole di Imbro e Lemno, occupando la futura citt\u00e0 di Crisopoli (di fronte a Bisanzio), proseguendo fin sotto le mura di Cassandreia e poi di \"Tessalonica\", e portando devastazione anche nell'entroterra della provincia di Macedonia.\nPeriodo Tardo imperiale (284-395 d.C.).\nTessalonica divenne residenza imperiale con l'imperatore Galerio il quale cominci\u00f2 a risiedervi, a partire dal 299, prima come \"Cesare\" poi come \"Augusto\" dal 308/309 fino ad almeno il 311 quando mor\u00ec, nel pieno della guerra civile). Non a caso a partire da questi anni nella stessa citt\u00e0 fu istituita una zecca. E sempre in questo periodo \"Tessalonica\" ottenne che Demetrio di Tessalonica, fosse beatificato nel 306. Egli era stato proconsole in Grecia sotto l'imperatore Massimiano, martirizzato a \"Sirmium\", l'odierna Sremska Mitrovica in Serbia. Le sue reliquie sono tuttora ospitate e venerate a \"Tessalonica\".\nPochi anni pi\u00f9 tardi, \"Tessalonica\" torn\u00f2 ad essere residenza imperiale negli anni tra il 317 ed il 323 quando Licinio dovette cedere a Costantino I l'Illirico. In questo periodo Costantino potenzi\u00f2 le flotte sull'Adriatico ed Egeo, dove rafforz\u00f2 i porti marittimi di Aquileia, Il Pireo e \"Tessalonica\" (ex-capitale di Galerio), con la costruzione di arsenali, cantieri navali, oltre a migliorare l'armamento delle squadre navali. Nel 323 i Goti, che avevano deciso di attraversare l'Istro, tentarono di devastare i territori romani della Mesia inferiore e della Tracia. Costantino, informato di ci\u00f2, lasci\u00f2 il suo \"quartier generale\" di \"Tessalonica\" e marci\u00f2 contro di loro, penetrando per\u00f2 nei territori all'altro \"augusto\", Licinio. Pur riuscendo a respingerli fin nei loro territori, una volta tornato a \"Tessalonica\", Costantino ricevette tutta una serie di proteste ufficiali da parte di Licinio, che si protrassero per alcuni mesi e che sfociarono nella fase finale della guerra civile tra i due, al termine della quale, Licinio fu mandato in esilio proprio a \"Tessalonica\" dove mor\u00ec nel 325.\nAl tempo di Teodosio l'Impero divenne ufficialmente cristiano, con l'Editto di Tessalonica del 27 febbraio del 380, che proclamava religione ufficiale dello Stato romano la dottrina, di cui Papa Damaso I era il capo supremo, gettando cos\u00ec le basi per il futuro mondo cristiano-bizantino. Si dichiarava la credenza obbligatoria nella trinit\u00e0 di Padre, Figlio e Spirito Santo. E sempre questo stesso anno le armate romane, sotto il comando di Teodosio, furono sconfitte nuovamente dopo il disastro di Adrianopoli da quelle dei Goti di Fritigerno, nei pressi della citt\u00e0. Teodosio si ritir\u00f2, quindi, in \"Tessalonica\" lasciando il comando delle operazioni all'imperatore occidentale, Graziano. L'anno successivo, nel 381, il Concilio ecumenico di Costantinopoli segnava il trionfo definitivo dell'ortodossia sull'arianesimo. L'arianesimo diveniva cos\u00ec fuori legge nell'Impero. Chi offriva un sacrificio, celebrava il culto ad un idolo o entrava in un tempio pagano, doveva essere denunciato. Successivamente veniva condannato a morte e le sue propriet\u00e0 erano confiscate. Tutti i templi furono cos\u00ec distrutti e convertiti in chiese.\nPochi anni pi\u00f9 tardi, nel 387, Magno Massimo pensando di deporre Valentiniano II, attravers\u00f2 le Alpi arrivando a minacciare \"Aquileia\". L'imperatore Valentiniano e la madre Giustina, colti da spavento, cercarono rifugio in Oriente, facendo tappa per \"Tessalonica\". La sorella di Valentiniano, Galla, and\u00f2 in sposa a Teodosio I, e l'anno seguente quest'ultimo sconfisse Magno Massimo e restitu\u00ec il trono d'Occidente al cognato, Valentiniano. Ancora una volta \"Tessalonica\" era stata protagonista delle vicende del periodo, essendo stata utilizzata quale \"quartier generale\" delle truppe teodosiane.\nNel 390, dopo il linciaggio da parte della popolazione del suo generale e governatore della citt\u00e0 Buterico, l'imperatore Teodosio I fece trucidare nel circo tra i 7.000 ed i 15.000 cittadini. In seguito a questa decisione Teodosio I sub\u00ec una scomunica temporanea e successivo perdono con \"penitenza\" impostagli da Ambrogio di Milano. Con la definitiva divisione dell'Impero romano tra Occidente ed Oriente nel 395, \"Tessalonica\" divenne la capitale della diocesi d'Illirico, dopo che dal 379 era gi\u00e0 divenuta sede della prefettura del pretorio dell'Illirico.\nArcheologia di Tessalonica tardo imperiale.\nQui a \"Tessalonica\" fu eretto un arco trionfale in onore del \"Cesare\" per l'Oriente, Galerio poco dopo il 297 per celebrare la sua vittoria contro il re persiano Narsete. Su di esso sono raffigurate le gesta del \"Cesare\" nella lunga guerra condotta contro i Persiani sasanidi dal 293 al 298. Vale la pena ricordare che sull'arco di Galerio i tetrarchi sono rappresentati in modo identico come metafora della concordia e della \"fratellanza\" tra i 4 governanti.\nIl \"circus\" fu invece costruito un decennio pi\u00f9 tardi, a partire dal 308/309, completato da Costantino I, attorno al 322. Era collegato alla vicina residenza imperiale, presso la quale Galerio risiedette, iniziando la sua costruzione a partire dal 299, prima come \"Cesare\", poi come \"Augusto\" (dal 308/309) fino al 311 quando qui mor\u00ec. Il quartiere-\"palatium\" era posizionato ai margini della citt\u00e0, nella sua parte orientale presso le mura e collegato al circo, secondo l'uso tetrarchico.\nE sempre a questo periodo si deve la costruzione di una zecca, presso la quale furono battute monete a partire dal 298/299, oltre ad un mausoleo, chiamato oggi tomba di Galerio, sebbene quest'ultimo non vi fu mai seppellito, utilizzato pi\u00f9 che altro come santuario del culto imperiale. Tale interpretazione si baserebbe su di un \"follis\" coniato a \"Tessalonica\", poco dopo la morte di Galerio (avvenuta il 5 maggio del 311), secondo il quale sul dritto appare il busto di Massimiano, mentre sul rovescio un edificio circolare a cupola, con sopra un'aquila e la scritta \"Memoriae divi Maximiani\", similmente ad alcune monete di Massenzio a Roma.\nQuesta rappresentazione potrebbe identificare proprio il \"mausoleo\" del culto imperiale, oggi chiesa di San Giorgio a Salonicco.\nTessalonica bizantina.\nQuando l'Impero Romano venne diviso in una parte orientale ed una occidentale, governate rispettivamente da Costantinopoli e Roma, Tessalonica cadde sotto il controllo dell'Impero romano d'Oriente. La sua importanza era seconda solo alla stessa Costantinopoli.\nDopo essere stato fidanzato alla figlia di Teodosio II, Licinia Eudossia, Valentiniano III fu inviato in Occidente con un forte esercito, al comando del \"magister militum\" Ardaburio e di suo figlio Aspare, e sotto la tutela della madre Galla Placidia, che agiva da reggente per il figlio di cinque anni. Mentre era in viaggio, a \"Tessalonica\", fu nominato cesare da Elione, il 23 ottobre del 424.\nNel 451 uno dei vicariati papali era quello dei vescovi di Tessalonica, la cui giurisdizione si estendeva sull'Illiria. Particolare dovere di questo vicariato era la protezione contro il crescente potere del Patriarca di Costantinopoli dei privilegi della Santa Sede sul distretto dell'Illiria Orientale che apparteneva all'Impero Romano d'Oriente. Papa Leone I concesse il vicariato ad Anastasio, vescovo di \"Tessalonica\", come Papa Siricio lo aveva precedentemente concesso al vescovo Anisio. Il vicario doveva consacrare i metropoliti, convocare in sinodo i vescovi della Provincia dell'Illiria Orientale e sorvegliarli nell'amministrazione del loro ufficio; ma le questioni pi\u00f9 importanti avrebbero dovuto essere sottoposte a Roma. Tuttavia, Anastasio di\" Tessalonica\", us\u00f2 la sua autorit\u00e0 in maniera tanto arbitraria e dispotica da essere severamente rimproverato da Leone, che gli invi\u00f2 dettagliate direttive per l'esercizio del suo ufficio.\nAi tempi dell'Imperatore Giustiniano I l'Illirico era frequentemente invaso e saccheggiato dalle trib\u00f9 slave che premevano sul \"limes\" danubiano, ma fu solo con i regni di Tiberio II e Maurizio che si ebbero i primi stabilimenti stabili di Slavi al di qua del Danubio. Intorno al 580, infatti, le province balcaniche dovettero subire l'invasione di Slavi e Avari che assediarono due volte \"Tessalonica\" (584 e 586). L'Imperatore Maurizio, una volta ottenuta la pace con l'Impero sasanide nel 591, tent\u00f2 di riprendere il controllo delle regioni balcaniche, ma nonostante numerosi successi non riusc\u00ec a scacciare completamente gli Slavi e gli Avari oltre il Danubio. Durante queste guerre contro gli Avari, la decisione imperiale di far svernare l'esercito oltre il Danubio caus\u00f2 la rivolta dei soldati che rovesciarono Maurizio e elessero a nuovo imperatore il soldato Foca. Dopo la morte di Maurizio un'onda di tumulti (stragi, rapine e incendi) si propag\u00f2 in tutto l'Impero, comprese le province balcaniche, e \"Tessalonica\" sarebbe stata risparmiata da tali tumulti solo per intercessione di San Demetrio.\nAl tempo dell'imperatore bizantino Foca, Prisco, genero di Foca e prefetto di Costantinopoli, insoddisfatto del principe regnante, decise di prendere contatti con il potente esarca di Cartagine Eraclio il Vecchio, che, appoggiato dal fratello Gregorio, si un\u00ec alla congiura, tagliando i rifornimenti di grano che provenivano dall'Africa per la capitale. Il vecchio esarca affid\u00f2 al figlio Eraclio (futuro imperatore bizantino) il comando della marina e a suo nipote Niceta, figlio del fratello Gregorio, il comando dell'esercito terrestre. Fu cos\u00ec che in questa circostanza il giovane Eraclio fece rotta su Tessalonica nel 609, occupando alcune isole lungo il percorso e reclutando uomini e navi, e nell'estate del 610, con la sua marina si diresse verso Costantinopoli.\nDurante i regni di Foca e Eraclio la situazione nei Balcani, gi\u00e0 critica in precedenza, divenne ancora pi\u00f9 grave con i Balcani finiti completamente in mano slava, a parte alcune citt\u00e0 tra cui \"Tessalonica\"; quest'ultima citt\u00e0 divenne il rifugio di Bizantini profughi \u00abdalla Pannonia, dalla Dacia, dalla Dardania e dalle altre province\u00bb, che sceglievano questa citt\u00e0 come rifugio anche perch\u00e9 si credeva che la citt\u00e0 fosse protetta dal suo patrono San Demetrio. \"Tessalonica\" continu\u00f2 ad essere la sede del prefetto del pretorio dell'Illirico il quale per\u00f2 cambi\u00f2 nome in \"prefetto di Tessalonica\" in quanto la prefettura ormai si estendeva solo sulla citt\u00e0 di Tessalonica e dintorni. La nostra fonte principale sul periodo, i \"Miracula S. Demetrii\" narrano che la citt\u00e0 di Tessalonica fu assediata da Avari e Slavi in due differenti circostanze: nel 617 e nel 619, salvandosi, secondo almeno la versione dell'agiografia, per intercessione di San Demetrio, protettore della citt\u00e0. Nel 620 o nel 623, con una nuova crisi con i Sasanidi di Cosroe II, Eraclio riusc\u00ec a firmare la pace con il khaghan degli Avari, in modo da non dover pi\u00f9 combattere su due fronti, visto che i Balcani subivano continue razzie da parte degli Avari, ma, anche se il potere degli Avari declin\u00f2 dopo il fallito assedio di Costantinopoli del 626, Tessalonica continu\u00f2 ad essere minacciata dalle incursioni degli Slavi.\nMentre era in corso l'assedio arabo di Costantinopoli, nel 674-678, gli Slavi ne approfittarono per minacciare Tessalonica: l'agiografia \"Miracoli di San Demetrio\" narra infatti che l'Imperatore, avendo il prefetto di Tessalonica accusato Perbundo, re della trib\u00f9 slava dei Rhynchinoi e residente proprio a Tessalonica, di tramare qualche intrigo a danni della citt\u00e0, fece arrestare Perbundo e lo fece portare nella capitale, dove tuttavia il prigioniero fu trattato con riguardo, con la promessa che sarebbe stato liberato una volta terminato l'assedio arabo; su consiglio del suo interprete, tuttavia, Perbundo tent\u00f2 la fuga, mascherandosi da cittadino di Costantinopoli e cercando riparo nella tenuta dell'interprete, con l'intenzione di ritornare nel giro di pochi giorni tra il suo popolo; l'Imperatore, preoccupato, lo fece cercare e al contempo invi\u00f2 alla citt\u00e0 di Tessalonica l'avvertimento di tenersi pronta ad un eventuale assalto slavo; trovato infine Perbundo, Costantino IV pun\u00ec dapprima coloro che lo avevano aiutato nel tentativo di fuga con l'esecuzione e, successivamente, avendo Perbundo confessato che tramava effettivamente qualcosa contro Tessalonica, fece giustiziare anche il \"leader\" slavo. Ci\u00f2 provoc\u00f2 l'ira degli Slavi che assaltarono le mura di Tessalonica; finch\u00e9 l'assedio arabo dur\u00f2, Costantinopoli non fu in grado di reagire, ma, terminato l'assedio, l'Imperatore pot\u00e9 lanciare una controffensiva nei Balcani che ottenne qualche vittoria sugli Slavi, liberando Tessalonica dall'assedio.\nLa sostanziale tranquillit\u00e0 lungo i confini orientali permise a Giustiniano II nel 687 di rivolgersi ai Balcani, invasi dalle trib\u00f9 degli Slavi: trasfer\u00ec la cavalleria dall'Anatolia alla Tracia e tra il 688 e il 689 sconfisse i Bulgari in Macedonia, percorrendo la via Ignazia da Costantinopoli a \"Tessalonica\", la seconda citt\u00e0 dell'impero in Europa. Gli sconfitti Slavi vennero deportati in Anatolia, dove andarono a costituire una forza militare di uomini. Probabile conseguenza di questa spedizione fu la creazione del \"thema\" degli Elledici, creato poco prima il 695; a quell'epoca il tema degli Elledici non era ancora una circoscrizione territoriale, ma l'esercito locale reclutato dalle zone di Tessalonica e della Tessaglia. Solo in seguito la parola \"thema\" assunse il significato di provincia in cui il \"tema\" inteso come esercito era stanziato. Tra la fine dell'VIII secolo e l'inizio del IX secolo il controllo bizantino nella Grecia fu ristabilito con la sottomissione graduale degli Slavi, e prima dell'836 Tessalonica divenne un tema.\nAl tempo dell'Imperatore Leone VI, \"Tessalonica\" fu assediata nel 904, da un certo Leone di Tripoli, un disertore di origine greca passato dalla parte araba. I dettagli dell'assedio sono forniti da Giovanni Cameniate il quale riporta che gli abitanti videro i corsari arabi arrivare in vista della citt\u00e0 domenica 29 luglio 904. Dopo un assedio di tre giorni i corsari arabi riuscirono a espugnare e saccheggiare la citt\u00e0; dopo il saccheggio i corsari arabi abbandonarono la citt\u00e0 portando con s\u00e9 molti abitanti tessalonicesi che erano stati catturati e che vennero venduti come schiavi.\nTessalonica sub\u00ec poi, verso la fine del X secolo, gli assalti dell'ambizioso zar bulgaro Samuele, intenzionato a impossessarsi di Durazzo e Tessalonica per assicurarsi il controllo strategico della Via Ignatia, ma, nonostante diversi assalti, la citt\u00e0 resistette. Basilio II diresse da Tessalonica le operazioni militari contro i Bulgari di Samuele, che riusc\u00ec ad annientare e annettere all'Impero.\nNel 1081 Tessalonica fu minacciata dai Normanni, che dopo aver sottratto a Bisanzio il possesso dell'Italia meridionale (1071), invasero la Grecia minacciando apertamente Tessalonica. Dopo un breve assedio Durazzo, la fortezza che difendeva l'ingresso alla via Ignatia che conduceva a Tessalonica, cadde in mano normanna, aprendo all'invasore la via per Tessalonica. Preoccupato della minaccia normanna, l'Imperatore Alessio I chiese aiuti militari a Venezia in cambio della concessione di importanti privilegi commerciali; l'intervento della flotta veneziana per tagliare le linee di rifornimento dei Normanni e alcuni importanti successi campali bizantini, spinsero infine i Normanni al ritiro nel 1085.\nUn ulteriore attacco normanno avvenne nel 1185, e questa volta (il 24 agosto) Tessalonica cadde: i suoi abitanti greci vennero trucidati dai Normanni, come rappresaglia per l'eccidio dei Latini a Costantinopoli ordinato tre anni prima dall'imperatore Andronico I Comneno. Costantinopoli era ormai apertamente minacciata e gli abitanti, attribuendo la grave crisi all'Imperatore, trucid\u00f2 Andronico (settembre 1185). L'esercito normanno fu per\u00f2 decimato da epidemie, e il generale Alessio Brana inflisse due sconfitte decisive ai Normanni, costringendoli ad evacuare Tessalonica e ad evacuare la Grecia. Il nuovo Imperatore, Isacco I Angelo non riusc\u00ec ad arrestare la disgregazione dell'Impero: i Bulgari riconquistarono l'indipendenza, Cipro si rivolt\u00f2 e secession\u00f2 dall'Impero, e tutti questi insuccessi non furono che il preludio della conquista crociata di Costantinopoli del 1204, con cui l'Impero bizantino cadde una prima volta, prima di essere restaurato nel 1261.\nDopo la prima caduta dell'Impero bizantino come conseguenza della Quarta Crociata del 1204 (al suo posto fu costituito l'Impero latino), Tessalonica fu assegnata a Bonifacio I del Monferrato, che ottenne il titolo di \"re di Tessalonica\". Dopo aver resistito con successo all'assedio dei Bulgari di Kalojan nel 1205, il regno di Tessalonica sub\u00ec un graduale indebolimento interno, e di ci\u00f2 ne approfitt\u00f2 il despota di Epiro Teodoro Angelo Ducas che, dopo un lungo assedio, espugn\u00f2 Tessalonica nel 1224 rendendola la sua capitale. Teodoro Angelo, ambendo a riconquistare Costantinopoli e ricostituire l'antico Impero bizantino, assunse la porpora e i titoli di \"basileus\" e \"autokrator\" dei Romei, contrapponendosi cos\u00ec all'Impero di Nicea. Durante la lotta tra i due stati eredi principali di Bisanzio, Nicea ed Epiro, Teodoro Angelo tent\u00f2 di conquistare Costantinopoli e durante la lotta attacc\u00f2 i Bulgari ma, sconfitto nel 1230, fu catturato e accecato. Suo fratello Manuele riusc\u00ec a conservare Tessalonica, Tessaglia e Epiro, ma le pi\u00f9 recenti conquiste di Teodoro andarono perse a vantaggio dei Bulgari. Nel 1242 l'Imperatore di Nicea Giovanni III Vatatze attacc\u00f2 Tessalonica, ma fu spinto al ritiro da un improvviso attacco mongolo; comunque la campagna ebbe effetti positivi per Nicea perch\u00e9 il sovrano di Tessalonica rinunciava al titolo di \"basileus\" riconoscendo la sovranit\u00e0 del \"basileus\" di Nicea, ricevendo in cambio il titolo di \"despota\". Quattro anni dopo, nel 1246, lo stesso sovrano attacc\u00f2 di nuovo a Tessalonica, espugnandola a dicembre e deponendo l'ultimo sovrano di Tessalonica, Demetrio figlio di Teodoro (1244-1246). Tessalonica divenne la sede del vicario dei possedimenti europei dell'Impero di Nicea, che nel 1261 riconquist\u00f2 Costantinopoli restaurando l'Impero bizantino sotto la Dinastia dei Paleologi.\nNella primavera del 1308 la citt\u00e0 venne cinta d'assedio dalla Compagnia Catalana, dapprima assoldata dall'Imperatore per combattere gli Ottomani in Turchia, ma che rivoltandosi aveva finito per creare non pochi danni all'Impero. Nel 1334 e nel 1341 i Serbi, che si stavano espandendo in Grecia ai danni di Bisanzio, assediarono Tessalonica, ma senza esito. Poco tempo dopo, nel 1342, nel corso di una guerra civile, la citt\u00e0 fin\u00ec in mano dei Zeloti, un forte partito interno nella citt\u00e0, che costrinsero alla fuga il governatore della citt\u00e0, Teodoro Sinadeno; poich\u00e9 per\u00f2 i Zeloti erano avversari del ribelle Cantacuzeno, riconobbero come legittimo l'Imperatore Giovanni V Paleologo, e l'amministrazione della citt\u00e0 venne affidata non solo dal capo dei Zeloti, ma anche da un governatore rappresentante dell'Imperatore; comunque era il capo dei Zeloti a detenere il reale potere, cosicch\u00e9 per sette anni Tessalonica si rese \"de facto\" indipendente dall'Impero, reggendosi con leggi proprie. Cantacuzeno cerc\u00f2 prima l'alleanza con la Serbia, che per\u00f2 poi l'abbandon\u00f2 schierandosi dalla parte dell'Imperatore legittimo, poi dei Turchi, ma nemmeno quest'ultima alleanza gli permise di espugnare Tessalonica, a cui dovette per il momento rinunciare, rinunciando a buona parte della Grecia a favore del re serbo Dusan. Con il sostegno dei Turchi, a cui per\u00f2 permise di saccheggiare il territorio imperiale e a fare concessioni, Cantacuzeno conquist\u00f2 gran parte della Tracia, minacciando Costantinopoli: la reazione conseguente all'avanzata del nemico interno provoc\u00f2 l'assassinio del pi\u00f9 grande rivale di Cantacuzeno, il \"megas dux\" Alessio Apocauco, assalito e assassinato dai prigionieri mentre visitava le prigioni del palazzo imperiale (11 giugno 1345). Questo avvenimento provoc\u00f2 degli effetti anche a Tessalonica, dove si form\u00f2 una crescente opposizione al governo dei Zeloti: il \"megas primicerius\" Giovanni Apocauco, figlio di Alessio, fece assassinare il capo dei Zeloti e assunse il controllo della citt\u00e0, riconoscendo come Imperatore il ribelle Cantacuzeno. Il governo di Giovanni Apocauco non dur\u00f2 per\u00f2 a lungo, perch\u00e9 ben presto si scaten\u00f2 la reazione dei Zeloti, che, condotti da Andrea Paleologo, insorsero, catturarono e uccisero Giovanni, insieme a un centinaio di seguaci, che vennero gettati dalle mura della citt\u00e0 e sbranati dagli Zeloti sotto le mura; i ceti pi\u00f9 abbienti furono condotti come schiavi con la corda al collo per le vie della citt\u00e0, trascinati per la strada dai loro antichi schiavi. Il dominio dei Zeloti non dur\u00f2 per\u00f2 ancora a lungo: il 13 maggio del 1347 Cantacuzeno, vinta la guerra civile, fu incoronato imperatore e gli Zeloti, non riconoscendolo come Imperatore, preferivano piuttosto cedere la citt\u00e0 al re serbo Stefano Dusan piuttosto che riconoscere l'autorit\u00e0 di Cantacuzeno. Prima che le trattative potessero andare in porto, nel 1350 Tessalonica fu recuperata da Cantacuzeno.\nFu poi assediata dagli Ottomani nel 1383 e cadde in loro mani nel 1387. Fu poi recuperata da Bisanzio, ma ricadde in mani turche il 12 aprile 1394. Il sovrano ottomano Bayazid costrinse l'Impero, che ormai si estendeva solo su Costantinopoli e il suo entroterra, alcune isole dell'Egeo e una parte del Peloponneso, al vassallaggio e sembrava prossima la conquista di Costantinopoli stessa. I Mongoli di Tamerlano inflissero per\u00f2 ai Turchi una grave sconfitta nel 1402, e a causa della breve crisi nell'Impero ottomano a causa della grave sconfitta, i Bizantini poterono riguadagnare il possesso di Tessalonica nello stesso anno. Nel 1423, tuttavia, essendo non pi\u00f9 capaci di difenderla dagli Ottomani, il despota di Tessalonica Andronico Paleologo, figlio dell'imperatore Manuele II Paleologo consegn\u00f2 Tessalonica alla Repubblica di Venezia. Nemmeno i Veneziani furono per\u00f2 in grado di difendere Tessalonica dai Turchi, e pochi anni dopo, dopo un breve assedio, il 29 marzo 1430 il sultano ottomano Murad II espugnava Tessalonica.\nArcheologia del periodo bizantino.\nIntorno al 450 vennero costruite le mura di Tessalonica, lunghe metri da est a ovest e metri da nord e sud. Le fortificazioni di Tessalonica possono essere suddivise in due sezioni: le mura cittadine, e la cittadella. Le mura della citt\u00e0 inferiore sono rettangolari; la parte delle mura contigua al mare (al sud) \u00e8 scomparsa, fatta eccezione per la cosiddetta Torre Bianca, costruita dai Veneziani. La cittadella occupa la porzione nord-orientale della citt\u00e0, posta su un'altura. Tessalonica preserva molti monumenti di et\u00e0 bizantina, come la sezione settentrionale delle mura. \u00c8 stata scoperta nel centro della citt\u00e0 una grossa costruzione identificata come bizantina, mentre nella porzione settentrionale \u00e8 stato identificato un bagno bizantino. Tra le Chiese bizantine di Tessalonica si ricordano: le chiese di Santa Caterina (tardo XIII secolo), del profeta Elia, San Panteleemone e dei Tassiarchi (XIV secolo), note per l'architettura caratteristica; ma anche le Chiese di Acheiropoietos, di San Demetrio, di San Giorgio, di Hagia Sofia, dei Santi Apostoli, di Hosios David, di San Nicola Orfano, e di Panagia Ton Chalkeon.\nAll'inizio del X secolo la citt\u00e0 era attraversata da una strada pubblica che faceva s\u00ec che molti viandanti si fermassero nella citt\u00e0 per commerciare nell'agor\u00e0 merci di vario tipo, dai metalli preziosi ai tessuti di lana. Tra i vari luoghi di culto spiccavano il santuario della divina onnicreatrice sapienza del Verbo superstanziale, il tempio dell'immacolata Vergine e quello di San Demetrio. L'acropoli, chiamata \"sobborgo di San Davide\", sovrastava Tessalonica e vi abitava una comunit\u00e0 di monaci.\nIn occasione della festa di San Demetrio si teneva una grande fiera, che attirava mercanti da tutto il Mediterraneo:\nA Tessalonica vi era una zecca imperiale."}
{"id": "117630", "revid": "1543377", "url": "https://it.wikipedia.org/wiki?curid=117630", "title": "Les Apaches", "text": "Les Apaches \u00e8 un cenacolo di musicisti, scrittori ed artisti francesi, formatosi intorno al 1900.\nI membri.\nTra i membri del gruppo c'erano:\nIl nome fu scelto dal gruppo quando inavvertitamente urt\u00f2 un venditore di quotidiani, che esclam\u00f2 \"Attention les apaches\"! (\"Attenzione, passano gli apaches!\"). Essi subito adottarono il nome, con il significato di \"teppisti\". Il loro membro pi\u00f9 rappresentativo, Ravel, propose di adottare il primo tema della seconda sinfonia di Aleksandr Borodin come motivo simbolico del gruppo, idea condivisa da tutti. Il gruppo si incontrava ogni sabato, all'inizio a casa di Paul Sordes, in rue Dulong a Montmartre, o in quella di Tristan Klingsor in avenue du Parc-Montsouris, in seguito nello studio di Maurice Delage, in rue de Civry presso Auteil. Ravel in seguito dedic\u00f2 ciascuno dei cinque movimenti di \"Miroirs\" a diversi componenti di questo gruppo. \"Les Apaches\" si riunirono regolarmente fino al 1914 quando gli eventi bellici della Prima guerra mondiale posero fine a questa consuetudine.\nLe idee.\nIl gruppo sorse attorno alla venerazione per il \"Pelleas et Melisande\" di Debussy che nel 1902 aveva creato tanto scandalo; questo e l'idea che anche la musica popolare potesse essere ispirazione per l'arte li aveva indotto a riunirsi. Da qui anche il nome del gruppo che rifletteva la tendenza a scelte aperte e libere, quasi selvagge, cos\u00ec come lo erano ai loro occhi la trib\u00f9 nord-americana degli Apache e i delinquenti di strada parigini chiamati allo stesso modo."}
{"id": "117631", "revid": "9", "url": "https://it.wikipedia.org/wiki?curid=117631", "title": "Via Ignazia", "text": ""}
{"id": "117633", "revid": "37401", "url": "https://it.wikipedia.org/wiki?curid=117633", "title": "Impero", "text": "Un impero (dal latino \"imperium\", \"potere militare\", \"potere coercitivo\") \u00e8 convenzionalmente un'entit\u00e0 statale costituita da un esteso insieme di territori e di popoli diversi (per lingua, religione, origine, usi e costumi), a volte anche molto lontani, sottoposti ad un'unica autorit\u00e0, normalmente (ma non necessariamente) rappresentata dalla persona fisica dell'imperatore (raramente: imperatrice). Quando invece il popolo, la lingua, l'origine \u00e8 compatta e coesa, si parla non di Impero ma piuttosto di Regno.\nPur essendo indicate come impero strutture statali anche estremamente diverse tra loro, per le sue caratteristiche, un impero presenta quasi sempre spiccate caratteristiche di multiculturalit\u00e0 e multietnicit\u00e0, accompagnate per\u00f2 da una marcata distinzione tra i territori metropolitani e i territori periferici, normalmente indicati come province oppure come colonie (in entrambi i casi, spesso, con governatori, vicer\u00e9 o vassalli nominati dall'autorit\u00e0 centrale anzich\u00e9 eletti dal basso) e tra l'etnia dominante e i popoli assoggettati.\nL'impero \u00e8 inoltre in genere caratterizzato da un'ideologia imperiale, cio\u00e8 dell'ideologia fondante dell'architettura del sistema imperiale, spesso connotata di caratteri di egemonismo ed universalit\u00e0, sulla base della quale si modellano i meccanismi di controllo politico, sociale, religioso ed economico del gruppo dominante sui gruppi dominati.\nDefinizione.\nImpero \u00e8 un concetto complesso con varie definizioni che ha connessioni con la storia, la politica, l'economia, il diritto, la linguistica; ma anche la logica e la mitologia. Secondo Johan Galtung impero \u00e8 un sistema semantico (cio\u00e8 un sistema di significati):\nHardt e Negri, nel libro \"Impero\", in qualche modo definiscono l'impero tramite la sua controparte: la moltitudine, necessitando di tornare ad un concetto pre-moderno per identificare le masse che si contrappongono al potere dell'impero e limitandolo lo definiscono. Per l'origine del concetto di moltitudine \u00e8 interessante leggere Virno: \nTiberio Graziani, rigettando un'analisi puramente geografica o limitata ai soli rapporti interni tra i territori, scrive: Tale funzione equilibratrice consiste nel regolare i rapporti tra le nazioni e le etnie che compongono l'impero stesso, impedendo alle une di sopraffare le altre e, quindi, preservando i particolarismi e le specificit\u00e0 interne. Tratti distintivi dell'impero, secondo Graziani, sono quindi: la funzione equilibratrice tra le sue componenti; la continuit\u00e0 spaziale; l'unit\u00e0 spirituale al suo interno.\nParadigmi imperiali.\nDa tempi molto antichi, fin quasi ai nostri giorni, due sono le idee di Impero, che si confrontano rivaleggiando fra loro. Il primo \u00e8 un impero concepito sull'ideale di equilibrio interno nel rispetto della diversit\u00e0. Ogni clan, gruppo, trib\u00f9 e successivamente, nazione, riconosce un'unica fonte di potere sovrano, spesso attribuendole qualifiche divine o semidivine. L'unico riferimento dell'uomo inteso come appartenente alla specie umana in ogni campo del vivere e dello scibile, dal punto di vista sociale, economico, politico, religioso, militare od altro, sarebbe dunque divenuto il vertice imperiale, quale penultimo passaggio antecedente nella scala dell'autorit\u00e0, alla divinit\u00e0 stessa\nA questa concezione dell'Impero, assai ambiziosa, se ne contrappone un'altra, meno pregna dal punto di vista ideale, ma assai pi\u00f9 concreta nelle forme di realizzazione politica. La seconda concezione di Impero infatti, intende occuparsi anch'essa di ogni aspetto della vita di una comunit\u00e0, e se possibile elevare la comunit\u00e0 di riferimento alla sola presente, annettendo o sciogliendo al proprio interno ogni altra comunit\u00e0, posta in condizione di inferiorit\u00e0 e sottomissione politica, economica e culturale, alla \"comunit\u00e0 imperiale\" e dal suo vertice, unica fonte di qualsiasi regola del vivere. Nate entrambe in Oriente, la prima in Akkad, dove Naram Sin fu il primo sovrano a farsi considerare divino, la seconda in Media e in Persia divennero nel corso dei secoli le concezioni tipiche del Potere la prima in Oriente, la seconda in Occidente.\nLa contrapposizione divenne insanabile all'interno dell'Impero Romano, con la fondazione dell'Impero Romano d'Occidente, ove rimanevano presenti l'aristocrazia senatoria, il cui potere venne assorbito dalle \u00e9lite militari barbariche, e l'idea di Impero come organismo capace di annettere e dominare tutte le popolazioni ad esso sottomesse con la forza, contrapposta all'Impero d'Oriente. All'interno di quest'ultimo l'Imperatore aveva, anche in epoca cristiana, maggior peso di qualsiasi rappresentante religioso, e trattava le popolazioni soggette o abitanti i territori vicini ai propri territori, come nel caso degli Armeni, su un piano di rispetto della diversit\u00e0 e dell'equilibrio.\nLa notte di Natale dell'anno 800 quando il Papa Leone III incoron\u00f2 Carlo Magno Imperatore del Sacro Romano Impero, fornisce la cartina di tornasole delle due concezioni imperiali. Se infatti il Papa, ancora influenzato dalle idee orientali, bizantine, intendeva fare di Carlo il \"proprio Imperatore\", capo di un impero universale ove ogni uomo riconoscesse nell'autorit\u00e0 imperiale sia pure \"cristianizzata\" e nelle mani di un esponente di un popolo \"barbaro\" l'unica fonte del Diritto in ogni campo della vita dell'uomo, ovunque vivesse e sotto qualunque autorit\u00e0 si trovasse a vivere, essendo l'imperatore investito dal Papa superiore a qualsiasi altra corona. Carlo intendeva invece l'Impero semplicemente come una vasta area geografica unitaria, ove le genti franche, da lui dominate, avessero l'egemonia su qualsiasi altro popolo, come i Longobardi residenti in Italia e sottomessi da Carlo stesso. A conferma di ci\u00f2, fu Carlo a incoronare il proprio figlio, Ludovico il Pio, Imperatore, giacch\u00e9 si trattava di una semplice investitura politica che quasi nulla aveva della idealit\u00e0 del concetto imperiale sostenuto dal Soglio Pontificale Romano.\nLe due idee di Impero continuarono a confrontarsi con le epoche successive e a modificarsi con il passare di esse. Per un lunghissimo periodo sembr\u00f2 che la seconda idea di Impero, sostenuta da Carlo Magno e da altri, fosse assai prevalente e vittoriosa. Vale a dire che l'imperialit\u00e0 consistesse nella sottomissione di popoli contigui e nel raggruppamento di molte province periferiche attorno a una sola capitale e dinastia o casata regnante, destinata al dominio di un popolo. In questo modo si formarono ad esempio i regni europei di Spagna, Francia e Inghilterra. L'idea di un impero fortemente connotato dal punto di vista religioso come unico riferimento e insieme speranza dell'umanit\u00e0 sembrava essere definitivamente declinata con la fine della dinastia imperiale sveva e contemporaneamente con la fine delle Crociate di Terrasanta, missione ad esso strettamente connessa.\nMa le radici comuni del diritto e della religione divennero esplicite quando, all'epoca dell'impero napoleonico esso si present\u00f2 come la fusione dei due concetti. Se infatti certamente l'idea imperiale napoleonica era per un verso quella della annessione alla Nazione Francese, per i territori circonvicini, per la maggior parte del suolo europeo essa si esplicit\u00f2 con l'arrivo, sulle baionette francesi, dei codici di legge napoleonici e della eredit\u00e0 politica sociale e legislativa della rivoluzione francese. Questa ideologia ancora una volta, seppure secolarizzata dalle forme religiose originarie a quelle giuridiche vedeva una unitariet\u00e0 di regole e un'unica fonte del diritto capace nel rispetto delle diversit\u00e0 di tenere sotto il proprio ombrello, tutte le popolazioni del mondo entro un sistema di diritti e garanzie dal potere politico esaltante i valori rivoluzionari di Uguaglianza, Solidariet\u00e0 e Libert\u00e0.\nL'impero nell'accezione araldico-diplomatica.\nLe definizioni di impero fin qui fornite sono tipicamente di tipo geopolitico, secondo un'interpretazione consueta negli ambienti storiografici e politologici nel corso del Novecento. Tuttavia il significato di \"impero\" nelle lingue europee \u00e8 quello di territorio il cui sovrano ha il titolo di \"imperatore\". Inizialmente si trattava dei (pretesi) successori dell'Impero Romano, che hanno il titolo araldico di imperatori. Col prosieguo dei contrasti fra cattolici e ortodossi, culminati nel Grande Scisma, si consolidarono in Europa due tradizioni imperiali, entrambe con pretese di derivazione dall'impero romano: il Sacro Romano Impero in Occidente e l'Impero bizantino (sostituito dopo la caduta dagli Zar russi); i sultani dell'impero ottomano cercarono di affermarsi come legittimi successori dei bizantini, proclamandosi Basileus, ma non trovarono riconoscimenti nell'Europa cristiana. Con Napoleone Bonaparte venne abolito il tradizionale titolo imperiale e da l\u00ec vi fu un fiorire di imperi e imperatori particolari, come l'Impero francese (e la sua restaurazione), l'Impero austriaco, l'Impero britannico e l'Impero tedesco.\nPer quanto riguarda gli stati extraeuropei, in conseguenza delle esplorazioni dell'et\u00e0 moderna gli Europei iniziarono a riconoscere il titolo di \"imperatore\" al maggior sovrano di ogni area religiosa. Cos\u00ec chiamarono \"imperatore\" quello Ottomano (pur senza riconoscerne la discendenza da Roma), in quanto riconosciuto califfo dai sunniti; quello Persiano, in quanto vertice degli sciiti; il Gran Mogul (sebbene fosse sunnita) per l'India; quello cinese; il Negus per i cristiani monofisiti; il khan dei Mongoli fino a che non divenne vassallo dei Qing, il Tenno per il Giappone. Tali titoli imperiali potevano essere acquisiti da sovrani europei in seguito a conquiste coloniali: \u00e8 il caso di Vittoria del Regno Unito che fu proclamata Imperatrice d'India (formalmente unico titolo imperiale all'interno dell'Impero britannico) e di Vittorio Emanuele III di Savoia che fu proclamato Imperatore d'Etiopia. Caso particolare fu l'Impero Centrafricano del dittatore Bokassa, gi\u00e0 presidente, autoproclamatosi tale per motivi di prestigio nel 1976 e deposto tre anni dopo, segnando cos\u00ec la fine del suo effimero impero.\nStruttura.\nLe forme di governo.\nHardt e Negri scavano implicitamente un fossato abissale tra l'impero e la democrazia; non solo nell'impero non esiste la sovranit\u00e0 popolare, caratteristica essenziale della democrazia, ma non esiste nemmeno il popolo. Del resto nel linguaggio comune si parla di \"sudditi\" dell'impero, pi\u00f9 che di cittadini. Per quanto l'idea di impero venga tradizionalmente associata ad un potere di tipo monarchico che si estende oltre i confini di una nazione, essa \u00e8 invece in qualche modo compatibile con il concetto di repubblica: nell'antica Roma la transizione dalla repubblica all'impero fu abbastanza graduale; visioni di tipo imperiale sono inoltre state usate ripetutamente sia per gli USA che per l'URSS (nominalmente repubblica federale i primi, stato socialista la seconda).\nUn controesempio sul concetto di impero \u00e8 l'Italia fascista, per quanto tale stato fosse giunto ad avere delle colonie, difficilmente essa viene vista come un impero, probabilmente pi\u00f9 per la sua breve estensione spaziale/temporale che per l'assenza di un sistema di significati (visto che lo stesso Mussolini proclam\u00f2 la nascita dell'Impero italiano dopo la conquista dell'Etiopia). Serve quindi una estensione temporale e spaziale, ed il sistema di simboli deve essere diffuso ed accettato anche nelle colonie.\nAnche il potere sovrano imperiale non sempre \u00e8 stato concentrato in un'unica figura istituzionale (imperatore). Sono molti gli esempi storici in cui al sovrano titolare sono affiancate figure politiche che di fatto governano un impero. Soprassedendo alla complessit\u00e0 strutturale del Sacro Romano Impero, dove l'imperatore nel tempo ha assunto un ruolo di presidenza e quasi di ruolo subalterno alla volont\u00e0 espressa dalla Dieta, vi sono organismi imperiali strutturati su una sorta di dualismo dove, a fianco del sovrano titolare, \u00e8 posto un effettivo governante che gestisce la vita politica e militare dello Stato. Si ricordano in proposito per l'impero del Giappone la figura dello sh\u014dgun, per l'impero Moghul quella del visir, per l'impero Maratha quella del peshwa o, infine, quella del Tengnaaba per l'impero dei Mossi. In questi organismi gli imperatori assunsero spesso solo un ruolo simbolico-religioso dell'unit\u00e0 statale, senza quindi prendere parte attivamente alla vita politica del proprio Stato.\nLa lingua.\nNel sistema di significati, di valori e segni dell'impero la lingua \u00e8 una componente essenziale: essa definisce e limita i concetti esprimibili nel territorio (o nei territori) dell'impero. Interessante a questo proposito (per quanto non rivolta specificamente all'impero) l'utopia negativa \"1984\" di George Orwell, con la sua descrizione di una neolingua, associata al bipensiero. Pi\u00f9 mirato a descrivere l'aspetto sistemico della lingua il romanzo \"Babel-17\" di Samuel R. Delany, di ambientazione esplicitamente fantascientifica.\nLa legge.\nGli imperi sono spesso produttori di leggi, utili a diffondere uniformit\u00e0 di regole in territori variegati. La legge dell'impero coopera con la lingua nell'instaurare e mantenere l'egemonia culturale dell'impero. Esemplari sono il Codice di Hammurabi, creato quando Hammurabi era riuscito a creare l'impero babilonese, e l'ordinamento giuridico del Diritto romano, studiato ancora oggi nelle universit\u00e0. Anche gli imperi coloniali mostrano la diffusione del diritto europeo (spagnolo, francese, inglese) nelle colonie. L'espansione dell'impero francese dopo la Rivoluzione del 1789 coincide con l'espansione del diritto di matrice illuministica (Codice Napoleonico).\nLa moneta.\nLa moneta \u00e8 uno dei simboli dell'impero e ne richiama la potenza. La moneta \u00e8 essenziale per lo sfruttamento economico dei territori controllati ed \u00e8 parte integrante del sistema di simboli per la creazione e mantenimento dell'egemonia. Anche l\u00e0 dove esiste una valuta locale la moneta dell'impero prevale nell'immaginario collettivo delle popolazioni grazie al suo contenuto simbolico.\nLe strade e le vie di comunicazione.\nUn impero ha sempre vie di comunicazione efficienti. Le strade dell'impero servono a spostare rapidamente milizie imperiali dove servono, e a trasportare verso il centro le ricchezze delle colonie. Le vie di comunicazione trasportano anche messaggi in un senso e nell'altro ed in questo senso sono oggi sostituite da mezzi di comunicazione che non hanno bisogno di un trasporto materiale.\nStoria.\nPeriodo antico.\nIl primo impero di cui si abbia notizia \u00e8 l'impero accadico, creato nel XXIV secolo a.C. da Sargon il Grande, autonominatosi \"signore delle quattro parti del mondo\", ed esteso su Mesopotamia, Elam e parte della Siria e dell'Asia Minore. Nel XIV secolo l'impero egizio fu il primo ad espandersi in due continenti.\nIl primo impero paragonabile a Roma in organizzazione \u00e8 stato l'impero assiro (2000-612 a.C.), esteso per 1,6 milioni di km\u00b2, seguito dall'impero medo. Quest'ultimo fu il primo ad espandersi in tre diversi continenti nel VII secolo e raggiunse un'estensione di 2,8 milioni di km\u00b2 nel 585 a.C., dominando il 41% della popolazione mondiale e addirittura il 68-72% di quella del proprio continente. \nL'impero di maggior successo, esteso e multi-culturale, \u00e8 stato l'impero persiano achemenide (550-330 a.C.), successore dell'impero medo che occup\u00f2 la Mesopotamia, l'Egitto, parte della Grecia, la Tracia, il resto del Medio Oriente, gran parte dell'Asia centrale e l'India nord-occidentale. Governava nel 486 a.C. una superficie di 5,5 milioni di km\u00b2 il primo impero rispetto alla popolazione mondiale. Davanti a esso solo la confederazione nomade Xiongnu con un'estensione di 9 milioni di km\u00b2 nel 176-174 a.C. \nPeriodo classico.\nL'Impero romano \u00e8 stato l'impero europeo pi\u00f9 vasto fino alla prima et\u00e0 moderna, con una superficie di 5,0 milioni di km\u00b2 nel 117 d.C. Precedente l'Impero romano, il regno di Macedonia, sotto Alessandro Magno, divenne un impero che si estendeva dalla Grecia all'India nord-occidentale (circa 5,2 milioni di km\u00b2). Dopo la morte di Alessandro (323 a.C.), il suo impero fu suddiviso in quattro regni separati governati dai Diadochi, i quali, pur essendo indipendenti, sono denotati come l'\"impero ellenistico\". \nIn Cina sorse un Impero di vastissime dimensioni (8 milioni di km\u00b2, contro i 5 milioni dell\u2019Impero romano di Traiano) sotto la dinastia Han, poi governato da varie altre dinastie. In Asia spiccavano anche gli imperi Xiongnu (9 milioni di km\u00b2), Yuezhi (5,7 milioni di km\u00b2), Maurya (6 milioni di km\u00b2), Partico (4,5 milioni di km\u00b2), tibetano (4,4 milioni di km\u00b2), unno (4,0 milioni di km\u00b2) e Sasanide (3,5 milioni di km\u00b2). L'impero sasanide mantenne il primato di stato pi\u00f9 vasto del mondo per un record di 140 anni, di cui un secolo consecutivamente dal 450 al 550 d.C.\nPeriodo medievale.\nIl VII secolo ha visto l'emergere dell'Impero islamico, noto anche come Impero arabo.\nAll'inizio dell'VIII secolo, era diventato il pi\u00f9 grande impero della storia fino a quel momento, con una superficie di 13,4 milioni di km\u00b2; \u00e8 stato poi superato in estensione dall'Impero mongolo nel XIII secolo (24 milioni di km\u00b2 nel 1279 e successivamente 1309).\nCol tempo, nell'Occidente medievale, il titolo di \"impero\" assunse un significato tecnico specifico che \u00e8 stato applicato solo agli Stati che si consideravano gli eredi e successori dell'Impero romano, come l'Impero bizantino, l'Impero carolingio, il Sacro Romano Impero Germanico o l'Impero russo, ma non sempre questi sono stati tecnicamente - geograficamente, politicamente, militarmente - imperi nel senso moderno del termine. Per legittimare il proprio \"imperium\", questi Stati rivendicavano il titolo di \"Impero\" da Roma.\nNel 1204, dopo il saccheggio di Costantinopoli ad opera dei partecipanti alla quarta crociata, i crociati instaurarono in quella citt\u00e0 l'impero latino (1204-1261), mentre i discendenti dello sconfitto Impero bizantino ne instaurarono due, pi\u00f9 piccoli e fugaci, in Asia Minore: l'Impero di Nicea (1204\u20131261) e l'Impero di Trebisonda (1204-1461).\nL'Impero mongolo, sotto Genghis Khan nel XIII secolo, \u00e8 stato forgiato come l'impero contiguo pi\u00f9 esteso nel mondo. Il nipote di Genghis Khan, Kublai Khan, fu proclamato imperatore (in sostituzione della dinastia imperiale di Cina), e stabil\u00ec la capitale del suo impero a Beijing; comunque, mentre ancora era in vita, l'impero venne suddiviso in quattro separati Khanati.\nL'impero cinese Yuan fu il quinto pi\u00f9 vasto della storia, coprendo 15 milioni di km\u00b2.\nPeriodo coloniale.\nIl cosiddetto periodo coloniale inizia con la scoperta dell'America secondo alcuni, o anche prima, in quanto di impero coloniale gi\u00e0 si parla con la repubblica veneziana, poich\u00e9 l'impero bizantino divenne una vera e propria colonia in cui l'intero commercio e le risorse balcaniche ed elleniche finirono in mano ai mercanti veneziani. La novit\u00e0 del sistema coloniale era che lo sfruttamento non veniva tramite conquista e annessione come negli imperi ellenici, romani o arabi ma con lo sfruttamento delle risorse tramite monopoli commerciali come in Africa o in Cina, oppure nella maniera diretta come nel caso delle Americhe. Caso emblematico \u00e8 l'impero spagnolo dove in seguito alla conquista di Aztechi, Maya e Incas si trasformarono quei territori in colonie in cui i sudditi spagnoli potevano emigrare e in cui le popolazioni assoggettate non godevano di alcun diritto se non quello di lavorare nelle miniere per la gloria del re.\nInoltre lo sfruttamento coloniale inizia con la storia dell'espansione europea e precisamente del desiderio di arricchimento della nascente classe borghese che vedeva nel guadagno l'unico mezzo per sfuggire dalle leggi feudali, ci\u00f2 costitu\u00ec anche la nascita dei nuovi sistemi di scambio e di produzione che porteranno alla rivoluzione industriale nella Gran Bretagna, paese che pi\u00f9 di tutti diverr\u00e0 il simbolo del colonialismo europeo (detto anche Imperialismo).\nPeriodo moderno.\nDopo la decolonizzazione la maggior parte degli imperi europei sono scomparsi, non senza lasciare importanti tracce nella lingua, nella cultura e nella religione dei popoli colonizzati; e in alcuni casi, sono stati sostituiti da altre istituzioni internazionali che si occupano non soltanto di economia ma anche di scambi culturali e di qualsiasi altro tipo. Particolarmente significativi sono i legami tra Portogallo e Brasile, tra Spagna e paesi sudamericani, tra Francia e le ex-colonie africane (restano di diretta gestione francese alcuni importanti territori d'oltremare) e soprattutto tra la Gran Bretagna e il cosiddetto Commonwealth delle Nazioni, che in un certo senso sostituisce l'Impero britannico. La Repubblica Popolare Cinese riconosce al suo interno 56 etnie, ma non identifica se stessa come se fosse erede dell'Impero geopolitico delle Dinastie cinesi.\nOggi, all'alba del XXI secolo, l'unico Impero rimasto al mondo \u00e8 l'Impero del Giappone, che si presenta come una moderna monarchia parlamentare secondo la Costituzione del 1946. L'Imperatore \"(\u5929\u7687 tenn\u014d, \"sovrano celeste\")\" \u00e8 il \"simbolo dello stato e dell'unit\u00e0 del suo popolo\", ha principalmente doveri cerimoniali e non detiene un vero potere politico. Tuttavia, col sostegno della popolazione, si comporta come un normale Capo di Stato. La dinastia regnante \u00e8 il clan \"Yamato\", la pi\u00f9 antica al mondo, di circa 2500 anni. L'attuale 126\u00ba imperatore del Giappone \u00e8 Sua Maest\u00e0 Imperiale Naruhito, nato nel 1959 e succeduto al padre Akihito nel 2019.\nControversie.\nImpero sovietico.\nAnche se non governata da un imperatore e autodichiarata anti-imperialista, l'Unione Sovietica mostr\u00f2 tendenze comuni agli imperi nella storia:\nPer queste ragioni, l'URSS \u00e8 talvolta considerata da alcuni storici come uno dei principali imperi della storia, simile all'impero britannico e a quello romano, utilizzando anche alcuni elementi della politica estera zarista. I sostenitori dell'URSS rigettano tale teoria e ritengono che le relazioni tra l'Unione Sovietica e i paesi del suo \"impero\" erano stabilite da un rapporto di cooperazione volontaria.\nImpero americano.\nUna parte dell'opinione pubblica utilizza il concetto di impero con riferimento agli Stati Uniti del XXI secolo, per quanto tale associazione non sia da tutti condivisa. Un esempio \u00e8 Slavoj \u017di\u017eek nel libro \"Iraq\": \nAppare a costoro ben percettibile l'esistenza di un sistema simbolico degli USA, come pure sono facilmente ravvisabili, secondo la loro opinione, nella politica estera degli USA i segni caratteristici dell'imperialismo.\nImperi per superficie e popolazione.\nQuesta sezione \u00e8 il nucleo della pagina \"imperi per estensione e popolazione\", anche se vi sono alcune minime differenze. Essa include solamente gli imperi che hanno governato territori considerevoli per il loro tempo e la cui durata non \u00e8 stata minima. Nonostante questo sono stati inseriti gli interregni di maggior rilievo (dinastia Xin Zhao, dinastia Wu Zetian), anche laddove i sovrani vengano considerati usurpatori, e in aggiunta alcuni imperi molto vasti ma di brevissima durata, inferiore all'anno (Da Shun, Impero di Cina della dinastia Hongxian o della Gloriosa Costituzione di Yuan Shikai).\nNon tutti gli imperi qui inseriti presentano la figura classica dell'imperatore, al contrario in diversi casi non \u00e8 presente o \u00e8 dubbia (l'impero romano, ad esempio, ufficialmente rimase sempre una repubblica con i propri consoli, ma il potere effettivo era nelle mani di un \"Princeps\" o un \"Dominus\"). Non sempre, comunque, \u00e8 possibile definire il concetto di impero in modo univoco o chiaro; il primo sovrano effettivamente titolato come imperatore fu forse Qin Shi Huangdi (o Qin Shi Huang, della dinastia Qin), ma d'altra parte il termine \"impero\" comparve per la prima volta con l'impero achemenide (\"X\u0161\u0101\u00e7a).\" I Re dei Re degli antichi imperi mesopotamici erano con buona probabilit\u00e0 la prima figura di questo tipo, insieme ai primi sovrani cinesi. Il primo monarca ad utilizzare la parola imperatore, invece, fu Carlo Magno; prima di lui la parola \"imperator\" indicava semplicemente un condottiero, con un significato anche religioso, e non fu mai assunto nel \"cognomen\" di un monarca prima di Vespasiano.\nSi noti, per chiarezza, che quasi tutti gli imperi classificati come dinastie cinesi governavano in realt\u00e0 molte nazioni diverse e con vari titoli. Ad esempio, la dinastia Yuan deteneva sia il trono imperiale della Cina sia il titolo, se pure solo formale, di Khaghan mongolo; entrambi i riconoscimenti furono rivendicati anche dalla successiva dinastia Yuan settentrionale ma senza il successo sperato.\nTop 10.\n\"Top 10 imperi pi\u00f9 vasti della storia, elencati per superficie (ove vi siano dispute, la classifica segue sempre il dato minimo o calcolato per difetto; i motivi di tali discrepanze sono indicati nelle sezioni relative a tali imperi):\" \n\"Top 10 imperi pi\u00f9 vasti della storia, elencati per percentuale di superficie terrestre (si assuma l'area totale delle terre emerse pari a 134,742 milioni di km\u00b2 escludendo l'Antartide; ove vi siano dispute, la classifica segue sempre il dato minimo o calcolato per difetto; i motivi di tali discrepanze sono indicati nelle sezioni relative a tali imperi):\"\n\"Top 10 imperi per abitanti, elencati per percentuale di popolazione mondiale (ove vi siano dispute, la classifica segue sempre il dato minimo o calcolato per difetto; i motivi di tali discrepanze sono indicati nelle sezioni relative a tali imperi):\""}
{"id": "117635", "revid": "782789", "url": "https://it.wikipedia.org/wiki?curid=117635", "title": "Torta Sacher", "text": "La torta Sacher (ted. Sachertorte) \u00e8 una torta al cioccolato inventata dal pasticciere, allora sedicenne, Franz Sacher per il principe Klemens von Metternich il 9 luglio 1832 a Vienna, in Austria.\nStoria.\nL'invenzione della \"Sachertorte\" risale al periodo della Restaurazione, quando alle dipendenze del cancelliere austriaco Klemens von Metternich vi era l'apprendista cuoco pasticciere Franz Sacher, che amava particolarmente il cioccolato e a causa dell\u2019improvvisa malattia del capocuoco, il giovane la realizz\u00f2 come dessert di un pranzo ufficiale.\nIl dolce.\nLa torta consiste in due strati di pan di Spagna al cioccolato leggero con al centro un sottile strato di confettura di albicocche. Il tutto risulta ricoperto di uno strato di glassa di cioccolato fondente. La ricetta originale prevedeva 18 albumi e 14 tuorli.\nLa torta Sacher viene servita a una temperatura di 16-18 gradi, tradizionalmente accompagnata con panna montata non dolce e una tazza di caff\u00e8 o t\u00e8 (molti viennesi, infatti, considerano la \"Sachertorte\" troppo \"secca\" per essere mangiata senza). Ci sono due ricette ufficiali. Perci\u00f2 per due volte \u00e8 sorta una causa legale tra i negozi viennesi di paste Sacher e Demel per stabilire a chi dei due \u00e8 permesso vendere la Sachertorte \"originale\".\nAncor oggi i segreti della torta Sacher sono gelosamente custoditi dalla pasticceria dell'Hotel Sacher di Vienna, che ne produce artigianalmente oltre 270.000 pezzi all'anno. La \"Sachertorte\" originale \u00e8 protetta da un marchio di fabbrica e, ad oggi, non esistono al mondo licenze per la rivendita di questo prodotto. Esistono invece centinaia, forse migliaia di imitazioni. Oltre all'Hotel Sacher di Vienna, la torta Sacher originale si pu\u00f2 trovare anche all'Hotel Sacher di Salisburgo, presso le filiali Caf\u00e8 Sacher di Innsbruck e Graz, presso la zona duty-free dell'aeroporto di Vienna e nell'on-line shop nel sito ufficiale dell'Hotel Sacher. Fuori dall'Austria invece l'unico posto dove la si pu\u00f2 trovare \u00e8 nel Sacher Shop di Bolzano.\nNella cultura di massa.\nIn letteratura, la Sacher \u00e8 menzionata nell'opera di Ernst Lothar \"Der Engel mit der Posante\"; G\u00e9rard de Villiers ne parla nel suo romanzo \"Embargo\"; Jack Kerouac e Marjane Satrapi sono anche loro autori di citazioni letterarie della torta. Stefan Zweig, poi, ne parla all'inizio di \"L'impazienza del cuore\". \nLa torta Sacher \u00e8 protagonista di una scena del film \"Bianca\" di Nanni Moretti; il protagonista, interpretato da Moretti stesso, si sorprende visibilmente del fatto che uno dei suoi commensali non conosca la Sachertorte, e sottolinea la gravit\u00e0 della \"lacuna\" con la frase: \u00abContinuiamo cos\u00ec. Facciamoci del male!\u00bb. La scena divenne in breve tempo paradigmatica del cinema di Moretti, tanto che questi, quando nel 1987 fond\u00f2 insieme ad Angelo Barbagallo la propria casa di distribuzione cinematografica, la chiam\u00f2 Sacher Film, e nel 1989 istitu\u00ec un riconoscimento per il migliore film dell'anno, il Premio Sacher; nel 1991, poi, acquisita la gestione del Nuovo Cinema, una vecchia sala di proiezione dei Monopoli di Stato a Roma nel rione di Trastevere, lo ribattezz\u00f2 Nuovo Sacher."}
{"id": "117637", "revid": "124265308", "url": "https://it.wikipedia.org/wiki?curid=117637", "title": "Metronomo", "text": "Il metronomo, dal greco \u03bc\u03ad\u03c4\u03c1\u03bf\u03bd (\"m\u00e9tron\", \"misura\") e \u03bd\u03ad\u03bc\u03c9 (\"n\u00e9mo\", \"amministro\", \"guido\"), \u00e8 uno strumento usato in ambito musicale per misurare il tempo ed esplicitare quindi la scansione ritmica.\nI numeri di metronomo sono siglati MM, cio\u00e8 \"Metronomo M\u00e4lzel\", o anche BPM, \"Beats Per Minute\" (\"Battiti Per Minuto\"). Serve come strumento di misurazione della velocit\u00e0 del tempo musicale, sia soprattutto come sussidio allo studio di un brano musicale, consentendo al musicista di essere supportato da un battito costante, che lo aiuta ad evitare di accelerare o rallentare.\nI numeri di metronomo comunemente utilizzabili vanno da 40 a 208 secondo una scala consuetudinaria che comprende solo alcuni particolari valori, permettendo una differenziazione ritmica tra i gradi della scala sufficientemente apprezzabile. Solo alcuni metronomi elettronici o software permettono l'utilizzazione di qualsiasi valore numerico.\nEtimologia.\nLa parola compare per la prima volta nel 1815 e viene creata da Johann Nepomuk M\u00e4lzel mediante l'unione di due parole greche: \"metron\" = misura + \"nomos\" = regola.\nLa storia del metronomo.\nLa possibilit\u00e0 di indicare la velocit\u00e0 di esecuzione di un brano riferendosi a dei parametri sufficientemente precisi e replicabili \u00e8 sempre stata una necessit\u00e0 vitale per il musicista dall'avvento della musica mensurale.\nNel XV e XVI secolo (ma la pratica \u00e8 in uso fino al settecento inoltrato) era utilizzato il \"tactus\", basato principalmente sull'auscultazione del battito del polso, e da questa pulsazione di base partiva un sistema di \"proporzioni\" su cui si basavano tutti i tempi dell'esecuzione musicale. Tuttavia il tempo del battito cardiaco non \u00e8 affatto standard e tale sistema di misurazione era estremamente approssimativo.\nFu Galileo Galilei che, nel 1583, osservando una lampada del Duomo di Pisa scopr\u00ec l'isocronismo del pendolo e apr\u00ec cos\u00ec la strada alla possibilit\u00e0 di misurare e riprodurre la velocit\u00e0 di una pulsazione ritmica.\nTra le prime testimonianze disponibili, pare che Christoph Bernhard (1628 - 1692), allievo e cantore di Heinrich Sch\u00fctz, abbia usato l'oscillazione di un pendolo per determinare la velocit\u00e0 di esecuzione di un brano (episodio desunto da Johann Mattheson, \"Der volkommene capellmeister\", 1739).\nIl primo utilizzo, sia pure solo sotto il profilo teorico, del pendolo avviene con Thomas Mace (\"Musick's Monument\", Londra 1676. Un ulteriore perfezionamento anche sul piano pratico fu condotto nel 1696 da \u00c9tienne Louli\u00e9 (\"El\u00e9mens ou principes de musique, mis dans un nouvel ordre\"), che mise a punto il primo metronomo graduato, chiamato \"Cronometro di Louli\u00e9\", costituito da un peso fissato a un filo che non produceva battiti udibili ma andava osservato.\nQuesto modello fu, a sua volta, rielaborato nella sua forma definitiva a doppio pendolo dall'orologiaio di Amsterdam Dietrich Nikolaus Winkel (1777 \u2013 1826), che va considerato il vero inventore del metronomo moderno.\nJohann Nepomuk M\u00e4lzel nel 1816 brevett\u00f2 lo strumento, modificandolo per ottenere un battito anche sonoro e non solo visivo.\nWinkel gli fece causa e la vinse, tuttavia M\u00e4lzel continu\u00f2 a godere sia della fama che dei benefici economici dell'invenzione non sua, tanto che Beethoven dedic\u00f2 nel 1812 a M\u00e4lzel come inventore del metronomo il Canone a 4 voci \"Ta ta ta ta\" (WoO 162 - edito in Beethoven Werke S. 23, n. 256, 2), basato sul tema del 2\u00ba movimento (Allegretto scherzando) dell'ottava Sinfonia. Questa composizione \u00e8 per\u00f2 ritenuta \"dubbia o spuria\" da molti studiosi.\nIl metronomo e la pratica musicale.\nLudwig van Beethoven fu tra i primi compositori a valersi del metronomo. Le \nsue indicazioni sono, tuttavia, molto controverse, e lui stesso apport\u00f2 numerosi e drastici cambiamenti alle proprie stesse prescrizioni; forse tali controversie potrebbero spiegarsi con il fatto che i primi metronomi avevano l'asticella graduata molto distante dalla placca dove erano scritti i numeri, pertanto, se il numero veniva letto stando seduto al pianoforte o veniva letto stando in piedi, il valore corrispondente poteva essere estremamente diverso.\nDa Beethoven in poi, il numero di metronomo diventa un elemento sempre pi\u00f9 usato nella scrittura musicale, fino al caso estremo di molte composizioni del Novecento in cui vengono a scomparire le tradizionali indicazioni di tempo (Adagio, Allegro, ecc.) per sostituirle con i laconici ma precisi numeri (es. \u266a\u00a0=\u00a072).\nPerfino la musica del passato, precedente all'invenzione dell'apparecchio, viene metronomizzata dai revisori per motivi pratici e didattici.\nL'uso del metronomo diventa molto utile anche nella didattica dello strumento; un passaggio veloce viene studiato a partire da un tempo pi\u00f9 lento e, in seguito si aumenta di una tacca per volta fino ad arrivare al tempo di esecuzione; soprattutto nella musica romantica, per tradizione eseguita con frequenti cambiamenti arbitrari di tempo (rallentandi, rubati, ecc.) studiare un passaggio rigorosamente a tempo per garantirne la correttezza ritmica interna diviene un elemento importante dello studio.\nCritiche.\nL'uso del metronomo nella pratica compositiva e nella didattica musicale \u00e8 sempre stato oggetto di numerose critiche, le cui motivazioni sono molto diverse e personali, difficili da sintetizzare in tipologie condivise.\nTra i compositori pi\u00f9 noti a criticare l'uso del metronomo ricordiamo Felix Mendelssohn, Richard Wagner, Giuseppe Verdi e Johannes Brahms, i quali, tuttavia, non disdegnarono di corredare le loro composizioni di indicazioni metronomiche.\nNell'interpretazione della musica, poi, se da un lato il numero di metronomo permette di sapere esattamente a quale velocit\u00e0 il compositore ha pensato un brano, quindi di eseguire tale brano nella maniera pi\u00f9 fedele possibile, dall'altra parte tende a livellare le differenze agogiche e ad inibire la libert\u00e0 creativa dell'interprete. Per altro, va considerato che la velocit\u00e0 di esecuzione di un pezzo va rapportata a troppe situazioni (per esempio, in una sala con grande riverbero occorre suonare a tempi pi\u00f9 lenti per evitare l'eccessiva sovrapposizione dei suoni) che non possono essere riassunte e standardizzate con un numero preciso e immutabile.\nNello studio strumentale numerosi insegnanti criticano l'uso del metronomo perch\u00e9 porta facilmente ad uno studio meccanicistico, ripetitivo, poco basato sull'auto-ascolto e poco creativo. Visto che molta musica, oltretutto, richiede un'articolazione della scansione ritmica basata su schemi non isocroni (es. il groove, lo swing jazzistico, il rubato romantico, il valzer viennese con il 2 anticipato, ecc.), molti didatti e concertisti trovano lo studio a metronomo controproducente e dannoso.\nUso del metronomo come strumento musicale.\nIl metronomo \u00e8 nato come uno strumento di misura della pulsazione ritmica, e tale \u00e8 sempre rimasto il suo uso principale. \nIl caratteristico ticchettio che produce, tuttavia, ha portato ad impiegarlo pi\u00f9 volte anche come strumento musicale. L'uso pi\u00f9 famoso \u00e8 quello di Gy\u00f6rgy Ligeti che nel 1962 compose \"Po\u00e8me Symphonique for 100 metronomes\".\nTuttavia ci sono stati altri usi celebri del metronomo per creare un ticchettio leggero e continuo, senza l'uso di strumenti a percussione, come per esempio in \"Distractions\" (Flowers in the Dirt) di Paul McCartney (1989), dove McCartney, seguendo il ritmo regolare del metronomo, eseguiva una traccia ritmica percuotendo varie parti del suo corpo, oppure nel tema di \"Addio a Cheyenne\", dalla colonna sonora di \"C'era una volta il West\" di Ennio Morricone, dove il ticchettio \u00e8 deliberatamente rallentato e distorto per ottenere l'effetto drammatico desiderato.\nFunzionamento.\nIl metronomo meccanico si basa sulla terza legge dell'oscillazione pendolare: dalla caratteristica forma piramidale, \u00e8 costituito da una sorta di pendolo capovolto, con un'asta graduata fra le frequenze 40 e 208 al minuto primo ed un peso, detto \"lente\", che si pu\u00f2 spostare lungo quest'asta selezionando le pulsazioni per minuto, chiamate, nella comune pratica musicale, \"numeri di metronomo\".\nTipi di metronomo.\nOltre al tradizionale metronomo meccanico di cui sopra, l'avvento dell'elettronica e dell'informatica ha portato a innumerevoli tipi diversi di metronomo.\nEsistono quindi metronomi elettronici, metronomi software e siti web che offrono le funzioni di un metronomo (vedi la sezione \"Collegamenti esterni\"). I metronomi software si trovano sia come programmi a s\u00e9, sia come funzioni di utilit\u00e0 all'interno di altri programmi musicali, particolarmente programmi di sequencer o di hard disk recording.\nAnche i metronomi elettronici sono spesso integrati in altre apparecchiature, per esempio negli orologi, negli accordatori elettronici e nelle varie tipologie di strumenti musicali digitali.\nTabella approssimativa delle indicazioni di tempo.\nSi sottolinea che questa tabella ha un valore totalmente convenzionale ed approssimativo e che le varie indicazioni di tempo vanno comunque interpretate con enormi differenze nel loro contesto culturale, storico, interpretativo e ambientale. Si rammenta anche che si possono comunemente trovare numerose tabelle differenti da questa (i valori del metronomo nell'illustrazione ne sono un esempio)."}
{"id": "117641", "revid": "1543377", "url": "https://it.wikipedia.org/wiki?curid=117641", "title": "Chiesa dell'unificazione", "text": "La Chiesa dell'unificazione (o \"Associazione Spirituale per l'Unificazione del Mondo Cristiano\") \u00e8 un nuovo movimento religioso coreano fondato dal Reverendo Sun Myung Moon nel 1954.\nLa \"Chiesa dell'unificazione\" ha conosciuto una certa popolarit\u00e0 verso la seconda met\u00e0 degli anni settanta, e successivamente il 27 maggio del 2001 con la nota e controversa vicenda legata al matrimonio del famoso vescovo cattolico Emmanuel Milingo con Maria Sung, una coreana legata alla stessa chiesa.\nLa \"Chiesa dell'unificazione\" \u00e8 proprietaria del quotidiano conservatore statunitense The Washington Times che \u00e8 pubblicato a Washington ed \u00e8 stato fondato nel 1982 dallo stesso Rev. Sun Myung Moon.\nIl movimento \u00e8 stato trasformato nel 1996 dallo stesso Moon in \"Federazione delle Famiglie per l'Unit\u00e0 e la Pace nel Mondo\", mantenendo tuttavia inalterati i caratteri religiosi che lo contraddistinguono.\nDottrina.\nLa Chiesa dell'unificazione si presenta come un movimento vagamente cristiano, ecumenico, missionario, di redenzione dell'umanit\u00e0 (\"restaurazionista\") attraverso la realizzazione della \"famiglia ideale\" centrata su Dio.\nLa teologia della Chiesa dell'Unificazione, pur presentando riferimenti biblici, richiama in modo ampio il confucianesimo coreano e il Ceondoismo (una religione coreana sorta nell'Ottocento, il cui nome significa \"religione della via celeste\").\nLa base teologica del movimento \u00e8 contenuta nel testo composto dal Reverendo Moon chiamato \"Principio divino\". \u00c8 un testo che reinterpreta la Bibbia in maniera radicale, offrendo una visione del tutto nuova e sconosciuta al resto del cristianesimo. \"Principio divino\" \u00e8 quindi considerato un libro sacro, rivelato ai membri della chiesa a pi\u00f9 riprese dalla sua nascita fino alla met\u00e0 degli anni Novanta.\nSecondo il \"Principio Divino\", Dio ha creato per amore gli uomini e l'universo ed anche la sua natura ha l'aspetto duale di mascolinit\u00e0 e femminilit\u00e0 presenti in tutta la creazione, e di carattere interiore (Sung Sang) e forma esteriore (Yyung Sang). A sua immagine e somiglianza, l'essere umano (maschio e femmina) \u00e8 creato \"per portare gioia a Dio realizzando le 'tre benedizioni' che Egli diede loro in Genesi 1,28\": la perfezione individuale in un rapporto profondo con Dio, la famiglia ideale finalizzata a una societ\u00e0 e nazione ideali e ad una armoniosa famiglia mondiale, il dominio sulla creazione inteso non come sfruttamento e distruzione, ma come responsabilit\u00e0 e cura di essa.\nAdamo ed Eva, primi esseri umani creati in posizione di genitori dell'umanit\u00e0, non attesero per\u00f2 che si realizzasse il loro perfezionamento individuale e un perfetto amore di Dio in essi: Eva cadde spiritualmente a motivo di una illecita relazione sessuale con il serafino Lucifero e successivamente Adamo ed Eva caddero fisicamente in una unione sessuale prematura. Fu questo il vero peccato originale. La caduta spezz\u00f2 il legame tra Dio e l'uomo: Dio perse i propri figli e divenne un Dio di sofferenza, gli esseri umani persero la loro dignit\u00e0 e divennero egoisti.\nSe Adamo ed Eva fossero diventati \"veri\" marito e moglie e \"veri\" figli di Dio avrebbero costituito insieme a Dio la Trinit\u00e0 originaria (Dio, Adamo, Eva) e reso felice Dio.\nDio tuttavia non rinuncia al suo progetto e invia un Messia, Ges\u00f9, quale \"vero padre\" dell'umanit\u00e0 per salvarla e restaurare il suo regno sulla terra. Ges\u00f9 Cristo, vero figlio di Dio come Adamo ed Eva, ma non Dio, venne per riscattare l'umanit\u00e0 realizzando ci\u00f2 in cui Adamo aveva fallito.\nMa il popolo ebraico, non riconoscendolo e crocifiggendolo, gli imped\u00ec di realizzare la completa vittoria di Dio sul male. La salvezza portata da Ges\u00f9 \u00e8 cos\u00ec solo quella spirituale, ma non quella fisica perch\u00e9 una completa restaurazione pu\u00f2 venire solo da una coppia perfetta come dovevano essere Adamo ed Eva, che formi con Dio una Trinit\u00e0 completa, sia fisica che spirituale. La Trinit\u00e0 che fu possibile con Ges\u00f9 fu infatti solo spirituale, non avendo egli moglie (Dio, Ges\u00f9, Spirito Santo che, come Ges\u00f9, non \u00e8 Dio).\nDopo il fallimento del percorso di restaurazione per preparare l'avvento di Ges\u00f9 Dio dovette ricominciare daccapo: il Principio Divino spiega come nei lunghi periodi storici che vanno dalla caduta all'avvento di Cristo e dalla morte di quest'ultimo all'inizio del XX secolo ci siano delle fasi storiche affini, dovute al fatto che entrambi sono, da un punto di vista celeste, percorsi di preparazione dell'umanit\u00e0 per l'avvento di un Messia.\nIl Terzo Adamo o secondo Messia porter\u00e0 a compimento il piano divino. Dovr\u00e0 nascere come uomo, raggiungere la sua perfezione individuale, sposarsi e avere figli, creare una \"famiglia perfetta\" e un'unica armoniosa famiglia mondiale. Sotto la sua guida si unificheranno tutte le religioni e si stabilir\u00e0 il Regno di Dio sulla terra. Con lui e con sua moglie Dio realizzer\u00e0 finalmente la Trinit\u00e0 completa. Nella letteratura della Chiesa dell'Unificazione non si dichiara esplicitamente chi sar\u00e0 \"il Signore del secondo avvento\", che regner\u00e0 sul cielo e sulla terra con la verit\u00e0 di Dio e l'amore di genitore, per sempre. Viene per\u00f2 indicato, dopo una lunga serie di calcoli, che il \"messia\" dovrebbe essere nato in Corea tra il 1917 e il 1930.\nAltri principi portati avanti dalla Teologia di Unificazione sono i seguenti:\nSimbolo.\nIl simbolo della Chiesa \u00e8 un cerchio rosso su sfondo giallo che simboleggia il cuore di Dio, fonte del vero amore originale; dal cerchio emanano dodici raggi che simboleggiano dodici porte, i quattro raggi principali, pi\u00f9 grandi degli altri, rappresentano le quattro pi\u00f9 importanti sfere culturali: cristiana, islamica, induista e quella del buddismo, del confucianesimo e del taoismo. Il cerchio \u00e8 inscritto in un quadrato che rappresenta la Nuova Gerusalemme. Il simbolo \u00e8 completato da due frecce semicircolari che circondano il quadrato simboleggiando l'azione di scambio universale tra Dio, l'essere umano e la creazione."}
{"id": "117642", "revid": "125418712", "url": "https://it.wikipedia.org/wiki?curid=117642", "title": "Golden Globe per il miglior film straniero", "text": "Il Golden Globe per il miglior film straniero viene assegnato al miglior film straniero dalla HFPA (\"Hollywood Foreign Press Association\").\n\u00c8 stato assegnato per la prima volta nel 1955, ma in modo continuativo dal 1974, venendo dapprima sostituito dalla suddivisione del premio in Golden Globe per il miglior film straniero in lingua inglese e Golden Globe per il miglior film straniero in lingua straniera (nel periodo 1957-1973). Anche con il Samuel Goldwyn International Award vennero premiati i film stranieri.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi, il regista e la nazione di appartenenza."}
{"id": "117644", "revid": "277947", "url": "https://it.wikipedia.org/wiki?curid=117644", "title": "Palazzo Fodri", "text": "Il Palazzo Fodri di Cremona \u00e8 uno dei pi\u00f9 interessanti esempi di architettura del Rinascimento cremonese. Edificato da Guglielmo de Lera, la sua costruzione si protrasse dal 1488 agli inizi del '500, con interventi di artisti della scuola di Giovanni Antonio Amadeo, tra cui Alberto Maffiolo da Carrara, autore in facciata, del portalino marmoreo, e di Rinaldo De Stauris (o Staulis), collaboratore dell'Amadeo nei due chiostri della Certosa di Pavia, ideatore del doppio ordine di fregi in cotto.\nAltri due Palazzo Fodri, finora sconosciuti e riscoperti grazie alle ricerche di Gianantonio Pisati, sorgono in via Beltrami (anticamente Contrada delli Signori Fodri, poi Contrada Ripa d'Adda). Il primo sorge al civico 18 (oggi sede del giornale \"La Cronaca\"), mentre il secondo (contiguo, al n. 16) ha rivelato la presenza di un interessante ciclo pittorico profano (l'unico in Cremona) finora sconosciuto e venuto alla luce nel 2008 grazie ai lavori di ristrutturazione di un, fino ad allora anonimo, salone del piano terreno.\nIl ciclo di affreschi (d'autore finora sconosciuto, ma della prima met\u00e0 del XVI secolo), rappresenta il mito di Tereo, Procne e Filomela tratto dalle Metamorfosi di Ovidio."}
{"id": "117647", "revid": "463686", "url": "https://it.wikipedia.org/wiki?curid=117647", "title": "Chiesa del Santo Daime", "text": ""}
{"id": "117650", "revid": "290948", "url": "https://it.wikipedia.org/wiki?curid=117650", "title": "Decimetro", "text": ""}
{"id": "117658", "revid": "1305772", "url": "https://it.wikipedia.org/wiki?curid=117658", "title": "Kimbanguismo", "text": "Il Kimbanguismo o Chiesa di Ges\u00f9 Cristo sulla terra secondo il profeta Simon Kimbangu (E.J.C.S.K.) \u00e8 una Chiesa cristiana nata in Congo, dove fu fondata dal profeta Simon Kimbangu (1889-1951).\nStoria.\nNel 1921, nel Congo belga (oggi Repubblica Democratica del Congo) Simon Kimbangu, membro della Societ\u00e0 Missionaria Battista, in seguito ad alcune visioni, annunci\u00f2 la liberazione degli uomini di colore dalla dominazione bianca.\nLe sue dichiarazioni non piacquero all'amministrazione coloniale che provvide ad arrestarlo, condannandolo all'ergastolo. Mor\u00ec trent'anni dopo in prigione.\nIl 24 dicembre 1951, \"la Chiesa di Ges\u00f9 Cristo sulla terra secondo il profeta Simon Kimbangu\" (E.J.C.S.K.), organizzata dai suoi figli e dai primi seguaci, venne legalizzata e nel 1959 fu riconosciuta ufficialmente nel Congo.\nIl culto.\nIl kimbanguismo, con i suoi 17 milioni di fedeli, \u00e8 uno dei pi\u00f9 importanti fra i 6000 movimenti afrocristiani ed \u00e8, dal 1969, membro del Consiglio ecumenico delle Chiese.\nQuesta Chiesa ha eliminato nel tempo diverse pratiche estatiche e curative, tipiche del movimento delle origini, accettando il credo di Nicea ed inserendo, nel 1971, la santa comunione nella sua liturgia (l'ostia \u00e8 un pane fatto di mais e di banane e, non essendo permessa ai membri alcuna bevanda alcolica, il sangue di Cristo \u00e8 simboleggiato dal miele mescolato con acqua).\nL'elemento realmente distintivo di questa Chiesa, che riconosce il battesimo ed il matrimonio come sacramenti e trova in Natale e Pasqua le principali feste, \u00e8 il posto riservato alla vocazione profetica di Simon Kimbangu, illuminato dallo Spirito Santo e la celebrazione degli anniversari di vocazione e morte del suo fondatore.\nLa Chiesa kimbanguista possiede, inoltre, una struttura fortemente gerarchizzata (catechista, diacono, pastore, segretario, ispettore, delegato) ed \u00e8 molto attiva nel campo sociale e scolastico; essa proibisce, tra l'altro, droghe, alcool, tabacco, carne di maiale e di scimmia.\nNell'agosto 1977 il Kinbanguismo ha aperto una facolt\u00e0 di Teologia, unitamente a un istituto di pastori, a Lutendele, a 30\u00a0km da Kinshasa."}
{"id": "117660", "revid": "1458600", "url": "https://it.wikipedia.org/wiki?curid=117660", "title": "Ramones (album)", "text": "Ramones \u00e8 il primo album del gruppo punk statunitense Ramones, pubblicato nel 1976 dall'etichetta Sire Records.\nNel 2003 l'album si posiziona sia al numero 33 della classifica dei 500 migliori album redatta dalla rivista \"Rolling Stone\" sia alla posizione numero 4 nella classifica della rivista \"Mojo\" dei migliori album punk. Nel 2016 \"Rolling Stone\" lo piazza, nella medesima classifica, al primo posto.\nIl disco.\nDopo aver firmato per la Sire Records nella primavera del 1975, la band inizi\u00f2 la registrazione del suo primo album nell'inverno dello stesso anno. La registrazione venne effettuata molto in fretta e con un budget molto basso (6.000 dollari). L'album fu registrato alla stregua dei primi lavori di band come i Beatles ed i Cream, cio\u00e8 con la chitarra su un canale ed il basso sull'altro, mentre la batteria venne registrata su entrambi i canali. Per questa sua caratteristica l'album non ebbe un grosso riscontro presso i disc jockey delle radio statunitensi, raggiungendo solo la posizione numero 111 della classifica statunitense.\nNel 2001 il disco \u00e8 stato ristampato in versione rimasterizzata e con l'aggiunta di 8 tracce bonus.\nNel 2014 \u00e8 stato certificato disco d'oro dalla Recording Industry Association of America.\nCopertina.\nLa copertina dell'album \u00e8 altrettanto celebre quanto il contenuto del disco stesso. Nella foto realizzata da Roberta Bayley che raffigura i membri del gruppo appoggiati ad uno scalcinato muro, poco distante dall'ingresso dello storico club CBGB's, i quattro indossano jeans sdruciti e strappati al ginocchio, scarpe da tennis consunte, giubbotti in pelle nera e portano tutti quanti i capelli lunghi (Johnny e Dee Dee a caschetto), in uno strano miscuglio di abbigliamento punk e metallaro che influenzer\u00e0 i fan del gruppo e non solo.\nTracce.\nLato 1\nLato 2\nTracce bonus CD Expanded Edition 2001"}
{"id": "117661", "revid": "1318658", "url": "https://it.wikipedia.org/wiki?curid=117661", "title": "Golden Globe per il miglior attore in un film drammatico", "text": "Il Golden Globe per il miglior attore in un film drammatico viene assegnato al miglior attore drammatico dalla HFPA (\"Hollywood Foreign Press Association\"). \nFino al 1950 il nome esatto del premio era Golden Globe per il miglior attore.\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il film che gli \u00e8 valso la candidatura (titolo italiano e titolo originale tra parentesi).\nPlurivincitori.\nEcco di seguito la lista degli attori plurivincitori di un Golden Globe per il miglior attore in un film drammatico:"}
{"id": "117662", "revid": "1543377", "url": "https://it.wikipedia.org/wiki?curid=117662", "title": "Aceto Balsamico Tradizionale", "text": "L'Aceto Balsamico Tradizionale (ABT) \u00e8 un condimento tradizionale della cucina emiliana, prodotto con mosti cotti d'uve provenienti esclusivamente dalla province di Modena e Reggio Emilia, fermentati, acetificati ed in seguito invecchiati per almeno dodici anni.\nPur affondando le proprie radici, probabilmente, gi\u00e0 in et\u00e0 romana, la sua produzione \u00e8 documentata a partire dal 1046. Fu molto apprezzato nel rinascimento dagli estensi, che lo fecero conoscere all'alta aristocrazia e a numerosi regnanti.\nProdotto fra i pi\u00f9 apprezzati - e sovente anche imitati - della cucina italiana, dal 2000 \u00e8 tutelato dal marchio di denominazione di origine protetta (DOP), riconosciuto in due differenti denominazioni - Aceto Balsamico Tradizionale di Modena (ABTM) e Aceto Balsamico Tradizionale di Reggio Emilia (ABTRE). Il processo di trasformazione dei mosti pu\u00f2 avvenire solo nelle particolari condizioni ambientali e climatiche tipiche dei sottotetti delle vecchie abitazioni e solo nel territorio delle due provincie emiliane, caratterizzato da inverni rigidi e estati calde e ventilate. Per queste ragioni non pu\u00f2 essere ottenuto con lavorazioni industriali o su larga scala, per cui la sua la produzione \u00e8 molto limitata e il prezzo piuttosto elevato.\nNon \u00e8 da confondersi con l'Aceto Balsamico di Modena IGP, che \u00e8 un prodotto composto con differenti proporzioni di aceto di vino (assolutamente non presente nell'ABT) e mosto cotto, solitamente industriale, ed \u00e8 tutelato con un disciplinare differente che include la possibilit\u00e0 di usare additivi come addensanti e coloranti.\nStoria.\nUno studio profondo e completo sulla storia del prodotto, la procedura di produzione, le condizioni di invecchiamento ed il profilo sensoriale non \u00e8 ancora stato pubblicato. I documenti storici disponibili sono pochi e spesso confusi, cosa che rende la ricostruzione storica degli aceti balsamici una sfida.\nGli antichi romani, non avendo a disposizione lo zucchero di canna, che verr\u00e0 introdotto nell'XI secolo da Genovesi e Veneziani, erano usi cuocere e ridurre i mosti d'uva in diverse concentrazioni che definivano come saba, defrutum e caraenum, come tramandatoci da Virgilio nelle Georgiche. \u00c8 facile immaginare che ben presto gli stessi latini abbiano visto prodotti delle pi\u00f9 basse concentrazioni fermentare, ed in un secondo momento acetificare; ed infatti nel I secolo d.C. lo scrittore Columella sottoline\u00f2 come la sapa o il defrutum rischiavano di fermentare ed acetificare (\"...solet acescere...\").\nNel 1046 Enrico III, duca di Franconia, in viaggio verso Roma per essere incoronato Imperatore, chiese a Bonifacio III di Canossa di \"quell'aceto tanto lodato (... che...) aveva udito farsi col\u00e0 perfettissimo\". Sebbene la parola \"balsamico\" non venga menzionata, l'importanza del prodotto \u00e8 confermata dal fatto che Bonifacio gliene fece dono entro una botticella d'argento, e che Alberto, il visconte di Mantova, per rispondere in modo adeguato abbia inviato all'Imperatore numerosi cavalli, astori ed altri rapaci.\nAll'inizio del XVIII secolo il medico e naturalista Antonio Vallisnieri annota che gi\u00e0 nel 1288, quando Obizzo II d'Este venne investito della Signoria di Modena, alla sua corte erano conservate numerose botti di aceto. Inoltre fonti frammentarie di epoca rinascimentale tramandano di differenti classificazioni delle varie tipologie di aceti presenti nel Registro Ducale Estense (1556), e del loro utilizzo secondo le diverse necessit\u00e0 ed occasioni.\nNel 1518 il poeta e commediografo Ludovico Ariosto, nato a Reggio e vissuto in ambito estense, scrive nella satira III indirizzata al cugino Annibale Malaguzzi un accenno all'utilizzo culinario di \"acetto e sapa\" come condimenti di uso comune, ponendo quindi anche un importante riferimento letterario al loro tradizionale utilizzo in area emiliana.\nProdotto raffinato, destinato solo alle tavole delle famiglie pi\u00f9 abbienti, grazie ai Duchi di Modena e Reggio venne fatto conoscere a membri illustri dell'aristocrazia europea, tanto che nel 1764, di passaggio a Modena nel corso di una missione diplomatica, il conte Voronzov, Cancelliere imperiale di Russia, chiese di inviare alcune bottigliette alla zarina Caterina la grande. Vent'anni dopo, nel 1792 il duca Ercole III ne invi\u00f2 un flacone a Francoforte come dono per l'incoronazione di Francesco II d'Austria ad imperatore del S.R.I., segno questo della considerazione che (quantomeno) il duca aveva per il prodotto delle sue botti.\nSicuramente il termine \"balsamico\" veniva usato per indicare non solo l'aceto prodotto dalla fermentazione di solo mosto cotto, ma vari generi di aceti aromatici o speziati.\nMolto probabilmente fu nel tornante fra XVIII e XIX secolo che si afferm\u00f2 in modo definitivo il metodo del \"rincalzo\" nella produzione dei particolari aceti modenesi e reggiani. Sempre in tale periodo si strutturano le prime testimonianze (lettere, testamenti, donazioni...) che parlano dell'aceto balsamico in senso stretto e per come lo intendiamo oggi, si strutturano verso il XIX secolo, anche se poco tramandano circa le ricette originali e le pratiche produttive correlate. Nel 1830 tale definizione venne ulteriormente arricchita, per cui gli aceti presenti a Corte vennero suddivisi in \"balsamici\", \"semibalsamici\", \"fini e \"comuni\".\nL'aceto balsamico, segreto gelosamente conservato nelle soffitte della corte estense e delle famiglie aristocratiche del ducato, inizi\u00f2 ad essere appannaggio della borghesia pi\u00f9 ricca solamente a seguito dell'avventura napoleonica: per pagare debiti e fornitori l'amministrazione imperiale francese espropri\u00f2 le propriet\u00e0 dei vinti, e numerosi furono i beni venduti all'asta o utilizzati come pagamento in natura. In tale contesto di mutamenti economici e politici, il possesso di vaselli e batterie di aceto balsamico venne immediatamente percepito come un segno di ascesa sociale, e durante tutto il secolo si infittiscono le fonti documentali che fanno riferimento a passaggi, donazioni o lasciti testamentari legati a batterie di aceto. Anche presso la borghesia, cos\u00ec come era stato uso presso le famiglie aristocratiche, divenne buona regola aggiungere dei vaselli di valore alla dote della donna in procinto di sposarsi.\nInizi\u00f2 cos\u00ec la prima diffusione delle conoscenze attorno al \"balsamico\", e nel settembre 1839 il conte savonese Giorgio Gallesio scrisse con ammirazione delle tecniche di produzione che aveva osservato nell'Acetaia dei conti Salimbeni di Nonantola.\nIl 4 maggio 1860, Vittorio Emanuele II in visita in citt\u00e0 a seguito del plebiscito, ordin\u00f2 il trasferimento dell'acetaia ducale presso il castello di Moncalieri dove l'incuria e la non conoscenza del prodotto portarono alla sua dispersione.\nLa prima e pi\u00f9 dettagliata codifica circa le tecniche e le ricette di produzione dell'aceto balsamico risale al 1862, quando Francesco Aggazzotti scrisse una lettera all'amico Pio Fabriani in cui descrive i segreti della propria acetaia di famiglia. Nel 1863 venne affrontato il primo studio scientifico, grazie alle analisi condotte con le moderne tecniche (dell'epoca) dal chimico Fausto Sestini, che evidenzi\u00f2 le notevoli differenze fra tale aceto rispetto a qualunque altro tipo.\nProduzione.\nL'intero processo di produzione dell'ABT inizia dalla spremitura dell'uva e termina con la valutazione gusto-olfattiva del prodotto invecchiato. I passaggi produttivi sono ben determinati, dalla cottura del mosto d'uva, alla fermentazione alcolica, dalla biossidazione acetica mediante acetobatteri al lento invecchiamento in barili di legno.\nL'ingrediente di base \u00e8 il mosto d'uva cotto. Le uve utilizzate sono i trebbiani (di Spagna, di Castelvetro...), i lambruschi (in tutte le loro variet\u00e0), Ancellotta, Sauvignon, Sgavetta, Berzemino, Occhio di Gatta ed in generale le uve dei vigneti iscritti alle DOC delle provincie di Modena e Reggio Emilia. La resa massima delle uve ammesse \u00e8 limitata a 160 quintali/ettaro.\nLe uve devono essere necessariamente coltivate nei territori provinciale di riferimento, caratterizzati da un lieve tenore calcareo e dalla presenza di macro e micro elementi. Anche l'intero processo produttivo deve svolgersi all'interno della medesima area geografica, caratterizzata da inverni rigidi ed estati decisamente calde, che rendono possibili i processi unici e particolari necessari per il corretto sviluppo del prodotto.\nCottura del mosto d'uva.\nLa cottura (gergalmente detta \"cotta\") del mosto d'uva di almeno 15 gradi saccarometrici (\u00b0Bx), privo di qualsiasi additivo, avviene a pressione naturale, a fuoco diretto ed in recipienti aperti per circa 12-24 ore ad una temperatura minima di 70\u00a0\u00b0C, fino alla riduzione a circa 2/3 della massa totale. Per l'ABTM, a differenza di quanto previsto dal disciplinare dell'ABTRE che prevede una concentrazione minima di 30\u00b0Bx, non \u00e8 previsto un minimo di concentrazione degli zuccheri, ed anzi il tempo minimo di cottura \u00e8 definito in 30 minuti. Tale tempo non \u00e8 per\u00f2 minimamente sufficiente a produrre quelle profonde modificazioni fisiche e chimiche che necessariamente devono connotare il prodotto finale. Al contrario, temperature di cottura troppo alte, magari associate a tempi lunghi di ebollizione, potrebbero portare a cristallizzazioni indesiderate degli zuccheri, a rallentamenti della fermentazione alcolica ed alla produzione di composti furanici come il 5-idrossimetilfurfurale (HMC), per cui la tendenza scientifica pi\u00f9 recente \u00e8 quella di cotture fra i 75-90\u00a0\u00b0C, per non oltre 14 ore, con una riduzione del mosto fino a 28-30\u00b0Bx al massimo.\nLa cottura ferma tutte le reazioni enzimatiche che vengono rapidamente iniziate dalla catecolo ossidasi, e causa la scolorazione del mosto con la deattivazione indotta dal calore delle proteine. Al contempo l'imbrunimento del mosto \u00e8 dovuto a reazioni chimiche non-enzimatiche dovute alla conversione degli zuccheri ed alla formazione di melanoidine ad alto peso molecolare, e pi\u00f9 in generale all'effetto della reazione di Maillard.\nL'evaporazione induce la degradazione degli zuccheri (in particolare il fruttosio), a seguito della loro disidratazione in ambiente acido (che perdura anche durante i lunghi anni di invecchiamento dell'ABT, della caramellizzazione e della stessa reazione di Maillard. Infine l'evaporazione induce la concentrazione degli zuccheri stessi, degli acidi organici, dei polifenoli, con il conseguente innalzamento della densit\u00e0, della viscosit\u00e0, dell'indice di rifrazione, mentre si abbassa il valore di pH.\nFermentazione alcolica.\nLa fermentazione degli zuccheri, in presenza di concentrazioni zuccherine non troppo elevate, si innesta immediatamente, e prosegue nei mesi invernali. \u00c8 dovuta a lieviti del genere saccharomyces, prevalentemente \"saccharomyces cerevisiae\", e del genere zygosaccharomyces (lieviti osmofili e fruttosofili), in particolare lo \"zygosaccharomyces bailii\". I primi sono maggiormente apprezzati per gli aromi che conferiscono al prodotto, mentre i secondi (che prolificano in ambienti a pi\u00f9 alta densit\u00e0 zuccherina o ad elevata acidit\u00e0) dovrebbero essere non prevalenti. Questo tipo di fermentazione \u00e8 pressoch\u00e9 identica a quella che avviene per il mosto crudo, come lo sono i lieviti prevalentemente coinvolti, e difatti la resa di etanolo \u00e8 pari a 0,6 gradi di alcol etilico per 1 grado di zucchero, analogamente a quanto avviene per il vino.\nIn passato vi era la convinzione di una interazione commensalistica fra i saccaromiceti e gli acetobatteri, per cui la fermentazione alcolica e la biossidazione acetica sarebbero avvenute simultaneamente. Studi recenti hanno dimostrato che in realt\u00e0 una concentrazione di acido acetico superiore al 3% del volume totale impedisce la vita anche ai pi\u00f9 resistenti zigosaccaromiceti, e per questo motivo la tendenza pi\u00f9 recente \u00e8 quella di gestire la fase della fermentazione alcolica separatamente dal resto del ciclo, con contenitori (tini, damigiane o botti) separati dalla \"batteria\" vera e propria.\nBiossidazione acetica.\nNelle botti inizia il processo chimico di \"maturazione\" del prodotto, grazie agli acetobatteri.\nRiferiti al \"balsamico\" sono gli agenti della biossidazione dell'etanolo in acido acetico secondo l'equazione:\nNumerose sono le specie di acetobatteri che intervengono nella fase di acetificazione dell'ABT, per lo pi\u00f9 appartenenti ai generi Acetobacter, Gluconoacetobacter e Komagataeibacter. Alcuni di essi sono considerati addirittura dannosi per la qualit\u00e0 finale del prodotto, come ad esempio \"Komagataeibacter xylinus\". Il processo di biossidazione acetica e la predominanza di una specie rispetto ad un'altra \u00e8 determinata prevalentemente dall'alcol presente nel mosto cotto fermentato, dalla sua concentrazione di zuccheri (il 30% \u00e8 considerato il limite massimo per la presenze di acetobatteri) e dalla presenza di altri acidi fissi o volatili, tra cui lo stesso acido acetico.\nLa natura profondamente mutevole di questo tipo di batteri ha sempre reso complessa la loro selezione, anche se di recente vi sono stati studi per l'introduzione ceppi selezionati di acetobatteri.\nI batteri acetici producono un'ampia gamma di composti oltre all'acido acetico, come zuccheri acidi (acido tartarico, malico...), cellulosa e molti composti volatili, spesso differenti a seconda della specie di appartenenza. In definitiva la composizione chimica dell'ABT \u00e8 decisamente variabile e dipendente da vari fattori, quali il tipo di mosto, la modalit\u00e0 di cottura, la temperatura di fermentazione ed ossidazione, ed altri ancora.\nMaturazione ed invecchiamento.\nUna volta fermentato ed acetificato, il prodotto inizia la fase di maturazione ed invecchiamento, due fasi caratterizzate dall'effetto degli enzimi dispersi nel liquido dall'autolisi dei microrganismi (fermenti ed acetobatteri). Gli enzimi catalizzano processi chimico-fisici che originano sapori e profumi sempre pi\u00f9 complessi, senza per\u00f2 essere coinvolti nelle reazioni stesse (per cui al loro termine saranno \"pronti\" a catalizzarne di nuove). Al termine di tale fase di maturazione, detta \"enzimatica\", con il drastico ridursi delle reazioni catalizzate dagli enzimi, si innescano processi di ossidazione e ossiriduzione che danno origine a ulteriori modificazioni delle propriet\u00e0 chimico-fisiche dell'aceto, spingendosi fino alla formazione acidi umici, e facendo raggiungere un equilibrio fra le sostanze fisse e volatili (ci\u00f2 che gli assaggiatori chiamano \"armonia matura ed amalgamata\" del prodotto).\nOltre a ci\u00f2, durante gli anni di maturazione ed invecchiamento, l'aceto balsamico tradizionale subisce una continua concentrazione, a causa della perdita di volume acquoso mediante evaporazione. Generalmente il \"calo annuale\" si attesta sull'8-15% per le botti pi\u00f9 grandi, dette \"di testa\", incrementando fino al 12-25% per i barili pi\u00f9 piccoli (\"di coda\").\nL'invecchiamento \u00e8 legato innanzitutto al tempo che l'aceto trascorre all'interno dei vari barili (la cosiddetta \"batteria\") definito come \"et\u00e0\" o \"tempo di residenza\", ma anche a tutti i cambiamenti dipendenti dal tempo che occorrono nelle propriet\u00e0 chimiche, fisiche e sensoriali dell'aceto balsamico tradizionale (\"tempo fisico di maturazione\").\nLa fase di maturazione dura all'incirca dieci anni: assommata ai circa 2 anni necessari per la fermentazione ed acetificazione del prodotto di partenza, ci\u00f2 giustifica i 12 anni richiesti come requisito minimo per la definizione di ABT. I 25 anni richiesti per il prodotto extra vecchio sono invece definiti in modo arbitrario, poich\u00e9 i processi enzimatici ed ossidativi non hanno praticamente fine, durando ininterrottamente per secoli.\nPer permettere questi continui scambi di ossigeno, vapor acqueo e sostanze volatili, \u00e8 fondamentale che l'ABT sia conservato ed invecchiato in contenitori sostanzialmente aperti: la disponibilit\u00e0 di botti per il trasporto del vino alle isolate osterie di campagna (generalmente di modeste capacit\u00e0), e l'accumularsi di un bagaglio di esperienze e tradizioni, ha probabilmente indotto l'utilizzo di piccoli barili di legno per la maturazione e conservazione del prodotto, al posto di altre forme di contenitori (damigiane di vetro, anfore...). Ed infatti il legno garantisce scambi con l'ambiente esterno non solo attraverso il cocchiume di apertura, ma anche mediante la sua porosit\u00e0, durante tutte le fasi di vita del balsamico tradizionale. La batteria va collocata necessariamente in un luogo che risenta delle escursioni termiche fra il giorno e la notte, ma ancor di pi\u00f9 fra l'estate e l'inverno: il processo di acetificazione, infatti, richiede una temperatura ambientale superiore ai 20-22\u00a0\u00b0C, al di sotto dei quali gli acetobatteri rimangono in stato di quiescenza. Per converso, il freddo invernale \u00e8 necessario a rallentare il processo evaporativo e a far sedimentare sul fondo le sostanze mucillaginose e le parti corpuscolate del liquido, nonch\u00e9 a garantire una decisa attivit\u00e0 delle parti odorose. Ed infatti ancor oggi le botti trovano collocazione nei sottotetti delle case, in modo da esporre l'aceto in invecchiamento tanto ai rigidi inverni quanto alle afose estati emiliane. Le grosse acetaie, con decine se non centinaia di batterie, sono sovente collocate in vecchi fienili riadattati, oppure in moderni capannoni studiati appositamente per garantire l'effetto delle stagioni.\nLe botti.\nLa \"batteria\" di botti \u00e8 formata da un numero dispari di barili di legno superiore a cinque e di differente capacit\u00e0, disposte in ordine decrescente. Non vi \u00e8 una spiegazione chiara ed univoca sul perch\u00e9 le botti debbano essere in numero dispari, ma cos\u00ec ha sempre voluto una vecchia ed ancor oggi rispettata tradizione locale. Il numero pari o superiore a cinque \u00e8 chiaramente individuabile nell'esigenza di diversificazione dei legni ed aumentare il periodo di rimanenza del prodotto in batteria.\nLe tipiche botti modenesi e reggiane sono per dimensioni simili al caratello, ma di forma pi\u00f9 tozza e meno allungata.\nOgni botte presenta un'apertura generalmente rettangolare su due o tre doghe, chiamata \"cocchiume\", che facilita l'ispezione e le operazioni di manutenzione, cos\u00ec come l'ossigenazione e l'evaporazione del prodotto. Per permettere la maturazione del prodotto e la continua azione degli acetobatteri le botti non sono sigillate, ma coperte solo da una pezza, lasciando liberi gli acetobatteri di scambiare ossigeno con l'ambiente circostante. Anche l'aria che lentamente filtra attraverso le fibre e le porosit\u00e0 del legno partecipa attivamente alle fasi di maturazione ed invecchiamento e quindi ai fondamentali scambi di ossigeno.\nInfine la conservazione del prodotto in barili di legno aperti permette anche sua la progressiva concentrazione, a seguito dell'evaporazione annuale di una significativa quantit\u00e0 della frazione acquosa, unitamente alla dispersione di altre sostanze volatili. Allo stesso tempo alcuni studi hanno evidenziato che l'apertura dei cocchiumi, nel favorire l'evaporazione della frazione acquosa, comporta anche perdite significative di sostanze odorose e acidit\u00e0 volatile, cosa ritenuta non desiderabile per la qualit\u00e0 del prodotto. Gli stessi studi avrebbero dimostrato come, anche sigillando i cocchiumi con cera alimentare, l'evaporazione delle molecole pi\u00f9 piccole come acqua e ossigeno continua ad avvenire attraverso le fibre del legno, che si comporta come un vero e proprio \"setaccio molecolare\", trattenendo etanolo, acido acetico ed esteri. Naturale conclusione di tale ragionamento \u00e8 il suggerimento di riempire completamente le botti - cosa che contraddirrebbe la tradizione consolidata - in modo da aumentare la superficie di contatto fra il liquido ed il legno, e quindi la superficie di evaporazione.\nLe botti non vengono custodite in cantina, ma generalmente nei sottotetti, preferibilmente non coibentati. L'acetaia \u00e8 il luogo perfetto per la maturazione dell'aceto balsamico tradizionale, che necessita forte escursione termica tra inverno ed estate.\nNella stagione calda, grazie alle alte temperature (in acetaia si arriva anche a 40\u00a0\u00b0C) si ha la maggior attivit\u00e0 batterica e anche la maggior evaporazione, mentre in inverno l'attivit\u00e0 batterica rallenta e il prodotto sedimenta tutte le impurit\u00e0 sul fondo della botte.\nAnnualmente parte del contenuto di ogni botte viene travasato nella botte pi\u00f9 piccola immediatamente adiacente, secondo una precisa sequenza, fino ad ottenere nell'ultima botte un prodotto molto concentrato.\nI disciplinari di produzione del prodotto prevedono che per le botti si utilizzino legni pregiati della zona di origine (ovvero gli antichi domini estensi). Per la DOP reggiana, il disciplinare li individua in castagno, rovere, gelso, ciliegio, ginepro, frassino e robinia, mentre nel Piano dei Controlli dell'ABTM, questi ultimi due non sono citati.\nIn realt\u00e0 i legni pi\u00f9 tradizionali e pi\u00f9 utilizzati sono rovere e castagno, che da soli rappresentano circa il 75% delle botti avviate, mentre il ginepro ed il gelso, pur tramandati dalla tradizione, sono per differenti motivi piuttosto minoritari. L'inserimento di legni di ciliegio, frassino e robinia si \u00e8 avuta in tempi recenti, portando a buoni risultati in termini di tenuta delle botti e di cessione di colori, profumi e sapori. Sempre di recente sono stati utilizzati utilizzati anche legni di pero e melo, con problemi per\u00f2 per quanto riguarda la tenuta dei barili.\nCiascun produttore seguendo le regole del Disciplinare sceglie a suo piacimento legni pi\u00f9 o meno aromatici per le sue botti.\nIl processo differisce da acetaia ad acetaia ed \u00e8 spesso frutto di esperienze tramandate nei secoli da famiglie di produttori, che donano a ciascun aceto caratteristiche peculiari.\nLa botte pi\u00f9 grande, quella in cui annualmente viene inserito il mosto cotto fermentato, viene tradizionalmente chiamata \"badessa\". Non \u00e8 infrequente vedere acetaie in cui la badessa viene tenuta esterna alla batteria, usandola quindi come contenitore dedicato esclusivamente all'acetificazione del prodotto, ed introducendo quindi un'ulteriore passaggio al tempo di residenza dell'ABT in acetaia. Come badesse, in svariati casi vengono riutilizzate barriques da vino, che servono quindi ad alimentare annualmente 2-4 batterie.\nRincalzi e travasi.\nLa produzione di aceto balsamico tradizionale \u00e8 un processo quasi continuo, annuale, di prelievo del prodotto finito dalla botte pi\u00f9 piccola, di riempimento della parte mancante e di quella evaporata durante l'anno col prodotto contenuto nel barile immediatamente a monte (travaso), ed infine il \"rincalzo\" della botte pi\u00f9 grande col prodotto \"fresco\", ossia il mosto cotto e fermentato, che avvia cos\u00ec la sua acetificazione. Come gi\u00e0 accennato, \u00e8 sempre pi\u00f9 invalsa l'abitudine ad eseguire la fase di acetificazione esternamente alla batteria, in una \"badessa\", botte o un tino, che pertanto aggiunge un'ulteriore fase di passaggio.\nSi tratta di una procedura decisamente simile al metodo soleras usato in Spagna e in Portogallo per l'invecchiamento dello Sherry e del Madeira, ma anche in Sicilia per quanto riguarda il Marsala.\nEt\u00e0 e resa.\nOgni botte contiene quindi una mistura di aceti di et\u00e0 e caratteristiche differenti - le propriet\u00e0 organolettiche variano ogni anno a seconda delle uve, della cottura e delle stagioni, e quindi \"l'et\u00e0\" dell'aceto pu\u00f2 essere considerata come il tempo medio di permanenza del prodotto in batteria rapportato - ponderato - alle diverse quantit\u00e0 di aceto immesso negli anni.\n\u00c8 stato a lungo dibattuto come calcolare la reale \"et\u00e0\" del prodotto, anche in considerazione del fatto che il disciplinare pone come termine minimo un invecchiamento di 12 anni dall'avvio di una batteria \"ex novo\": ovviamente al termine del dodicesimo anno, solo una frazione del prodotto contenuto nella botte pi\u00f9 piccola risale all'aceto immesso dodici anni prima, mentre gran parte del contenuto \u00e8 frutto dei successivi rincalzi e travasi.\nIn anni recenti \u00e8 stato proposto un modello capace di stimare l'et\u00e0 media dell'ABTM in relazione ai rincalzi, ai prelievi succedutisi ed al volume delle botti, che potrebbe essere un adeguato strumento di certificazione dell'et\u00e0 del prodotto.\nLa procedura dei rincalzi impone un limite superiore al tempo di residenza dell'aceto nelle botti.\nLa resa della batteria \u00e8 pertanto calcolata come rapporto fra la quantit\u00e0 di prodotto prelevato (ABT) e la quantit\u00e0 di prodotto rincalzato nella botte pi\u00f9 grande (\"mostoac\"):\nformula_1\nLa resa indica la capacit\u00e0 di una batteria di concentrare il mosto cotto ed acetificato, correlandola all'evaporazione della frazione acquosa del prodotto. Basse rese sono dovute tanto a prelievi relativamente modesti, sia e soprattutto ad alti tassi di evaporazione. Ci\u00f2 comporta che se il tasso di evaporazione \u00e8 alto, pi\u00f9 veloce \u00e8 il flusso del prodotto da un barile all'altro, e minore \u00e8 il tempo di residenza. Di conseguenza, quando il tasso di resa \u00e8 basso, l'et\u00e0 dell'aceto potrebbe essere altrettanto bassa, essendo in funzione inversa alla quantit\u00e0 di prodotto rincalzato.\nCaratteristiche.\nComposizione chimica.\nLa composizione dell'aceto balsamico tradizionale \u00e8 complessa e non ancora pienamente conosciuta.\nLe classi dei componenti principali sono quella degli zuccheri (in particolare glucosio e fruttosio) e degli acidi organici (fra gli altri, gli acidi acetico, gluconico, malico, tartarico, succinico).\nLa classe dei composti minori si riferisce agli elementi volatili ed alle molecole antiossidanti, principalmente i polifenoli.\nUn importante classe di composti minori, di recente indagata, sono le melanoidine, una miscela eterogenea di polimeri derivanti da reazioni di degradazione dello zucchero, innescate durante la cottura del mosto d'uva.\nQuesti polimeri contribuiscono a molte caratteristiche chimico-fisiche dell'aceto balsamico tradizionale, tra cui le propriet\u00e0 colligative, l'indice di rifrazione, la densit\u00e0, il calore specifico di fusione e le propriet\u00e0 reologiche.\nPropriet\u00e0 fisiche.\nLe pi\u00f9 importanti propriet\u00e0 fisiche dell'ABT sono:\nRegolamentazione.\nNel 1977 venne assegnata la DOC (D.M. 9-2-1977) all'\"aceto balsamico di Modena\" prodotto secondo i metodi tradizionali. Si era ancora agli albori della commercializzazione del prodotto tradizionale, condimento fino a quel momento riservato prevalentemente al consumo familiare. Per distinguerlo dal \"balsamico industriale\", che si era ormai affermato tanto sul mercato interno che su quelli stranieri, venne spesso utilizzato il termine \"'naturale'\". Tale termine venne per\u00f2 avversato dai produttori del \"balsamico industriale\", che ritenevano che potesse indurre il consumatore a pensare che il loro prodotto fosse di sintesi o comunque \"non naturale\".\nIl 5 aprile 1983 un decreto ministeriale riconobbe la denominazione \"Aceto Balsamico Tradizionale di Modena\", per distinguere il prodotto da quello \"industriale\" dopo anni di liti e contenziosi legali fra i differenti produttori, a causa della confusione ingenerata nei consumatori, avendo entrambi i prodotti la medesima denominazione. Con tale decreto l'ABTM venne classificato come \"condimento alimentare\", mentre l'ABM rimase nella categoria degli aceti in senso stretto. Tale definizione comprendeva tutti i balsamici tradizionali prodotti nelle due provincie di Modena e Reggio Emilia.\nIl 17 aprile 2000 il Consiglio europeo, con l'adozione del Regolamento (CE) n. 813/2000, riconobbe due differenti \"Denominazioni di Origine Protetta - DOP\" agli aceti balsamici tradizionali prodotti nelle due provincie di Modena e Reggio, definendone i vari aspetti: 1) le basi ampelografiche dei vigneti; 2) l'area geografica di produzione; 3) le caratteristiche delle materie prime; 4) le procedure di produzione; 5) i requisiti chimici, fisici e sensoriali per la vendita; 6) l'imbottigliamento, l'etichettatura e la presentazione.\nControllo qualit\u00e0.\nL'Ente certificatore autonomo \u00e8 nominato direttamente dal Ministero delle politiche agricole alimentari e forestali ed ha il compito di verificare il rispetto del Disciplinare di Produzione durante tutto l'iter produttivo, nonch\u00e9 la validit\u00e0 delle propriet\u00e0 organolettiche dell'aceto balsamico tradizionale prima che venga messo sul mercato. Ogni singola partita destinata all'imbottigliamento (che viene svolto unicamente nei centri autorizzati e certificati) deve soddisfare il rispetto del disciplinare di produzione.\nPer l'aceto balsamico tradizionale viene effettuato un accertamento delle caratteristiche riconducibili alle effettive propriet\u00e0 mediante un esame organolettico eseguito da parte di qualificate commissioni d'assaggio, formate da 5 \"assaggiatori\" abilitati dalle Camere di Commercio di Modena e Reggio Emilia. In questo modo ogni produttore, anche se non associato ad un Consorzio di Tutela, \u00e8 obbligato ad aderire al piano di controllo gestito dall'ente certificatore. L'assaggio del prodotto da parte di assaggiatori specializzati e formati \u00e8 un'analisi soggettiva con il fine di individuare e garantire le caratteristiche peculiari del campione preso in esame nei suoi aspetti: visivo, olfattivo e gustativo. Queste caratteristiche sono definite dai disciplinari di produzione. L'aceto balsamico pu\u00f2 essere imbottigliato soltanto dopo il parere favorevole della commissione d'assaggio a conferma delle qualit\u00e0 organolettiche del prodotto e dell'assenza di difetti.\nIl profilo sensoriale dell'ABT \u00e8 valutato in modo edonico, ossia con scale di 400 punti numerici per i differenti aspetti che concorrono a creale la qualit\u00e0 del prodotto. Per poter essere imbottigliato, il prodotto deve raggiungere un livello minimo di punti (229 per il tradizionale modenese, 240 per il reggiano), fermi restando i requisiti chimico-fisici minimi analizzati dall'Ente certificatore, nonch\u00e9 l'et\u00e0 della batteria. Per poter ottenere la dicitura \"Extra vecchio\" \u00e8 indispensabile ottenere un punteggio significativamente pi\u00f9 alto (255 punti per l'ABTM, 300 per l'ABTRE).\nNell'attuale quadro di norme, la definizione di et\u00e0 prende in considerazione solamente la data di avvio della batteria, mentre i metodi per la valutazione sensoriale non sono specificati: tale valutazione viene effettuata attraverso sedute di assaggio, la cui efficacia \u00e8 ritenuta da alcuni non adeguata, basti considerare che le commissioni di assaggio dei due balsamici DOP adottano procedure e valutazioni differenti per un prodotto grossomodo identico. Al momento non vi \u00e8 un'agenzia unica per l'analisi sensoriale dei balsamici di Modena e Reggio Emilia, ed in entrambi i casi non sono stati presi in considerazione criteri di analisi gi\u00e0 proposti dalla letteratura scientifica in materia.\nVendita.\nPer l'immissione in commercio, oltre all'et\u00e0 minima di dodici anni, il prodotto deve rispondere ad alcuni parametri precisi, fissati dall'art. 6 del disciplinare di produzione quanto a colore, sapore, profumo, densit\u00e0 ed acidit\u00e0.\nL'ABTM certificato viene imbottigliato in speciali bottigliette da 100\u00a0ml, di vetro bianco massiccio, sferiche con base rettangolare, disegnate in esclusiva dal designer Giorgetto Giugiaro. La bottiglietta dell'ABTRE, anch'essa di vetro bianco ed utilizzata esclusivamente per il balsamico tradizionale, ha la forma di un tulipano rovesciato.\nSi distinguono due tipi di prodotto:\nCome la tradizione e l'esperienza hanno tramandato, le esigenze di mantenimento della qualit\u00e0, impongono dei limiti al prelievo di prodotto dalla botte pi\u00f9 piccola di ogni batteria. Tali limiti di prelievo sono fissati dai piani dei controlli e differiscono sensibilmente a seconda della tipologia di aceto (\"affinato\" o extra vecchio) e del disciplinare (reggiano o modenese).\nNell'autunno del 2015 \u00e8 stato redatto un nuovo piano dei controlli per l'ABTM che, riducendo potenzialmente le quantit\u00e0 disponibili al prelievo, ha creato diffusi malumori tra i produttori che temono flessioni eccessive nelle quantit\u00e0 prelevabili.\nL'imbottigliamento pu\u00f2 avvenire solamente entro i confini della provincia di Modena (ABTM) o di Reggio Emilia (ABTRE), ed ogni bottiglia viene sigillata da un contrassegno numerato apposto sopra il tappo in modo che debba essere rotto per poter aprire la confezione. L'etichetta non pu\u00f2 assolutamente riportare aggettivi o qualificazioni relative al prodotto, quali \"riserva\", \"speciale\", oppure riferimenti all'annata di produzione.\nTutela.\nABTM.\nNel 1967 nacque a Spilamberto la \"Consorteria dell'Aceto Balsamico Tradizionale di Modena\", un'associazione di appassionati e studiosi che fin dall'inizio ha svolto una continua opera di promozione dell'ABTM, divenendo negli anni determinante per la diffusione delle conoscenze e per la promozione della qualit\u00e0. Oggi essa sostiene la divulgazione della tradizione, \u00e8 parte attiva nelle ricerche scientifiche, istituisce corsi d'avviamento alla conduzione dell'acetaia ed all'assaggio, conduce corsi di mantenimento per gli assaggiatori titolati ad ogni livello. Ha promosso la nascita nel 2002, sempre a Spilamberto, del Museo del Balsamico Tradizionale, dove i visitatori possono scoprire, conoscere ed anche assaggiare in modo guidato il prezioso prodotto, ma anche visitare l'acetaia della consorteria stessa.\nCon la concessione della DOP, nel 1978 nacque il \"Consorzio Produttori Aceto Balsamico Tradizionale di Modena\" per la commercializzazione e la tutela del prodotto. Nel 2002, a seguito di inadempienze, il MiPAAF revoc\u00f2 l'incarico di Ente di Tutela al Consorzio Produttori, mentre poco dopo venne sequestrata l'intera produzione dell'anno (circa 100.000 bottigliette). Sullo sfondo vi fu una guerra fra i differenti produttori, che rischi\u00f2 di mettere in seria discussione l'attribuzione del marchio DOP, il cui termine per l'attribuzione ai produttori stessi cadeva esattamente il giorno dopo il sequestro. Nel 2011 il consorzio cambi\u00f2 il proprio nome in \"Consorzio Produttori Antiche Acetaie\".\nNel 2003 vide la luce, dopo un complesso percorso cui parteciparono anche gli enti territoriali, il \"Consorzio Tutela Aceto Balsamico Tradizionale di Modena\", riconosciuto ufficialmente nel 2009 dal MiPAAF quale Ente di Tutela.\nABTRE.\nIn provincia di Reggio dall'inizio degli anni '80 opera la Confraternita dell'Aceto Balsamico Tradizionale che, analogamente alla Consorteria modenese, svolge un'attivit\u00e0 di ricerca storica e scientifica sul prodotto, organizza corsi di formazione per l'avviamento e la conduzione di un'acetaia, degustazioni, e soprattutto il Palio Matildico, una gara fra numerosi produttori amatoriali della provincia che annualmente decreta il miglio balsamico reggiano.\nUn Consorzio fra Produttori di ABTRE nacque nel 1987, e fin dall'inizio lavor\u00f2 per la stesura di un disciplinare reggiano di produzione, ed oggi ricopre il ruolo di Consorzio di Tutela riconosciuto dal Ministero. Esiste anche un \"Sindacato produttori Aceto balsamico tradizionale di Reggio Emilia\u201d, di pi\u00f9 recente costituzione a causa di contrasti con il consorzio.\nUtilizzo e gastronomia.\nL'aceto balsamico prelevato dalle botti al termine del periodo di invecchiamento ha un aspetto ed un aroma intenso inconfondibile. Il sapore \u00e8 necessariamente acido e dolce al contempo, e pu\u00f2 variare a seconda del procedimento utilizzato, dei legni, della collocazione dell'acetaia, e di tutti quei fattori che concorrono alla formazione del prodotto. Il colore \u00e8 simile alla liquirizia e la consistenza \u00e8 sciropposa.\nTrattandosi di un prodotto dolce ed acido al contempo, tali caratteristiche vengono gustativamente percepite in modo diverso a seconda che venga utilizzato su cibi caldi o freddi. E pertanto il suo utilizzo in cucina \u00e8 legato a valutazione di tipo soggettivo, anche se la grande fama che il prodotto ha raggiunto negli ultimi decenni ha portato con s\u00e9 numerose pubblicazioni in materia. L'impiego generalmente ottimale \u00e8 come condimento di insalate, ma anche su carni e pesce, bolliti, formaggi (il Parmigiano-Reggiano in primis). \nIl prodotto di almeno 12 anni, in ragione della sensazione di maggior acidit\u00e0 dovuta alla maggior presenza di sostanze volatili, viene generalmente apprezzato su carni e piatti a pi\u00f9 alto tenore di grassi, utilizzandolo sia come aggiunta a fine cottura, sia come ingrediente per la preparazione di fondi di cottura per la selvaggina e animali da cortile. L'extra vecchio presenta un sapore pi\u00f9 maturo ed equilibrato che meglio si abbina a verdure e piatti \"magri\", ma anche in associazione a formaggi importanti, saporiti e piccanti. In tempi recenti si \u00e8 diffuso il suo utilizzo anche su dolci e frutta (in particolare su fragole, pesche e frutti tropicali).\n\u00c8 opinione condivisa, in ogni caso, che non sia necessario cuocere a lungo l'aceto, che al contrario deve rimanere sul fuoco solo per pochi istanti al fine di non disperdere la complessit\u00e0 di aromi e caratteristiche.\nIl sito Tutelabalsamico.it indica un costo al consumatore finale di 600\u00a0\u20ac al litro per la versione invecchiata almeno 12 anni, anche se tuttavia \u00e8 possibile trovare in commercio balsamici tradizionali venduti per 40-50\u00a0\u20ac a bottiglietta (da 100 ml, corrispondenti quindi a 400-500\u00a0\u20ac/l).\nConfronto fra le due DOP.\nPur essendo riconosciuto e protetto in due differenti denominazioni di origine, l'aceto balsamico tradizionale \u00e8 un unico prodotto, essendo identiche la storia, il territorio, la tradizione e le tecniche produttive. Le differenze stabilite dai disciplinari di produzione sono decisamente minime, e riguardano soprattutto l'aspetto dell'imbottigliamento e della presentazione al cliente. A tal proposito \u00e8 stato considerato che l'aceto balsamico tradizionale, \"che solo l'insipienza umana ha voluto distinguere in ABTM e ABTRE, \u00e8 invece un unico prodotto, tipico di due province confinanti e accomunate dalla stessa storia filogenetica, socioeconomica e politica fin dalla conquista romana della Gallia Cispadana\". In effetti la genesi storica delle due differenti denominazioni origina pi\u00f9 da esigenze di promozione del nome del territorio provinciale che non da significative differenze produttive o organolettiche. Il fatto stesso che lo sviluppo del balsamico industriale aveva gi\u00e0 imposto sul mercato interno ed internazionale il suffisso \"di Modena\", ha indotto i produttori reggiani a ricercare una propria collocazione autonoma sul mercato, nel momento in cui inizi\u00f2 il percorso per il riconoscimento della DOP.\nProdotti simili.\nIn commercio si trovano molti prodotti, condimenti e aceti che si qualificano come \"balsamici\", o che comunque usano in modo pi\u00f9 o meno proprio tale termine.\nEscludendo l'Aceto Balsamico di Modena IGP, il quale ha un differente disciplinare di produzione che ne regola la tutela ma richiede comunque che sia prodotto in provincia di Modena o di Reggio Emilia, si tratta spesso di salse e condimenti con caratteristiche produttive ed organolettiche difficilmente confrontabili con il prodotto DOP, poich\u00e9 in tale categoria possono essere racchiusi tanto dei sottoprodotti o rielaborazioni a basi di aceto di vino, di riso, di mele o altro con l'aggiunta di dolcificanti, quanto dei veri e propri Aceti balsamici tradizionali che per\u00f2 non sono stati sottoposti a tutta la complessa (ed onerosa) procedura di certificazione per poter utilizzare il marchio DOP. In quest'ultimo caso si tratta di produzioni raggiungibili solo localmente, e solo dopo attenta conoscenza e valutazione del singolo produttore.\nAltre volte ancora, soprattutto fuori dai confini italiani, si tratta di vere e proprie imitazioni che sfruttano il nome generico del prodotto pur non avendone le caratteristiche produttive e chimico-fisiche.\nA Modena, presso la sede dei Consorzi di tutela dell'ABTM e ABM, \u00e8 stata aperta una sala dedicata ad una sempre crescente collezione di imitazioni provenienti da svariati paesi europei e non solo.\nCollegamenti esterni.\nConsorzi di produttori"}
{"id": "117663", "revid": "633", "url": "https://it.wikipedia.org/wiki?curid=117663", "title": "The Ramones (album)", "text": ""}
{"id": "117665", "revid": "220835", "url": "https://it.wikipedia.org/wiki?curid=117665", "title": "Aceto Balsamico Tradizionale di Reggio Emilia", "text": ""}
{"id": "117666", "revid": "23133741", "url": "https://it.wikipedia.org/wiki?curid=117666", "title": "Mass-media", "text": ""}
{"id": "117667", "revid": "2139929", "url": "https://it.wikipedia.org/wiki?curid=117667", "title": "Aniene", "text": "L'Aniene (dal latino \"Anio\"), un tempo detto anche \"Teverone\" limitatamente alla parte bassa del suo percorso, \u00e8 un fiume del Lazio lungo , secondo maggior affluente di sinistra del Tevere dopo il fiume Nera. Il suo corso d\u00e0 vita all'omonima valle.\nIl corso.\nNasce sul confine tra Lazio e Abruzzo dai Simbruini (il nome di questo sistema montuoso deriva dal latino \"sub imbribus\" che significa \"sotto le piogge\"), tra le province di Roma e di Frosinone.\nLa piovosit\u00e0 del bacino e la natura carsica del territorio (costituito geologicamente da calcari fessurati) generano in queste montagne varie sorgenti perenni, alcune assai copiose che provengono in molti casi anche da molto lontano, probabilmente da zone esterne al bacino idrografico dell'Aniene e che vanno ad alimentare svariati corsi d'acqua.\nIl fiume Aniene genera da due rami principali: l'Aniene propriamente detto e il Simbrivio.\nA valle di Trevi il fiume scorre in una valle molto incassata ricevendo solo piccoli tributi idrici fra i quali si annovera quello della \"Sorgente dell'Inferniglio\" che gli tributa da destra presso Jenne con portate variabili da . Dopo aver formato, con un'altra bella cascata, il laghetto di San Benedetto e avere bagnato Subiaco la valle s'allarga e giunto ad Agosta il fiume riceve parte del tributo delle copiose e famosissime Sorgenti dell'Acqua Claudia e dell'Acqua Marcia nel territorio di Arsoli e Marano Equo, fin dall'epoca romana captate per la maggior parte dall'acquedotto a servizio di Roma (vedere dopo) che vi prende il nome.\nDopo il maestoso salto () della grande cascata di Tivoli (e relative e successive cascatelle visibili dalla via Palombarese), l'Aniene giunge nella pianura romana raggiungendo con andamento sinuoso il punto di confluenza con il Tevere a Roma nella zona dei \"Prati Fiscali\" nei pressi di ponte Salario, apportando una media sostanziosa di circa .\nStoria ed economia.\nAnticamente il fiume si chiamava Parrenzi\u00f9s (Parenzio). Il suo nome attuale \u00e8 Aniene, in latino Anio, perch\u00e9 secondo la leggenda Anio, re etrusco, volendo perseguitare Cetego, rapitore di sua figlia, nel passare questo fiume vi rest\u00f2 sommerso.\nL'abbondanza e la continuit\u00e0 delle acque che lo alimentano fanno dell'Aniene un fiume di buona portata, che fu infatti utilizzato fin dall'antichit\u00e0 per alimentare acquedotti, e successivamente come risorsa per la produzione industriale locale e per la produzione di energia elettrica.\nLa captazione delle acque dell'Aniene ha una lunga storia: comincia a met\u00e0 del II secolo a.C. con il primo acquedotto fatto costruire (o secondo altri restaurato) dal pretore Quinto Marcio Filippo Rege, al quale fino all'et\u00e0 dei Claudi se ne aggiunsero altri due, sulla stessa direttrice e in alcuni punti sovrapposti o paralleli. Da qui il nome di Acqua Marcia che l'insieme di queste acque assunse e mantiene nell'approvvigionamento idrico di Roma (al quale ancora oggi contribuisce).\nIn et\u00e0 romana sorsero lungo tutta la val d'Aniene numerose ville romane, tra cui quella di Nerone a Subiaco. Nel Medioevo poi la zona divenne rifugio di popolazioni in fuga dai barbari e sede di castelli, eremi e monasteri (spesso insediati sulle antiche strutture romane), il pi\u00f9 noto dei quali \u00e8 il monastero benedettino di Subiaco.\nDue eccezionali \"prodotti\" dell'Aniene a Tivoli sono:\nLa variet\u00e0 della conformazione geologica del percorso e la presenza di diversi salti hanno fatto s\u00ec che l'Aniene fin dal 1884 sia stato utilizzato per la produzione di energia elettrica (il che diede luogo nel secolo scorso ad un notevole sviluppo industriale nelle citt\u00e0 di Subiaco e di Tivoli).\nAntiche leggende.\nLa mitologia parla di un'antica leggenda dove come protagonista vi \u00e8 Catillo, un ragazzo originario dell'Arcadia, nell'Antica Grecia, figlio di Anfiarao e padre di Tiburto, Coras e Catillo Jr. (leggendari fondatori di Tivoli assieme al padre): questi rapisce la figlia di Anio, di cui si era invaghito, e la porta con s\u00e9 su un monte l\u00ec vicino. Egli cerca di approfittare di lei, ma interviene il padre della ragazza che, vista la scena, tenta di oltrepassare il fiume per raggiungerla: purtroppo viene trascinato via dalle acque e muore. Catillo e la ragazza, che erano ancora sul monte, vengono attirati da un bagliore: appare loro lo spirito di Anio che porta in salvo la fanciulla e abbandona lo sciagurato sul monte che da lui prese il suo nome. Il suo spirito rimase intrappolato in quel luogo, mentre il fiume viene chiamato Aniene in onore di Anio .\nL'Aniene oggi.\nLa struttura amministrativa che oggi collega i comuni lungo l'alta valle dell'Aniene \u00e8 la Comunit\u00e0 montana Valle dell'Aniene e comprende 33 comuni:\nLa chiusura tra gli anni settanta e ottanta di quasi tutte le industrie a monte non ha forse giovato all'economia locale, ma ha fatto s\u00ec che nel fiume, che nel secolo scorso le industrie (in particolare cartiere) avevano pesantemente inquinato, sia ricomparsa la fauna tipica dei fiumi sani come trote e gamberi di fiume.\nLa totale riconversione economica della conurbazione romana verso il settore commerciale e dei servizi e la nuova sensibilit\u00e0 ambientale hanno favorito l'istituzione e la cura di aree protette anche nella zona urbana.\nCollegamenti esterni.\n (immissione del fiume Aniene nel Tevere, a Roma)"}
{"id": "117668", "revid": "2044650", "url": "https://it.wikipedia.org/wiki?curid=117668", "title": "Golden Globe per il miglior attore in un film commedia o musicale", "text": "Il Golden Globe per il miglior attore in un film commedia o musicale viene assegnato al miglior attore comico o musicale dalla HFPA (\"Hollywood Foreign Press Association\").\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il film che gli \u00e8 valso la candidatura (titolo italiano e titolo originale tra parentesi).\nPlurivincitori.\nEcco di seguito la lista degli attori plurivincitori di un Golden Globe per il miglior attore in un film commedia o musicale:"}
{"id": "117671", "revid": "767487", "url": "https://it.wikipedia.org/wiki?curid=117671", "title": "Leave Home", "text": "Leave Home \u00e8 il secondo album del gruppo punk Ramones, uscito nel 1977.\nIl disco.\nLa band aveva gi\u00e0 scritto la gran parte delle canzoni che appaiono sui loro primi due album quando firm\u00f2 il contratto con la Sire. I brani furono rigidamente posizionati cronologicamente sui primi due album; come rivel\u00f2 Johnny Ramone: \"\u00abLi registrammo nell'ordine in cui li avevamo scritti; volevamo mostrare i nostri lenti progressi nello scrivere canzoni\u00bb.\".\nCraig Leon, il produttore del loro primo disco, \"Ramones\", lasci\u00f2 la Sire Records a met\u00e0 1976 e fu quindi rimpiazzato da Tony Bongiovi. Bongiovi aveva gi\u00e0 lavorato insieme a Tommy Ramone nei Record Plant Studios durante la produzione dell'album di Jimi Hendrix \"Band of Gypsys\"..\nLa censura di \"Carbona Not Glue\".\nL'edizione originale dell'album conteneva il brano \"Carbona Not Glue\" come quinta traccia su disco. La canzone venne rimossa dall'album dietro ordine di Tony Morris, il Direttore della Phonogram UK, importatrice britannica per la Sire. Il brano \"Now I Wanna Sniff Some Glue\", contenuto nell'album di debutto della band, aveva gi\u00e0 causato parecchie controversie a causa dei suoi contenuti, e Morris non voleva che l'incidente si ripetesse con un'altra canzone sulla \"droga\". L'album venne ripubblicato con \"Babysitter\" al posto di \"Carbona Not Glue\". In aggiunta, \"Carbona\" era la marca di uno smacchiatore liquido in commercio, cos\u00ec la canzone fu rimossa anche per prevenire eventuali cause di violazione di copyright. Nella versione inglese del disco con \"Babysitter\", il titolo del brano non figurava nemmeno sul retro di copertina. Si faceva riferimento alla canzone solo sull'etichetta del vinile stesso.\nQuando la Sire Records cambi\u00f2 distributore, passando dalla ABC Records alla Warner Bros. Records (che aveva acquisito la compagnia), fu immessa sul mercato una terza versione del disco, \"Babysitter\" fu rimpiazzata da \"Sheena Is a Punk Rocker\", un singolo non programmato per essere incluso nell'album e gi\u00e0 destinato a comparire (in un mix differente) sul prossimo disco del gruppo, \"Rocket to Russia.\"\nTracce.\nTutte la tracce sono state scritte dai Ramones, eccetto dove indicato diversamente.\n(*) \"Carbona Not Glue\" compare solo nelle primissime stampe dell'album e fu poi sostituita da \"Sheena Is a Punk Rocker\" per la versione statunitense dell'album e da \"Babysitter\" per la versione esportata nel resto del mondo. Il motivo \u00e8 presto detto: \"Carbona\" era un marchio registrato.\nNelle ristampe successive, si mantennero le tracce della versione originale dell'album, inserendo \"Babysitter\" come quindicesima traccia. \"Sheena Is a Punk Rocker\" fu \"recuperata\" nell'album successivo, \"Rocket to Russia\".\nCuriosit\u00e0.\nLa canzone \"Now I Wanna Be a Good Boy\" \u00e8 comparsa in un episodio della serie televisiva \"Le nuove avventure di Scooby Doo\"."}
{"id": "117673", "revid": "253269", "url": "https://it.wikipedia.org/wiki?curid=117673", "title": "Bud Abbott", "text": "Biografia.\nFiglio di artisti del circo Barnum, fece molti mestieri prima di esordire come attore insieme a Lou Costello, formando il duo comico Gianni e Pinotto. Abbott e Costello girarono insieme pi\u00f9 di trenta pellicole di cui il primo uscito anche in Italia fu nel 1948 \"Gianni e Pinotto reclute\" di Arthur Lubin. A met\u00e0 degli anni cinquanta nacquero dissapori fra i due e la Universal, casa produttrice dei loro film, decise di non rinnovare il loro contratto.\nDopo aver autoprodotto un ultimo film (\"Gianni e Pinotto banditi col botto\"), la coppia si sciolse e Costello gir\u00f2 da solo un ultimo film nel 1959. Abbott continuer\u00e0 la carriera cinematografica doppiando ancora, per circa 15 anni, personaggi dei cartoni animati, per poi morire nel 1974 per un cancro alla prostata. In Italia la voce di Abbott \u00e8 stata doppiata da Lauro Gazzolo in quasi tutti i film, da Nino Manfredi in \"Africa strilla\" e (negli ultimi) da Gualtiero De Angelis."}
{"id": "117676", "revid": "767487", "url": "https://it.wikipedia.org/wiki?curid=117676", "title": "Rocket to Russia (Ramones)", "text": "Rocket to Russia \u00e8 il terzo album del gruppo punk Ramones, uscito nel 1977.\nIl disco.\nNel 1978, l'album raggiunse la posizione numero 49 della classifica \"Billboard\", divenendo uno dei pi\u00f9 notevoli successi del gruppo. Infine l'album contiene un mix differente di \"Sheena Is a Punk Rocker\", in precedenza gi\u00e0 pubblicata sulla versione USA del loro secondo lavoro \"Leave Home\" in sostituzione della censurata \"Carbona Not Glue\".\nNel 2001 la Rhino Records ha ripubblicato l'album in edizione espansa. In aggiunta alle tracce originali rimasterizzate, sono state incluse anche versioni alternative dei brani e B-side varie del periodo.\nOrigine.\nNell'estate del 1977, \"Sheena Is a Punk Rocker\" venne pubblicata su singolo, essendo una outtake del precedente album della band \"Leave Home\". Questo fu un periodo estremamente significativo per il punk rock in generale, in quanto ci fu l'iniziale ondata di gruppi punk underground di New York che firmarono un contratto discografico. Il CBGB e il Max's Kansas City, due celebri locali newyorchesi dell'epoca dove si esibivano gruppi punk, iniziarono a riscuotere sempre maggior successo e videro aumentare l'affluenza di pubblico in maniera esponenziale.\nRegistrazione e produzione.\nLe sessioni di registrazione iniziarono il 22 agosto 1977, e si svolsero ai Media Sound Studios di Manhattan, sede di una precedente Chiesa Episcopale. Il primo giorno di lavoro, il chitarrista Johnny Ramone port\u00f2 in studio una copia del singolo dei Sex Pistols \"God Save the Queen\", rimarcando il fatto di come volesse una produzione molto pi\u00f9 accurata rispetto a quella del disco dei Pistols.\nTracce.\nTutte le tracce sono state scritte dai Ramones tranne ove specificato"}
{"id": "117678", "revid": "169529", "url": "https://it.wikipedia.org/wiki?curid=117678", "title": "Clientelismo", "text": "Il clientelismo \u2013 o semplicemente clientela \u2013 in politica \u00e8 una pratica per cui personaggi influenti o individui inseriti in amministrazioni pubbliche instaurano un sistema di favoritismi e scambi (fondato sull'assegnazione arbitraria di risorse, prebende, benefici o posti di prestigio nel panorama politico-sociale) con chi non avrebbe alcun titolo per godere di tali favori.\nIl cliens romano.\nIl termine clientelismo deriva dal latino \"\"cliens\". Il cliens in et\u00e0 romana era quel cittadino che, per la sua posizione svantaggiata all'interno della societ\u00e0, si trovava costretto a ricorrere alla protezione di un \"patronus\" o di una intera \"gens\"\" in cambio di svariati favori, talvolta al limite della sudditanza (\"applicatio\") fisica o psicologica. L'attuazione della condizione di cliente in epoca romana avveniva attraverso la forma della \"deditio\", che consisteva nell'usufrutto di un bene pubblico (ad esempio di porzioni di \"ager publicus\") su concessione (in \"precarium\") del patronato che si appropriava di tale bene.\nIl cliente era obbligato nei confronti del proprio \"patronus\" in quanto doveva a questi il voto nelle assemblee (la votazione era espressa pubblicamente) e doveva aiutarlo qualora fosse stato impegnato in guerra. L'istituto della clientela, sviluppato agli inizi della storia di Roma in quanto rapporto giuridico, and\u00f2 assumendo una dimensione essenzialmente sociale nell'et\u00e0 imperiale.\nMolti autori latini, soprattutto coloro che provenivano dalle province della Roma antica (ad esempio il poeta Giovenale), vissero personalmente la condizione di \"cliente\", che cionondimeno garant\u00ec loro vantaggi e appoggi di diverso tipo.\nAccezione moderna.\nLa pratica del clientelismo tende a garantire il reciproco interesse o il mutuo vantaggio tra chi fornisce i benefici e chi ne ottiene il controcambio. Essa \u00e8 finalizzata spesso, da parte di chi se ne avvantaggia, al mantenimento, con scopi lontani dal bene collettivo e dall'interesse stesso della societ\u00e0 civile (ragion per cui assume le forme di un vero malcostume), di un posto di potere assegnato dalla carica pubblica. L'assegnatore pu\u00f2 occupare a sua volta la posizione di potere per effetto di simili pratiche indebite, ed \u00e8 indotto a perpetuare il sistema nominando individui conosciuti che non tenteranno ad indebolirne la posizione. Il clientelismo si distingue dal familismo per l'attuazione di un complesso di favoritismi e protezioni limitatamente ad una cerchia familiare o in qualche modo confinata ai rapporti di parentela.\nIn linea di principio, il clientelismo si contrappone alla meritocrazia, in quanto prevede la nomina di conoscenti o personaggi influenti indipendentemente dalle effettive capacit\u00e0 e da doti meritorie.\nAspetti sociali ed economici.\nI governi sono particolarmente sensibili ad accuse di clientelismo, in quanto sono preposti alla tutela del denaro pubblico. Molti governi democratici prevedono forme di trasparenza amministrativa nella contabilit\u00e0 e nell'appalto di servizi, ma spesso non \u00e8 facile comprendere quando una nomina legittima ad una funzione governativa ricade in un caso di clientelismo.\nNon di rado, un politico si circonda di persone subordinate altamente qualificate con cui sviluppa amicizie sociali, di affari o politiche, che successivamente portano ad accuse di clientelismo in occasione di nomine alle funzioni pubbliche o della concessione di appalti. Inoltre, spesso il politico gode della sua posizione influente proprio grazie all'assistenza di personaggi appartenenti alla propria cerchia. Il clientelismo appare spesso \"percepito\" dalla pubblica opinione, pi\u00f9 che essere dimostrato e avvalorato da prove fattuali. In molti casi, il livello di qualifica del presunto \"cliente\" pu\u00f2 essere verificato solo a posteriori.\nNei settori privato e pubblico esistono pratiche affini come la raccomandazione e la \"good ol' boys network\" (ovvero la generica discriminazione a favore del proprio gruppo sociale, pur in assenza di veri e propri rapporti clientelari). Ancora una volta, \u00e8 difficile delineare il confine tra clientelismo e normali conoscenze (\"networking\").\nInoltre, possono esistere rapporti personali e conoscenze nel settore privato, che possono portare allo scambio di informazioni o favori tra persone influenti. Tale pratica \u00e8 detta capitalismo clientelare quando coinvolge direttamente anche esponenti del settore pubblico; in ogni caso, \u00e8 una violazione etica dei principi del mercato, e spesso espressamente sanzionata. Queste pratiche sono ulteriormente favorite nel caso di societ\u00e0 con sistemi legali inefficaci.\nI costi socioeconomici di tali usanze ricadono sulla societ\u00e0 sotto forma di: minori opportunit\u00e0 di fare impresa per la parte non coinvolta, riduzione della concorrenza nel mercato, prezzi gonfiati, diminuzione della crescita economica, investimenti inefficienti, scarsa motivazione nelle organizzazioni coinvolte e, non ultima, riduzione dell'attivit\u00e0 produttiva. Un costo pi\u00f9 immediato si manifesta in appalti gonfiati, scarsa qualit\u00e0 delle opere pubbliche e dei pi\u00f9 importanti investimenti privati.\nClientelismo e macchina politica.\nPer \"macchina politica\" si intende un'organizzazione politica organica e disciplinata nella quale un leader autorevole o un piccolo gruppo di individui, riconducibili a un partito politico, dispongono del sostegno di un vasto raggruppamento di sostenitori e imprese (di solito attivi collaboratori o fornitori in termini economici in occasione della campagna elettorale), che vengono incentivati e appoggiati, attraverso varie forme di sovvenzionamento (diretto e indiretto), come forma di riconoscimento per i loro sforzi. La potenza della macchina \u00e8 basata essenzialmente sulla capacit\u00e0 dei sostenitori di incoraggiare la propria base elettorale a partecipare attivamente al voto, evitando l'astensionismo. La locuzione \"macchina politica\", di origine statunitense, \u00e8 generalmente peggiorativa e pu\u00f2 connotare situazioni di corruzione politica.\nAnche se questi elementi sono tipici della maggior parte dei partiti politici e delle organizzazioni che in politica operano, sono del tutto essenziali e connaturati specificamente alla macchina politica, che si basa sulla gerarchia e sugli incentivi legati al potere politico, spesso associati a una forte disciplina interna al partito. Le macchine solitamente hanno un capo organizzatore che ne cura l'organizzazione di base e al tempo stesso dispone di notevole influenza politico-amministrativa, anche se in molti casi non ricopre funzioni pubbliche e la sua influenza dipende dalla capacit\u00e0 di tessere clientele all'indomani delle elezioni e, in caso di successo elettorale, di dare luogo al fenomeno dello spoils system (appropriazione arbitraria di cariche da parte dei partiti). Il controllo \u00e8 generalmente poco trasparente, e le \"macchine politiche\" si caratterizzano per legami politici di lunga durata nell'ambito del sistema della democrazia rappresentativa. L'organizzazione di solito \u00e8 permanente, non fluida, difficilmente legata ad una singola elezione.\nL'esempio pi\u00f9 tipico di macchina politica \u00e8 costituito dal Partito Liberal Democratico del Giappone, rimasto ininterrottamente al potere per diversi decenni dal dopoguerra. Sovente, il termine \"clientelismo\" indica per estensione anche il sistema della macchina politica.\nAnche se la \"macchina politica\" \u00e8 considerata sinonimo di corruzione, alcuni politologi riscontrano anche dei vantaggi in tale sistema, come l'efficienza nella risposta ai cambiamenti politici; la capacit\u00e0 che avrebbe di garantire un'influenza ridotta delle lobby e degli interessi particolari (dei sindacati o delle imprese locali) e il ruolo che potrebbe rivestire nell'integrazione sociale di gruppi etnici svantaggiati, almeno fintantoch\u00e9 la macchina non acquisisce una solida maggioranza."}
{"id": "117679", "revid": "767487", "url": "https://it.wikipedia.org/wiki?curid=117679", "title": "Road to Ruin (Ramones)", "text": "Road to Ruin \u00e8 il quarto album del gruppo punk Ramones, uscito nel 1978.\nSi tratta del primo album con Marky Ramone alla batteria."}
{"id": "117680", "revid": "830939", "url": "https://it.wikipedia.org/wiki?curid=117680", "title": "Adro (divinit\u00e0)", "text": ""}
{"id": "117681", "revid": "767487", "url": "https://it.wikipedia.org/wiki?curid=117681", "title": "Lugbara", "text": "I Lugbara sono una popolazione degli attuali stati dell'Uganda e della Repubblica Democratica del Congo.\nCome i Madi e altri piccoli gruppi vicini, parlano un linguaggio del gruppo centro-sudanese. Sono stanziati negli altopiani aridi che costituiscono il displuvio tra le vallate dei fiumi Congo e Nilo. Probabile la provenienza dall'attuale Sudan."}
{"id": "117682", "revid": "1318658", "url": "https://it.wikipedia.org/wiki?curid=117682", "title": "Golden Globe per la migliore attrice in un film drammatico", "text": "Il Golden Globe per la migliore attrice in un film drammatico viene assegnato alla miglior attrice drammatica dalla HFPA (\"Hollywood Foreign Press Association\"). \nFino al 1950 il nome esatto del premio era Golden Globe per la miglior attrice.\nVincitori e candidati.\nL'elenco mostra la vincitrice di ogni anno, seguito dalle attrici che hanno ricevuto una candidatura. Per ogni attrice viene indicato il film che le ha valso la candidatura (titolo italiano e titolo originale tra parentesi).\nPlurivincitrici.\nEcco di seguito la lista delle attrici plurivincitrici di un Golden Globe per la miglior attrice in un film drammatico:"}
{"id": "117684", "revid": "767487", "url": "https://it.wikipedia.org/wiki?curid=117684", "title": "Lexx", "text": "Lexx \u00e8 una serie televisiva di fantascienza coprodotta da Germania e Canada con l'aiuto di fondi aggiuntivi da parte della britannica Channel 5.\nTrama.\nLa serie \u00e8 inizialmente ambientata in universo parallelo denominato \"Light Zone\" in cui un despota dal titolo di Divine Shadow, tramite una casta politico-religiosa chiamata \"Divine Order\", regna con il pugno di ferro sopra la \"Lega dei 20000 pianeti\" \"(League of 20,000 Planets)\".\nUna serie di eventi porta a far collidere tra loro i destini di alcuni personaggi, finendo per farli collaborare reciprocamente, nonostante l'estrema eterogeneit\u00e0 dei membri del gruppo.\nDopo diverse peripezie riescono ad impadronirsi della potente nave da guerra vivente chiamata Lexx.\nDurante la prima stagione, composta da 4 film di due ore ciascuno, vengono mostrate le vicissitudini dell'equipaggio braccato da Divine Shadow ed afflitto dalla mancanza di \"protoblood\", unica sostanza che permette a Kai di rimanere in vita.\nLe vicende hanno termine con l'uccisione di Divine Shadow da parte di Kai.\nLa seconda stagione, composta da 20 episodi di un'ora ciascuno, introduce Mantrid, il pi\u00f9 potente ex \"Bio-Vizier\" di Divine Shadow, esiliato su un pianeta ricoperto di ghiaccio e neve il quale brama la distruzione della \"Lexx\" e dell'universo intero.\nDopo che parte dell'essenza di Divine Shadow \u00e8 passata in lui, tramite l'involontaria azione di Kai, viene apparentemente ucciso dall'equipaggio della \"Lexx\", il quale si allontana dal pianeta dopo averlo distrutto.\nMantrid in realt\u00e0 si salva e segue segretamente l'astronave.\nI membri di quest'ultima, dopo essere passati attraverso numerose disavventure sui vari pianeti visitati, scoprono la presenza di Mantrid.\nIn seguito a diversi fallimentari tentativi riescono ad eliminarlo distruggendo per\u00f2 contemporaneamente l'intero Light Zone.\nLa \"Lexx\" ed il suo equipaggio riescono a mettersi in salvo entrando nell'unico altro universo esistente, denominato \"Dark Zone\", al quale appartiene anche la nostra Terra.\nLa terza stagione, formata da 13 episodi di un'ora ciascuno, mostra la \"Lexx\" intrappolata, per mancanza di energia, in un'orbita fra il Pianeta Fuoco ed il Pianeta Acqua.\nNel tentativo di rimettere in funzione l'astronave i membri dell'equipaggio vengono in contatto con Prince, un essere malvagio dotato di poteri soprannaturali la cui vera natura viene dissimulata dalla sua personalit\u00e0 carismatica e seducente.\nI protagonisti, nel corso delle vicende, giungono infine a svelare la vera natura dei due pianeti e ad intuire quella del misterioso essere chiamato Prince.\nNella quarta ed ultima stagione, composta da 24 episodi di un'ora ciascuno, la \"Lexx\" arriva nei pressi della Terra sulla quale ritrovano diversi antagonisti e vecchie conoscenze reincarnatesi in varie personalit\u00e0 della Terra.\nFra di essi spicca Prince il quale \u00e8 ora a capo dell'ATF (\"Bureaux of Alcohol, Tobacco and Firearms\") nonch\u00e9 consigliere di un pavido ed inetto Presidente degli Stati Uniti.\nDiverse vicende s'intrecciano e si susseguono fino a culminare nella distruzione della Terra.\nPersonaggi.\nDivine Shadow - Dall'apparenza umana, \u00e8 in realt\u00e0 di un parassita appartenente alla Civilt\u00e0 degli Insetti \"(Insect Civilization)\" sopravvissuto alla distruzione dei suoi simili da parte dei Brunnen G. Il parassita viene ospitato in un corpo umano dal quale si trasferisce in un altro non appena l'ospite iniziale non \u00e8 pi\u00f9 in grado, per qualche ragione, di contenerlo.\nIl cervello dell'ospite iniziale viene rimosso e tenuto in vita in un contenitore, prendendo l'appellativo di \"Divine Predecessor\"."}
{"id": "117686", "revid": "466539", "url": "https://it.wikipedia.org/wiki?curid=117686", "title": "Freaks (film 1932)", "text": "Freaks \u00e8 un film del 1932 diretto da Tod Browning. Ambientato nel mondo del circo ed interpretato da veri \"fenomeni da baraccone\", \u00e8 considerato uno dei pi\u00f9 grandi \"cult movie\" di sempre, nonch\u00e9 un classico del genere macabro. Nella classifica dei \"migliori 50 cult movies\" stilata nel 2003 dalla rivista statunitense \"Entertainment Weekly\" viene piazzato al terzo posto, preceduto solo da \"The Rocky Horror Picture Show\" di Jim Sharman (1975) e da \"This Is Spinal Tap\" di Rob Reiner (1984).\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl film \u00e8 ambientato in un circo dove si esibiscono i cosiddetti \"freaks\", ovvero persone affette da malattie che ne alterano gravemente l'aspetto. Tra gli artisti figura l'attraente trapezista Cleopatra, la quale seduce un nano di nome Hans con grande preoccupazione della fidanzata di quest'ultimo, Frida, a sua volta affetta da nanismo armonico. In realt\u00e0 Cleopatra \u00e8 interessata solo all'ingente eredit\u00e0 di Hans, e progetta di ucciderlo con la complicit\u00e0 del suo amante Ercole, il forzuto del circo, cos\u00ec da impossessarsi della sua ricchezza.\nNel frattempo, altre storie d'amore nascono tra gli artisti: la donna barbuta mette al mondo una figlia con lo scheletro umano, mentre le gemelle siamesi Violet e Daisy devono affrontare i problemi derivati dall'intrattenere delle relazioni nella loro condizione. Hans, innamorato di Cleopatra, finisce per sposarla. Alla celebrazione del matrimonio la donna inizia a somministrare del veleno ad Hans; poi si ubriaca e arriva a baciare pubblicamente Ercole, ma solo Frida e Hans intuiscono che i due hanno una relazione. Gli altri \"freaks\" si passano un grosso calice da cui bevono a turno e inneggiano simbolicamente l'accettazione di Cleopatra come \"una di loro\".\nDopo che Ercole scherza sul fatto che gli artisti vogliano \"farla diventare\" una di loro, Cleopatra si infuria e impaurisce ed esprime tutto il suo disprezzo per loro, insultandoli e scacciandoli per poi umiliare Hans con l'incitamento di Ercole. Hans si rende conto di essere stato preso in giro, subito dopo si sente male a causa del veleno ed \u00e8 costretto a letto. Cleopatra finge di essere dispiaciuta e cerca di somministrargli del veleno tramite la medicina, ma il nano fa solo finta di prenderla, complottando segretamente con gli altri artisti per vendicarsi della trapezista e di Ercole.\nDurante il trasferimento del circo nel mezzo di una tempesta, Hans, affiancato da tre artisti, affronta Cleopatra riguardo il suo tentativo di omicidio, ma la donna riesce a fuggire quando la carrozza su cui stanno viaggiando finisce fuori strada, scappando inseguita in una foresta. Al contempo Ercole si dirige ad uccidere Venere, l'addestratrice di foche, in quanto lei aveva intuito che il forzuto e Cleopatra volessero uccidere Hans, minacciando di denunciarli alla polizia. Phroso, il fidanzato di Venere, parlando con Frida prevede quanto sta per succedere e interviene per fermare Ercole, venendo assistito dagli altri artisti nel ferirlo gravemente.\nQualche tempo dopo viene rivelato quello che \u00e8 successo a Cleopatra: i \"freaks\" l'hanno orribilmente mutilata tagliandole la lingua, cavandole un occhio, schiacciandole e deturpandole le mani, le sue gambe sono state tagliate e il suo torso \u00e8 stato coperto di catrame e piume per essere esibita dal proprietario del circo come \"la donna gallina\". Il destino di Ercole non viene mostrato (probabilmente \u00e8 stato ucciso), ma nella versione originale veniva castrato e costretto ad esibirsi cantando in falsetto.\nEsiste anche una versione alternativa del finale che rivela che Hans \u00e8 guarito e vive in una casa tutta sua, nonostante sia ancora umiliato per quanto accaduto. Viene visitato da Frida, Phroso e Venere, i quali lo consolano, e Frida gli dice che lo ama ancora, facendo presumere una riconciliazione amorosa tra i due.\nContenuti.\nSi tratta, sotto molto aspetti, di un'opera anomala e in un certo senso anche maledetta (all'interno del panorama cinematografico degli anni in cui fu prodotta). Un capolavoro circondato fin dalla sua uscita da un'aura di mistero, incubo e paura. In Inghilterra ne fu vietata la visione per circa trent'anni.\nIl film deve gran parte della sua celebrit\u00e0 anche alla presenza nel \"cast\" di veri \"freaks\": termine che in maniera notevolmente cruda definisce nella lingua inglese persone con gravi deformit\u00e0 fisiche. Concepito inizialmente come film horror per risollevare le sorti della compagnia Metro-Goldwyn-Mayer, alla sua uscita viene invece dapprima rinnegato dalla stessa societ\u00e0 di produzione e poi drasticamente censurato.\nIn realt\u00e0 la pellicola, che narra le vicende in un circo di un gruppo di teatranti ostacolati da una cinica rivale, non analizza in maniera n\u00e9 impietosa n\u00e9 elogiativa le varie condizioni di vita degli artisti circensi. Il film si presenta invece come un'amara, caustica allegoria sulla \"diversit\u00e0\", affermando che spesso \u00e8 proprio dietro la \"normalit\u00e0\" degli individui comuni che si nasconde la vera \"mostruosit\u00e0\". Browning tratt\u00f2 la diversit\u00e0 dei freaks con simpatia e poetica compassione, ponendo l'attenzione sui loro sentimenti umani per sottolineare come essi non fossero differenti dai sentimenti provati dall'uomo medio.\nProduzione.\nLa MGM aveva acquistato i diritti del romanzo breve \"Spurs\" di Tod Robbins negli anni venti su consiglio di Browning. Nel giugno 1931, Irving Thalberg offr\u00ec a Browning l'opportunit\u00e0 di dirigere \"Arsenio Lupin\" con protagonista John Barrymore. Browning declin\u00f2 l'offerta, preferendo sviluppare l'idea di \"Freaks\", un progetto al quale lavorava dall'inizio del 1927. Gli sceneggiatori Willis Goldbeck e Elliott Clawson furono assegnati al copione su richiesta di Browning. Leon Gordon, Edgar Allan Woolf, Al Boasberg e (non accreditato) Charles MacArthur avrebbero contribuito anch'essi al copione. La sceneggiatura venne scritta in un periodo di cinque mesi. Molto poco del romanzo originale fin\u00ec nel copione finale, eccezion fatta per la storia del matrimonio tra un nano e una donna normale e la loro festa di nozze.\nVictor McLaglen fu preso in considerazione per il ruolo di Ercole, mentre Myrna Loy era stata inizialmente contattata per interpretare Cleopatra, con Jean Harlow nel ruolo di Venere. Alla fine, Thalberg decise di non scritturare stelle di prima grandezza per il film. I veri protagonisti della pellicola furono infatti i cosiddetti \"freak\" o \"scherzi della natura\" come il nano Harry Earles; Peter Robinson (\"L'uomo scheletro\"); Olga Roderick (\"La donna barbuta\"); Frances O'Connor e Martha Morris (\"Le ragazze senza braccia\"); le gemelle siamesi Daisy e Violet Hilton; i microcefali Zip &amp; Pip (Elvira e Jenny Lee Snow) e Schlitzie, un uomo di nome Simon Metz che indossava un vestito da donna, principalmente per comodit\u00e0 a causa dell'incontinenza; l'ermafrodita Josephine Joseph; Johnny Eck, l'uomo senza gambe; Prince Randian (\"L'uomo torso\", privo di braccia e gambe); e Koo-Koo, \"la ragazza uccello\", affetta dalla sindrome di Virchow-Seckel.\nRiprese e controversie.\nLe riprese di \"Freaks\" cominciarono nell'ottobre 1931 e terminarono nel dicembre seguente. A seguito delle disastrose proiezioni di prova, il regista Tod Browning (al quale Hollywood chiuse le porte dopo questo film, a causa della sua vicenda maledetta), dovette tagliare quasi mezz'ora di pellicola, e le parti tagliate sono tuttora irreperibili perch\u00e9 distrutte o perse.\nLe scene tagliate mostravano la mutilazione di Cleopatra perpetrata dai \"freaks\", che assalivano la donna dopo che era rimasta imprigionata da un albero caduto. Veniva poi mostrato il finale ufficiale, con la donna presentata al pubblico come un'attrazione da circo. Ercole, invece di morire per mano dei freaks, veniva castrato da essi con i coltelli e, nella scena finale del film, compariva \"effeminato\" e cantava in falsetto\nAlla proiezione vi erano stati casi di persone che si erano sentite male e, secondo diverse voci, una donna, dopo la visione del film, sub\u00ec un aborto spontaneo. Alla versione \"censurata\" furono aggiunti un nuovo prologo dove un imbonitore circense presenta la storia, e un epilogo posticcio per mostrare la riconciliazione tra Hans e Frida. Questa nuova versione accorciata ha una durata complessiva di 64 minuti e debutt\u00f2 al Fox Criterion di Los Angeles il 20 febbraio 1932.\nDistribuzione.\nIl film fu vietato dalla Germania nazista dal 1933 al 1945, nel Regno Unito la visione fu vietata fino al 1964. Fu vietata la visione nella citt\u00e0 di Cleveland. In Italia il film debutt\u00f2 direttamente in prima visione televisiva su Rai 3 il 6 settembre 1983, preceduto da un'introduzione di Enrico Ghezzi; a partire dal 24 ottobre 2016 il film, in inglese con sottotitoli, \u00e8 stato distribuito in cinema selezionati del territorio nazionale dalla Cineteca di Bologna come parte della rassegna \"Il cinema ritrovato\".\nAccoglienza.\nNonostante i tagli, il film venne accolto negativamente dal pubblico, registrando perdite pari a 164.000 dollari, e diventando un caso estremamente controverso. Il regista Browning, celebre all'epoca per le sue collaborazioni con Lon Chaney e per aver diretto Bela Lugosi in \"Dracula\" (1931), ebbe la carriera rovinata e fatic\u00f2 non poco a trovare ancora lavoro negli anni successivi. \"Freaks\" divent\u00f2 l'unica pellicola della MGM ad essere ritirata dai cinema prima del previsto. In Gran Bretagna il film venne vietato per trent'anni. Mentre in altre nazioni (come l'Italia) non usc\u00ec mai nelle sale.\nAlcune recensioni contemporanee furono non solo molto negative, ma espressero anche repulsione e oltraggio nei confronti del film. A proposito di \"Freaks\", \"Harrison's Reports\" scrisse: \"Chiunque possa considerare intrattenimento questo, dovrebbe essere internato nel reparto psichiatrico di qualche ospedale\". Nel \"The Kansas City Star\", John C. Moffitt scrisse: \"Non ci sono scuse per questo film. C'\u00e8 voluta una mente perversa per produrlo e ci vuole stomaco per guardarlo\". \"The Hollywood Reporter\" lo defin\u00ec un \"assalto oltraggioso ai sentimenti, ai sensi, al cervello e allo stomaco degli spettatori\".\nAnche \"Variety\" pubblic\u00f2 una recensione negativa della pellicola, scrivendo che il film era \"sontuosamente prodotto senza badare a spese, mirabilmente diretto, ma che i capi della Metro avevano fallito nel tentativo di realizzare un'opera di intrattenimento valida e importante\". Sempre secondo il recensore di \"Variety\": \"Qui la storia non \u00e8 sufficientemente forte per tenere desto l'interesse, in parte perch\u00e9 l'interesse non si pu\u00f2 facilmente ottenere con una storia d'amore troppo fantastica\". La recensione prosegue indicando come la trama \"non prende e allo stesso tempo non gratifica, dato che \u00e8 impossibile per una persona normale simpatizzare o immedesimarsi con i due protagonisti nani\".Non tutte le critiche furono cos\u00ec caustiche. \"The New York Times\" defin\u00ec \"Freaks\" un film \"a tratti eccellente e orribile, nel vero senso della parola\" e anche \"un'opera non facilmente dimenticabile\". Il \"New York Herald Tribune\" scrisse che il film era \"opera ovviamente sgradevole e malsana\" ma \"in modo strano, una pellicola non solamente eccitante, ma occasionalmente persino commovente.\"\nJohn Mosher di \"The New Yorker\" recens\u00ec positivamente il film, definendolo \"una piccola gemma\" che \"sta in una categoria a parte, e non verr\u00e0 dimenticata in fretta da quanti l'hanno vista\". Egli trov\u00f2 inoltre la storia \"perfettamente plausibile\".\nCon il trascorrere dei decenni, la pellicola ha acquisito lo status di cult movie e le recensioni sono diventate sempre pi\u00f9 positive fino alla definizione di capolavoro che sfiora la leggenda. Sull'aggregatore di recensioni Rotten Tomatoes, \"Freaks\" ha un indice di approvazione del 94%, basato su 53 recensioni da parte di critici cinematografici professionisti, e un giudizio finale di 8,48 su 10.\nA partire dai primi anni sessanta, \"Freaks\" \u00e8 stato oggetto di una riscoperta collettiva da parte della controcultura e nel corso degli anni settanta e ottanta, il film veniva regolarmente proiettato negli \"spettacoli di mezzanotte\" di vari cinema statunitensi. Nel 1994, \"Freaks\" \u00e8 stato selezionato per la conservazione nel National Film Registry della Biblioteca del Congresso degli Stati Uniti, per i suoi alti valori estetici e morali.\nRyan Murphy si \u00e8 ispirato a questo film per \"\", infatti nell'ultima puntata la protagonista lo cita facendo riferimento agli eventi in corso."}
{"id": "117687", "revid": "767487", "url": "https://it.wikipedia.org/wiki?curid=117687", "title": "Larissa (unit\u00e0 periferica)", "text": "L'unit\u00e0 periferica di Larissa () \u00e8 una delle cinque unit\u00e0 periferiche della Tessaglia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Larissa.\nGeografia fisica.\nQuella di Larissa \u00e8 la seconda unit\u00e0 periferica per estensione del paese, superata solo dalla prefettura di Etolia-Acarnania. Vi si trova la valle di Tempe e la parte nord-orientale del fiume Pineios. \u00c8 la pi\u00f9 grande unit\u00e0 periferica della Tessaglia, di cui occupa circa un terzo della superficie. Include inoltre il monte pi\u00f9 alto della Grecia, il Monte Olimpo (2.917 m). Il clima \u00e8 mediterraneo con estati calde e secche e inverni miti, ad eccezione dell'area delle montagne, caratterizzata da inverni freddi. La temperatura massima mai registrata \u00e8 stata di 45,2\u00a0\u00b0C mentre la minima fu di -21.6\u00a0\u00b0C.\nConfina con l'unit\u00e0 periferica di Kozani a nordovest e quella della Pieria a nordest (entrambe in Macedonia), il Mare Egeo ad est, la prefettura di Magnesia a sudest, quella della Ftiotide a sud, quella di Karditsa a sudovest e quella di Trikala ad ovest.\nLe aree meridionali, settentrionali e nord-occidentali sono coperte da foreste, mentre la parte centrale, sud-occidentale, occidentale e sud-occidentale sono coperte da terre fertili chiamate Pianura di Tessaglia. Le parti brulle si trovano ad est e a nord-est, vicino al mare e all'area del Monte Olimpo. Il Lago Voivi si trova a sud-est ed \u00e8 una laguna che divide la pianura di Tessaglia dalla catena montuosa del Pelion e dalla prefettura di Magnesia.\nPrefettura.\nLa prefettura di Larissa () era una delle 51 prefetture della Grecia, nella regione della Tessaglia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate La riforma amministrativa ha anche modificato la struttura dei comuni che ora si presenta come descritto nella seguente tabella:\nSuddivisione amministrativa.\nDal 1997, con l'attuazione della \"riforma Kapodistrias\", la prefettura di Larissa era suddivisa in ventotto comuni e tre comunit\u00e0."}
{"id": "117691", "revid": "1762097", "url": "https://it.wikipedia.org/wiki?curid=117691", "title": "Prossemica", "text": "La prossemica \u00e8 la disciplina semiologica che studia i gesti, il comportamento, lo spazio e le distanze all'interno di una comunicazione, sia verbale sia non verbale.\nEtimologia.\nIl termine, derivato dal latino \"prox(imitas)\" \u00ab\"prossimit\u00e0\"\u00bb, probabilmente composto col suffisso inglese \"-emics\" come per \"phonemics\" \u00ab\"fonemica\"\u00bb e simili, \u00e8 stato introdotto e coniato dall'antropologo Edward T. Hall nel 1963 per indicare lo studio delle relazioni di vicinanza nella comunicazione.\nSpecifiche.\nHall ha osservato che la distanza relazionale tra le persone \u00e8 correlata con la distanza fisica, ha definito e misurato quindi quattro \"zone\" interpersonali:\nEsempi.\nCome tutti i linguaggi, anche la prossemica varia da luogo a luogo. Lo stesso Edward T. Hall nel suo libro \"La dimensione nascosta\" osserv\u00f2 che la distanza da mantenere, interloquendo con altre persone e attraverso cui ci si sente a proprio agio, dipende dalla propria cultura.\nI popoli dell\u2019Europa settentrionale e del Nord America tengono solitamente distanze maggiori di quelli mediterranei e tollerano male il contatto fisico fra conoscenti. In Italia si possono notare alcune lievi differenze fra Nord e Sud.\nSembra che le persone che abitano in campagna o in montagna gestiscano lo spazio prendendo pi\u00f9 distanza dall'interlocutore, mentre gli abitanti di citt\u00e0 accorciano le distanze. In discoteca le distanze si accorciano particolarmente. Notevole rilevanza ha acquistato anche la prossemica dell'ascensore: ad esempio gli europei in ascensore si pongono a cerchio con la schiena appoggiata alle pareti, mentre gli americani si pongono in fila con la faccia rivolta alla porta.\nLa prossemica ha anche un valore di marcatore sociale: in alcune regioni meridionali dell'India, dove la distanza che gli appartenenti alle diverse caste devono mantenere fra di loro \u00e8 rigidamente stabilita, quando gli individui della casta pi\u00f9 bassa (paria) incontrano i bramini, la casta pi\u00f9 elevata, debbono tenersi a una distanza di 39 metri.\nAltra differenza \u00e8 quella tra i sessi: i maschi si trovano pi\u00f9 a loro agio a lato di una persona, invece le femmine di fronte.\nL'oscurit\u00e0 tende a far accorciare le distanze, mentre con la luce le persone tendono a stare pi\u00f9 lontane.\nQuando l'interlocutore v\u00ecola la distanza considerata come \"normale\" in un certo contesto, chi parla normalmente cerca di allontanarsi o di dirigere il corpo in un'altra direzione o frappone una barriera (una borsa, un giornale, un braccio)."}
{"id": "117692", "revid": "799790", "url": "https://it.wikipedia.org/wiki?curid=117692", "title": "Rock 'n' Roll High School (album)", "text": "Rock 'n' Roll High School \u00e8 la colonna sonora dell'omonimo film del 1979, e pubblicata nel 1981. \u00c8 spesso indicato come album del gruppo punk dei Ramones."}
{"id": "117694", "revid": "125300972", "url": "https://it.wikipedia.org/wiki?curid=117694", "title": "Periferie della Grecia", "text": "Le periferie della Grecia (, pronuncia: \"perif\u00e9ries\"), informalmente chiamate \"regioni amministrative\", sono la suddivisione territoriale di primo livello del Paese e ammontano a tredici, nove sulla terraferma e quattro consistenti in gruppi di isole. Ogni periferia \u00e8 un ente locale retto da un Consiglio eletto a suffragio diretto sulla base di una legge elettorale con premio di maggioranza.\nLista.\nAl confine con la Macedonia centrale c'\u00e8 una regione autonoma, il Monte Athos (Agion Oros, o \"Holy Mountain\"), una comunit\u00e0 monastica sotto la sovranit\u00e0 greca. Si trova nella parte pi\u00f9 orientale delle tre grandi penisole che si protendono nell'Egeo dalla penisola Calcidica.\nEvoluzione storica.\nLe leggi istitutive.\nIstituite nel 1987, le periferie erano a loro volta suddivise, fino al 2010 in 51 nomarch\u00ece (o prefetture). Dal 2011 sono suddivise in 74 unit\u00e0 periferiche.\nPrecedentemente, e secondo una suddivisione tradizionale che ancora oggi \u00e8 in uso comune nel linguaggio quotidiano, la Grecia moderna era divisa in 10 regioni. Talvolta le moderne periferie hanno nomi uguali o simili a quelli di dette regioni storiche, ma non vanno confuse con quelle, che non corrispondevano a un livello di governo locale cos\u00ec come le regioni italiane prima della regionalizzazione del 1970-1977. Inoltre, i territori delle periferie sono stati delimitati avendo riguardo anche alla popolazione, e sono pertanto diversi da quelli delle vecchie regioni storiche: per esempio la periferia del Peloponneso \u00e8 decisamente pi\u00f9 piccola dell'omonima regione storica, e non copre l'intera penisola che tradizionalmente ne porta il nome.\nUn precedente storico dell'istituto si ebbe nel 1971, quando la giunta militare che allora governava la Grecia istitu\u00ec sette periferie. Queste furono poi abolite nel 1973, a seguito della caduta della dittatura.\nLe periferie attuali sono state istituite con la legge 1622/1986 e con il decreto presidenziale attuativo 51/1987, ed erano concepite come livello di decentramento e rappresentanza periferica del governo centrale (dunque non come enti territoriali veri e propri) una volta resi elettivi i nomarchi-prefetti posti a capo delle nomarch\u00ece. A capo delle periferie era un periferiarca, assimilabile al prefetto italiano in quanto rappresentante locale del governo centrale.\nLe riforme del 1997 e del 2010.\nCon la riforma Capodistria del 1997, e poi definitivamente con la legge 3852/2010 (piano Callicrate, entrato in vigore dal 1\u00ba gennaio 2011), sono state progressivamente trasformate in enti territoriali a tutti gli effetti, e sono oggi rette da organi elettivi, rinnovati ogni 5 anni. Molti dei poteri delle soppresse \"nomarch\u00ece\" o \"prefetture\" sono stati trasferiti alle rinnovate \"periferie\".\nIl livello di decentramento e di rappresentanza \u00e8 ora assicurato dalle Diocesi decentralizzate (\u03b4\u03b9\u03bf\u03b9\u03ba\u03ae\u03c3\u03b5\u03b9\u03c2), che sono in numero di sette e corrispondono ciascuna da una a tre \"periferie\". A capo delle \"Diocesi\" \u00e8 posto un \"Segretario generale\", pi\u00f9 o meno comparabile al prefetto italiano.\nAl di fuori dal sistema delle \"periferie\" esiste una regione autonoma, corrispondente alla penisola del Monte Athos e ufficialmente chiamata \"Ayion Oros\" (cio\u00e8 \"Monte Sacro\"); si tratta di una repubblica monastica sotto la sovranit\u00e0 della Grecia (limitata agli affari esteri e all'ordine e sicurezza pubblica per le materie pi\u00f9 importanti), situato sulla pi\u00f9 orientale delle tre penisole della Calcidica (Macedonia Centrale), che si affacciano sul mar Egeo."}
{"id": "117700", "revid": "767487", "url": "https://it.wikipedia.org/wiki?curid=117700", "title": "End of the Century", "text": "End of the Century \u00e8 il quinto album del gruppo punk Ramones, uscito nel 1980 e prodotto da Phil Spector.\nJoey Ramone era un grande fan di Spector, perch\u00e9 questi aveva lavorato con gruppi femminili e con i Beatles; il risultato della collaborazione fu un disco con sonorit\u00e0 e tematiche diverse da quelle usuali del gruppo e l'operazione ebbe anche un buon successo di critica e di vendite.\nIl disco.\nRegistrazione.\nLe sedute di registrazione per il disco furono molto frustranti sia per il gruppo che per Spector. I membri della band ricordano che mentre sull'album sono accreditati ben cinque diversi studi di registrazione, in realt\u00e0 tutte le session si tennero ai Gold Star Studios, gli stessi studi che Spector aveva usato negli anni Sessanta per produrre il suo caratteristico \"Wall of Sound\".\nIl bassista Dee Dee Ramone rifer\u00ec delle ossessionanti tecniche di registrazione di Spector: \"\u00abPhil si sedeva davanti alla console e ascoltava in cuffia per ore e ore il suono delle batteria di Marky, nota per nota\u00bb.\" Un'altra volta, Spector costrinse il chitarrista Johnny Ramone a suonare l'accordo di apertura di \"Rock 'n' Roll High School\" centinaia di volte.\nAll'inizio delle session, Spector spesso minacciava i Ramones con la pistola che teneva sempre con s\u00e9, tenendoli in ostaggio in studio. Secondo quanto raccontato da Dee Dee, quando Spector port\u00f2 via Joey per una riunione di tre ore da qualche parte in casa sua, Dee Dee li and\u00f2 a cercare. \"\u00abLa prima cosa che vidi fu Phil apparire in cima alle scale urlando e impugnando una pistola\u00bb.\" Inoltre Dee Dee raccont\u00f2:\nDee Dee afferm\u00f2 di aver abbandonato le sedute di registrazione senza aver registrato niente. \"\u00abAvevamo lavorato quattordici o quindici ore al giorno per tredici giorni e ancora non avevamo prodotto una sola nota di musica\u00bb\" scrisse nella sua autobiografia.\nTempo dopo Dee Dee ritratt\u00f2 parzialmente questa affermazione, dicendo che l'unica canzone sull'album dove Johnny, lui e Marky non suonarono fu la cover di \"Baby, I Love You\", perch\u00e9 la band, eccetto Joey, se ne era andata a casa dopo aver registrato le tracce base per i restanti brani del disco..\n\u00abAlla fine l'album cost\u00f2 circa 700.000 dollari dato che Phil non faceva altro che mixarlo e remixarlo\u00bb disse Joey Ramone. \u00abSe fosse stato per lui avrebbe voluto remixare daccapo l'intero album ancora e ancora...Era una pazzia\u00bb.\nTracce.\nTutti i brani sono stati scritti dai Ramones, eccetto dove indicato.\nTracce bonus.\nL'album \u00e8 stato rimasterizzato nell'agosto del 2002 dalla Rhino Records con alcune tracce bonus:"}
