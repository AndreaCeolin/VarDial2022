{"id": "131160", "revid": "123471241", "url": "https://it.wikipedia.org/wiki?curid=131160", "title": "La Lega degli Straordinari Gentlemen", "text": "La Lega degli Straordinari Gentlemen (\"The League of Extraordinary Gentlemen\") \u00e8 una serie a fumetti ideata da Alan Moore.\nDisegnata da Kevin O'Neill, la serie rivisita i grandi romanzi della letteratura vittoriana, riproponendo personaggi come il Capitano Nemo, il Dottor Jekyll, Mina Murray, Allan Quatermain, l'uomo invisibile e Mycroft Holmes, riuniti in un gruppo di stampo supereroistico (non a caso il nome richiama alla Justice League of America della DC Comics).\nL'edizione italiana della serie \u00e8 curata dalla Magic Press, che ha pubblicato la prima serie in volumi e serializzato la seconda sulla rivista bimestrale \"America's Best Comics\", raccogliendola successivamente in volume. I diritti sono passati in seguito alla Planeta De Agostini e successivamente, nel 2012, alla BAO Publishing.\nDalla serie \u00e8 stato liberamente tratto un film nel 2003, \"La leggenda degli uomini straordinari\".\nTrama.\nVolume 1.\nUn variopinto gruppo di personaggi viene chiamato dall'impero britannico per costituire la cosiddetta Lega degli Straordinari Gentlemen. Mina Murray, Allan Quatermain, il dottor Jekyll e Mr. Hyde, il Capitano Nemo e Hawley Griffin (l'uomo invisibile) vengono convocati da un sinistro e sospetto individuo, Mr. Bond, per compiere una missione che salver\u00e0 l'Impero e il mondo. A capo di tutta questa organizzazione, poich\u00e9 Mr. Bond \u00e8 solo un intermediario, c'\u00e8 un fantomatico individuo che si fa chiamare \"Mr. M\". I sei avventurieri s'imbarcano a bordo del \"Nautilus\" in questa missione contro il famigerato Dottore, un diabolico cinese a capo di tutta la criminalit\u00e0 dell'East End di Londra, per sventare il suo piano di conquista mondiale, ma le cose non stanno veramente come credevano: il fantomatico Mr. M \u00e8 in realt\u00e0 James Moriarty, creduto erroneamente morto, che intendeva sventare i piani del Dottore all'unico scopo di ottenere la cavorite, un materiale che permette alle macchine di volare, per usarlo sulla sua macchina da guerra e conquistare il mondo. I componenti della Lega si troveranno quindi a fronteggiare un'altra minaccia che non si aspettavano, riuscendo comunque a cavarsela e salvando, per la seconda volta, l'Impero e il mondo.\nVolume 2.\nDopo poche ore di riposo una nuova minaccia incombe: strani cilindri metallici piovono dal cielo e stando a quanto dicono gli esperti vengono proprio da Marte! Il gruppo si ritrova un'altra volta unito e va a vedere di cosa si tratta facendo una terribile scoperta: da questi oggetti cilindrici escono degli alieni tentacolari che cominciano a costruire delle macchine di distruzione al fine di conquistare la Terra. Dopo alcuni tentativi di fermare o almeno circoscrivere l'invasione il gruppo si scinde, da una parte Capitano Nemo e Hyde che fanno di tutto per arrestare gli alieni, e dall'altra Allan Quatermain e Miss Murray, ancora scioccata dal precedente tradimento di Griffin e dall'incontro che ha avuto col suddetto traditore invisibile, che vengono mandati a cercare l'arma che potr\u00e0 distruggere gli alieni, un prodotto di un certo Dottor Alphonse Moreau. L'improbabile quartetto alla fine si riunisce e assistono impotenti prima alla morte di Hyde e poi allo sterminio degli alieni usando l'arma che Murray e Quatermain erano andati a prendere. In realt\u00e0 era un ibrido fra due virus che sterminer\u00e0 definitivamente la minaccia aliena. Capitano Nemo, inorridito di fronte all'uso di armi batteriologiche a sua insaputa, decide di abbandonare il gruppo e di tornarsene a casa. Mina Murray decide anch'essa di staccare un po' dopo tutte le avventure che ha passato e va in Scozia. Il gruppo \u00e8 sciolto.\nBlack Dossier.\nPresentato come un sourcebook a s\u00e9 stante, piuttosto che come terzo volume, il Black Dossier ha una sequenza di inquadrature ambientate non in epoca vittoriana ma nel 1958. Gli eventi si svolgono dopo la caduta del governo del Grande Fratello di 1984. (La spiegazione di questo apparente spostamento di data \u00e8 che il libro di Orwell \u00e8 stato pubblicato nel 1948). La storia stessa vede Mina Harker e Allan Quatermain - ora immortali dopo essersi immersi nel fuoco della giovinezza di Lei - nella ricerca per recuperare lo stesso Black Dossier (un macguffin confessato), in un metafisico dipanarsi della storia segreta della ormai sciolta Lega degli Straordinari Gentiluomini.\nA fermarli c'\u00e8 un trio di agenti segreti: James Bond, Emma Night, e Hugo \"Bulldog\" Drummond. L'inseguimento porta Mina e Allan da Londra alla Scozia e infine al magico Mondo Fiammeggiante, sotto la supervisione di Prospero di Shakespeare.\nInizialmente pensata per essere accompagnata da un disco a 45 giri con le canzoni citate nella trama, questa aggiunta \u00e8 stata accantonata apparentemente per essere inclusa come extra dell'\"Edizione Assoluta\", e alla fine \u00e8 stata abbandonata completamente con dispiacere dell'autore/cantante. Un numero limitato di copie del disco \u00e8 stato infine prodotto nel Regno Unito. Sia l'edizione originale che quella italiana presentano degli occhialini 3D dal momento che le ultime pagine presentano degli effetti grafici in tre dimensioni.\nVolume 3: Century.\nCentury: 1910.\nNella serie Century (Secolo, in italiano) le avventure della Lega riprendono grazie all'attivit\u00e0 di Mina che recluta altri bizzarri e loschi personaggi nel Novecento, tra cui Thomas Carnacki, il detective dell'occulto creato da William Hope Hodgson, Orlando, l'androgino di Virginia Woolf, A. J. Raffles, ladro gentiluomo da cui nacque il pi\u00f9 famoso Ars\u00e8ne Lupin, Ismaele, il baleniere narratore di Moby Dick, Andrew Norton, viaggiatore temporale creato dallo scrittore Iain Sinclair, la figlia del Capitano Nemo e Jack lo Squartatore (gi\u00e0 utilizzata da Alan Moore in From Hell).\nCentury: 1969.\nIn questo secondo capitolo di Century, ambientato quasi 60 anni dopo in una Londra hippy e lisergica, incontriamo una Mina Murray decisamente pi\u00f9 moderna. Qui la Lega, composta ormai solamente da Mina, Alan Quatermain e Orlando, cerca di impedire ad una congrega di occultisti di portare a termine la nascita dell'Infante Lunare, probabile futuro Anticristo.\nCentury: 2009.\nIn questo terzo capitolo la Lega, ormai allo sbando senza la guida di Mina, scomparsa nel 1969, si \u00e8 sciolta. L'Infante Lunare \u00e8 nato, cresciuto, e il suo tempo di terrore e distruzione pu\u00f2 iniziare; il mondo pu\u00f2 ora iniziare a finire, a partire dal nord di Londra.\nSebbene \"Century\" venga presentato in Italia come il terzo capitolo della saga, in realt\u00e0 esso \u00e8 il quarto, giacch\u00e9 segue il sopra citato \"Black Dossier\" (pubblicato in Italia nel 2013 dalla BAO Publishing).\nLa trilogia di Nemo.\nPresentato come uno spin-off a s\u00e9 stante piuttosto che come una nuova storia della Lega degli Straordinari Gentiluomini. La trilogia \u00e8 composta da tre capitoli, Nemo: Cuore di ghiaccio, Nemo: Le rose di Berlino e Nemo: Fiume di spettri.\nNemo: Cuore di ghiaccio.\nNemo: Heart of Ice segue Janni Dakkar in Antartide nel 1925. La storia si apre con Nemo e la sua ciurma che deruba un grande tesoro di Ayesha, che sembra avere una grande influenza su Charles Foster Kane. Nemo si reca in Antartide come suo padre in un viaggio che lo fece impazzire. Kane recluta Frank Reade Jr., Jack Wright e Tom Swift per recuperare il tesoro di Ayesha da Nemo. Il trio la segue in Antartide dove incontrano una fossa che conduce a Yuggoth, un misterioso gigante bianco e una sfinge di ghiaccio. \nNemo: Le rose di Berlino.\nNemo: The Roses of Berlin si svolge nel 1941 dove Hira, la figlia di Janni Dakkar e Broad Arrow Jack, e suo marito Armand Robur, vengono catturati dalle forze naziste di Adenoid Hynkel; Nemo e Jack si recano a Berlino in missione di salvataggio solo per scoprire di essere stati attirati in una trappola. Ben presto vengono inseguiti dai restanti eroi dei Twilight Heroes, Maria e il dottor Caligari. Il dottor Mabuse aiuta poi la coppia a sfuggire alla cattura e rivela loro la trama orchestrata da Ayesha, diventata alleata di Hynkel, per ottenere la sua vendetta dopo gli eventi di \"Cuore di ghiaccio\". \nNemo: Fiume di spettri.\nNemo: River of Ghosts si svolge nell'anno 1975 ed \u00e8 ambientato in Sud America. Janni si lancia nella vastit\u00e0 dell'Amazzonia, dalla citt\u00e0 in rovina di Yu-Atlanchi al favoloso altopiano di Maple White Land per regolare i conti con i vecchi nemici.\nVolume 4: La tempesta.\nIl quarto volume della serie principale \u00e8 stato originariamente pubblicato in sei parti, a partire dal giugno 2018. Non solo \u00e8 stata annunciata come l'ultima storia della Lega, ma anche i creatori Alan Moore e Kevin O'Neill l'hanno descritta come il loro ultimo lavoro nel medium del fumetto. \nLa trama \u00e8 la seguente: si apre contemporaneamente sul quartier generale in preda al panico dei servizi segreti militari britannici, su Kor, la leggendaria citt\u00e0 africana perduta di Ayesha, e sulla cittadella a cupola del \"Noi\" sulla Terra devastata dell'anno 2996. La narrazione \u00e8 densa, eppure furiosa sfreccia come una locomotiva espresso attraverso il mondo degli universi narrativi, dall'isola di Lincoln all'America moderna fino al Mondo Fiammeggiante; dall'antichit\u00e0 giacobina degli Uomini di Prospero ai supereroi del presente fino agli inimmaginabili confini di un futuro fantascientifico scintillante. Con una cast che comprende molte delle figure pi\u00f9 iconiche della letteratura e della cultura pop, e un ritmo che trasmette il terribile dipanarsi di eventi inevitabili, questa \u00e8 letteralmente la storia che conclude tutte le storie.\nFonti di ispirazione.\nAlan Moore nelle sue storie della Lega presenta una serie di personaggi e citazioni dai romanzi e dalla cultura ottocentesca pressoch\u00e9 infiniti: ogni singolo personaggio di una certa rilevanza ha un legame con un qualche romanzo.\nLa maggiore ispirazione per quest'opera appare comunque costituita dalla \"Wold Newton family\", ideata dallo scrittore di fantascienza Philip Jos\u00e9 Farmer, un \"pastiche\" in cui mischia personaggi storici con famosi personaggi di fantasia (come Tarzan e Doc Savage, di cui narra le origini segrete mai svelate nei romanzi ufficiali).\nLa ricerca di Moore \u00e8 vasta e variegata: basti leggere l'appendice al secondo volume, che racconta l'esplorazione del mondo da parte dei personaggi della Lega (principalmente dal capitano Nemo, dimessosi dalla Lega alla fine del secondo volume, e di Allan Quatermain e Mina Murray), dove Moore contestualizza e descrive decine di leggende, romanzi e storie in quello che \u00e8 il mondo alla fine dell'Ottocento.\nTutti i volumi sono pervasi da una sottile ironia, rivolta al lettore contemporaneo con rimandi alla cultura novecentesca, che ovviamente i protagonisti della Lega non potevano conoscere. Ad esempio, nel secondo volume Mister Hyde canta una canzoncina (\"You should see me dance the polka\") che \u00e8 la stessa che il suo omologo Mister Hyde sente cantare in un locale, nel film del 1941 con Ingrid Bergman e Spencer Tracy. Oppure, nella gi\u00e0 citata appendice al secondo volume, viene descritto l'incontro tra Quatermain e Murray con Babbo Natale, che viene definito \u00abuno sci\u00e0-mano polare che nella notte del solstizio di mezzo inverno porta la gioia in tutte le case del mondo, trasportato da alcuni spiriti animali e aiutato dai suoi spiriti familiari, che lui definisce \"piccoli aiutanti\"\u00bb. Un Babbo Natale che, peraltro, viene trovato piangente sul cadavere di un rappresentante di una bibita gassata americana che lo cercava a fini pubblicitari.\nPersonaggi.\nCome si evince dalle informazioni date dagli scritti in appendice ai vari volumi della serie (ad esempio \"L'almanacco del nuovo viaggiatore\") e da alcuni riferimenti contenuti nella serie ed in particolare ne \"La Lega degli Straordinari Gentlemen - Black Dossier\", sono esistite svariate versioni della Lega.\nEdizioni.\nIn Italia sono usciti i seguenti volumi con le storie della Lega:"}
{"id": "131161", "revid": "124898956", "url": "https://it.wikipedia.org/wiki?curid=131161", "title": "Bottarga", "text": "La bottarga \u00e8 un alimento costituito dall'ovario del pesce, le cui uova vengono salate ed essiccate con procedimenti tradizionali. Viene ricavata dalle uova del muggine, la pi\u00f9 classica, o di tonno. I due prodotti differiscono sia nel colore sia nel gusto (pi\u00f9 deciso in quella di tonno).\nProduzione.\nIn Italia la bottarga di muggine, o cefalo (\"Mugil cephalus\") viene prodotta principalmente in:\nLa bottarga di tonno rosso (\"Thunnus thynnus\"), viene prodotta principalmente negli stabilimenti di:\nL'\"uovo di tonno rosso\" siciliano \u00e8 inserito tra i prodotti agroalimentari tradizionali siciliani riconosciuti dal \"Ministero delle Politiche Agricole, Alimentari e Forestali\", su proposta della Regione Siciliana.\nFigura storicamente legata alla produzione della bottarga \u00e8 Il \"mastro salatore\", responsabile del processo di produzione, dalla eviscerazione all'affinamento. Storicamente infatti il mastro era colui al quale al termine della pesca venivano affidate le uova, che a differenza del passato, in cui rappresentavano quasi uno scarto, oggi sono di grande prestigio. Il mastro salatore diventa quindi custode di un processo consolidato nel tempo, senza alterare le caratteristiche tipiche della bottarga. Allo stato attuale risulta un marchio registrato e depositato da un produttore siciliano.\nVariet\u00e0.\nLe bottarghe hanno caratteristiche intrinseche ed estrinseche diverse. Tutto dipende dalle modalit\u00e0 di preparazione e dalla natura delle uova (maturit\u00e0 del tonno, momento di cattura, periodo di essiccazione, percentuale di umidit\u00e0, percentuale di sale). Le pinne commercialmente presenti sul mercato sono molto diverse tra loro, il che dipende quasi esclusivamente dalla qualit\u00e0 del tonno e quindi dell'Ingrediente madre. Negli ultimi anni \u00e8 prodotta quasi esclusivamente bottarga di tonno pinna gialla, di qualit\u00e0 inferiore, riconoscibile perch\u00e9 le baffe sono pi\u00f9 piccole e non superano i 6/8\u00a0cm di larghezza.\nStoria.\nL'origine del prodotto sembra essere stata fenicia, ma il termine deriva dall'arabo \"ba\u1e6d\u0101ri\u1e2b\" (\u0628\u0637\u0627\u0631\u062e) (\"uova di pesce salate\"), legando il vocabolo a una radice che avrebbe acquisito perci\u00f2 il significato di \"conservare sotto sale\". Gli Arabi erano famosi nell'area del Mediterraneo per le loro affinate tecniche culinarie, che trasmisero anche alle altre popolazioni mediterranee, spesso assieme al nome dei prodotti. Nella lingua sarda essa \u00e8 chiamata \"but\u00e0riga\" conservando una forte assonanza col termine arabo. L'origine del nome arabo deriva, forse, dal greco bizantino \u1fa0\u03bf\u03c4\u03ac\u03c1\u03b9\u03c7\u03bf\u03bd (oot\u00e0richon) che significa \"uova di pesce essiccate e salate\" (in greco moderno \u03b1\u03c5\u03b3\u03bf\u03c4\u03ac\u03c1\u03b1\u03c7\u03bf - avghot\u00e0rakho). La regione Sicilia ne ha regolamentato la produzione.\nCaratteristiche.\nLa bottarga di tonno ha un colore che varia dal rosa chiaro a quello scuro, mentre quella di muggine ha un colore ambrato. Anche le pezzature variano. La baffa di un tonno di oltre 100 chili pu\u00f2 superare il chilo di peso, mentre solitamente non superano i 400 grammi quelle di muggine.\nAttualmente in Italia \u00e8 possibile trovare bottarghe artigianali di grandi dimensioni (sopra i 400 g) soltanto di muggini selvatici, un esempio quelle prodotte tradizionalmente a Tortol\u00ec (NU).\nLa sacca ovarica viene estratta dal pesce femmina e facendo attenzione a non romperla, \u00e8 lavata per eliminarne le impurit\u00e0 (l'umore), e poi sottoposta a salatura (ricoperta con sale marino, avendo cura di rivoltare quotidianamente le sacche e di sostituire periodicamente il sale), pressatura e stagionatura. Pu\u00f2 essere conservata in cera d'api. \u00c8 un alimento apprezzato per l'alto tenore di proteine, di omega-3.\nAltre specialit\u00e0.\nEsistono specialit\u00e0 simili anche in altri tratti costieri del mar Mediterraneo: la \"poutargue\" nel francoprovenzale dove \u00e8 anche chiamata \"caviale del Mediterraneo\". Ad Alghero e nella Spagna catalanofona (soprattutto nella provincia di Alicante) \u00e8 diffuso un tipo di bottarga ottenuto dalle uova di molva, una specie imparentata col merluzzo, dal colore arancione carico e con un aroma ancor meno deciso di quella di muggine. In spagnolo \u00e8 \"huevas de maruca\".\nVarianti sono prodotte utilizzando anche uova di pesce spada: in tal caso la dicitura \"bottarga\" non \u00e8 pi\u00f9 appropriata.\nParticolare pregio commerciale ha la \"Bottarga di muggine con \"Su Biddiu\"\", parte del pesce che le d\u00e0 valore gastronomico e di immagine: si eviscera contemporaneamente la sacca ovarica insieme a una parte del pesce (detta \"Su Biddiu\"), parte dell'\"ombelico\" del muggine.\nIn Giappone con le uova di muggine si produce il \"karasumi\" (\u304b\u3089\u3059\u307f in caratteri Hiragana, \u30ab\u30e9\u30b9\u30df in Katakana et \u9c72\u5b50 in caratteri Kanji), mentre con il merluzzo d'Alaska si produce il mentaiko.\nIn cucina.\nIn Sardegna e in Sicilia in passato era diffusa l'abitudine di consumare la bottarga, sia quella di muggine, sia di tonno, come antipasto o come condimento per la pasta, grattugiata come si fa con il formaggio: l'abitudine si \u00e8 poi estesa a tutta l'Italia tirrenica, soprattutto sugli spaghetti, dando vita alla ricetta degli \"spaghetti alla bottarga\". In Sicilia si sfornano anche pizze di mare spolverate di bottarga.\nCome antipasto si consuma la bottarga in fettine tagliate obliquamente, cosparse con un filo d'olio d'oliva, o poggiate su crostini imburrati. Un ottimo antipasto pu\u00f2 essere costituito da mucchietti di ricotta frullata in un mixer e poi cosparsi con bottarga grattugiata, poggiati su crostini imburrati.\nIn Sicilia, a Trapani, si \u00e8 soliti condirvi la pasta, sciogliendola grattugiata in mezzo bicchiere d'acqua calda della pasta, aggiunta a fuoco spento a un soffritto d'aglio.\nPer degustarla al meglio, si \u00e8 soliti impiegare delle lamelle di bottarga con scorze di limone e olio extravergine di oliva."}
{"id": "131162", "revid": "154639", "url": "https://it.wikipedia.org/wiki?curid=131162", "title": "Contraddizione", "text": "In logica si parla di contraddizione quando si identifica una proposizione con il suo contrario, ovvero se si considera una proposizione logica \"attualmente\" identica al proprio opposto. Possiamo descrivere una semplice contraddizione con l'identit\u00e0 P = \u00acP. Ad esempio: \"il bianco \u00e8 identico al non-bianco\".\nLa contraddizione nella logica.\nIl principio di non contraddizione soggiace a molti tipi di logica, in quanto si \u00e8 a lungo ritenuto che rappresentasse la garanzia minima di coerenza di ogni affermazione o inferenza. Il vincolo di validit\u00e0 del principio di non contraddizione, che tradizionalmente \u00e8 sempre incluso tra i fondamenti della logica classica (come nel caso della logica sillogistica, o aristotelica), non sopravvive laddove venga negato anche l'altro grande principio della logica tradizionale, ovvero quello del terzo escluso (come avviene, ad esempio, nella \"logica fuzzy\"). \nQualora un'inferenza logica metta in luce una contraddizione interna ad essa, si parla di paradosso o antinomia.\nLa contraddizione pu\u00f2 anche indicare un'affermazione che \u00e8 \"sempre falsa\", indipendentemente dal valore di verit\u00e0 delle proposizioni che la compongono; in questa accezione essa \u00e8 l'opposto della tautologia. Un esempio banale di contraddizione in questo senso \u00e8 dato da ( A \u2227 \u00acA ). Ad esempio: \"piove \"e\" non piove\".\nIn un ragionamento logico la contraddizione sussiste nel caso in cui, partendo da determinati assiomi, si arriva a dimostrarne la falsit\u00e0, rendendo ovvia la falsit\u00e0 dell'intero ragionamento. Un utilizzo di questo metodo sono le dimostrazioni per assurdo.\nInteressante \u00e8 il fatto che la parola \"contraddizione\" in cinese si traduca con gli ideogrammi di lancia e scudo (\"mao dun\"), ci\u00f2 a causa di una storia tratta da Han Feizi, una raccolta di pensieri cinesi del III secolo. La storia racconta di un armaiolo che si vantava della sua lancia indistruttibile e del suo scudo imperforabile. Un uomo l\u00ec presente chiese allora cosa sarebbe successo se avesse provato a conficcare la lancia nello scudo. L'armaiolo fu preso alla sprovvista e colpito nell'orgoglio. Il risultato dello scontro fu che entrambi gli arnesi si ruppero.\nLa contraddizione in filosofia.\nNella storia della filosofia, tuttavia, si \u00e8 arrivati anche a negare la validit\u00e0 assoluta del principio di non contraddizione e, di conseguenza, ad affermare che nella contraddizione c'\u00e8 verit\u00e0, almeno in alcuni ambiti.\nEraclito, ad esempio, \u00e8 stato annoverato tra i primi fondatori di una logica degli opposti, che faceva della guerra, cio\u00e8 della contraddizione, la legge che governa il mondo. Il divenire della realt\u00e0 \u00e8 per lui reso possibile dall'interazione di due elementi contrapposti ma coessenziali (\u00abnel medesimo fiume scendiamo e non scendiamo, noi stessi siamo e non siamo\u00bb), secondo un principio antitetico alla logica di Aristotele, il quale tuttavia sosterr\u00e0 l'impossibilit\u00e0 che il medesimo attributo appartenga e non appartenga contemporaneamente al medesimo oggetto sotto il medesimo aspetto, mentre Eraclito faceva forse riferimento a due aspetti diversi nei quali lo stesso oggetto pu\u00f2 essere osservato; in tal caso, la sua ambiguit\u00e0 rispetto ad Aristotele consisterebbe piuttosto nell'assegnare alle contraddizioni una valenza oggettiva che \u00e8 invece meramente soggettiva.\nLe contraddizioni del mondo sono comunque espressione, secondo Eraclito, di un unico \"Logos\" indiviso, e ne rivelano la trama nascosta in profondit\u00e0.\nCusano e la \"coincidentia oppositorum\".\nSuccessivamente la contraddizione, se da una parte verr\u00e0 interpretata come la manifestazione di un pensiero erroneo, dall'altra sar\u00e0 accolta da alcuni filosofi come un concetto-limite che si affaccia sulla trascendenza. Il neoplatonico Nicola Cusano, ad esempio, concepiva Dio come \"coincidentia oppositorum\", cio\u00e8 \u00abunione degli opposti\u00bb. Si tratta di un'espressione dal significato chiaramente metalogico, che spiega nel pensiero di questo filosofo il perch\u00e9 sia impossibile conoscere Dio razionalmente.\nElevando la contraddizione a caratteristica divina, Cusano faceva l'esempio del cerchio: se esso viene dilatato all'infinito, tutti i suoi componenti (diametro, raggio, circonferenza) finiscono per coincidere. Allo stesso modo, Dio \u00e8 il punto in cui tutti i contrari coincidono. In Lui, luce e tenebre, bianco e nero, donna e uomo, sostanza e non sostanza, sono identici. Dio, quindi, \u00e8 anche al di l\u00e0 del Vero e del Falso, perch\u00e9 questi in Lui coincidono.\nIl principio di identit\u00e0 e di non contraddizione valgono solo per il mondo finito dei nostri concetti. Cos\u00ec l'infinito matematico mostra una logica profondamente diversa dalla logica del finito, che non accetta la coincidenza degli opposti. Bianco e nero, ad esempio, che sono contrapposti tra loro, hanno in comune l'Idea (in senso platonico) di Colore da cui discendono entrambi, e in cui originariamente sono congiunti.\nCusano pose pertanto una distinzione tra ragione e intelletto: la ragione (\"ratio\") \u00e8 la sfera umana \"aristotelica\", dove vale il principio di non contraddizione, ed \u00e8 comune anche agli animali; l'intelletto, invece, (\"intellectus\") \u00e8 la sfera \"divina\" dell'uomo, poich\u00e9 esso, portandosi ad una dimensione mistica-intuitiva, ci permette di intuire la comune radice di ci\u00f2 che, ad un livello logico-razionale, appare invece insanabilmente contraddittorio.\nCritiche storiche al principio di non contraddizione.\nMentre Cusano lasciava quindi intatto il principio di non-contraddizione dal punto di vista terreno, ponendo un salto logico tra Dio e il mondo, quello stesso principio divenne oggetto di aspre critiche e contestazioni, specialmente da parte di Hegel.\nA differenza di Cusano, che poneva la contraddizione ad un livello mistico e trascendente, Hegel afferm\u00f2 invece che la contraddizione appartiene alla realt\u00e0 in cui viviamo, ed \u00e8 propria della dimensione razionale (non di quella intuitiva). Secondo Hegel, le contraddizioni che riscontriamo nel mondo troverebbero conciliazione nella Ragione Dialettica, attraverso i tre momenti della tesi, dell'antitesi e della sintesi. Non ci sarebbe quindi bisogno di rifarsi a un principio trascendente: bianco e nero, ad esempio, non scaturiscono da una superiore e comune Idea di Colore, ma scaturirebbero l'uno dall'altro per dare luogo soltanto alla fine, attraverso la loro contrapposizione, all'Idea che li comprende.\nAd Hegel si rifece Marx, il quale analogamente credette di poter superare le contraddizioni della storia attraverso il cosiddetto materialismo dialettico, proprio della concezione marxista. Secondo Marx, le contrapposizioni che si instaurano tra realt\u00e0 opposte sarebbero la molla che muove il mondo: esse trovano conciliazione non in un principio originario (come ad esempio Dio), ma nella storia stessa.\nQuesto modo di concepire la logica fu oggetto di varie repliche e contestazioni, in particolare da parte di Schelling, Schopenhauer, Kierkegaard, Nietzsche, i quali, pur partendo da prospettive diverse, ribadirono come la realt\u00e0 sia lacerata da profonde contraddizioni che la ragione non pu\u00f2 mai riuscire a conciliare completamente; per costoro, quello di Hegel e Marx era quindi sostanzialmente un finto razionalismo. Ad ogni tesi infatti si contrappone un'antitesi, cio\u00e8 un limite, che non pu\u00f2 essere risolto dialetticamente in una sintesi: la \u00abnegazione della negazione\u00bb di fatto si traduce non in una sintesi, ma soltanto nella prevaricazione di una delle due tesi sull'altra. Da qui la rivalutazione dell'intuizione, o di altre facolt\u00e0 extra-razionali, come uniche forme di conciliazione immediata (non mediata dalla ragione) tra gli opposti.\nNel Novecento, con la cosiddetta semantica generale di Alfred Korzybski, \u00e8 stata riproposta la negazione del principio di non contraddizione, seppure in un ambito completamente alieno da quello hegelo-marxista.\nIn seguito anche Karl Popper ha contestato ad Hegel (e ai suoi epigoni) che le contraddizioni possano essere accolte e accettate come un dato di fatto, mentre in realt\u00e0 dovrebbero servire a testimoniare l'incoerenza di una teoria e a falsificarla: a tal fine le contraddizioni sono molto importanti, ma non nel senso che non c'\u00e8 alcun bisogno di evitarle. Hegel invece, sostenendo che la realt\u00e0 \u00e8 intimamente contraddittoria, si \u00e8 sottratto ad ogni logica e quindi, con fare disonesto, al rischio stesso di poter essere confutato.\nLa contraddizione nelle religioni.\nIl tema della contraddizione \u00e8 stato trattato anche nei racconti mitologici delle religioni, in particolare quelle orientali, dove le grandi dee hanno in s\u00e9 gli attributi sia del terrore che della mitezza. Ad esempio la dea indiana K\u0101l\u012b \u00e8 chiamata la \"soave e benevola\", ma la sua mitologia e iconografia sono terrificanti: \u00e8 coperta di sangue, porta una collana di teschi umani, e regge un calice fatto con un cranio. Analogamente, il dio Shiva crea e distrugge ritmicamente l'Universo.\nLo studioso Mircea Eliade evidenzia come queste divinit\u00e0 manifestino la polarit\u00e0 di due personalit\u00e0 contrapposte, generate da un solo ed unico Principio, e destinate, in molte versioni, a riconciliarsi in un'epoca finale escatologica. D'altronde anche Jahv\u00e8 \u00e8 buono e collerico; il dio dei mistici e dei teologi cristiani \u00e8 terrificante e mite, coesistendo in Lui una \"coincidentia oppositorum\" di cui hanno trattato filosofi quali Agostino d'Ippona, Pseudo-Dionigi l'Areopagita, Meister Eckhart, oltre a Nicol\u00f2 Cusano."}
{"id": "131163", "revid": "640277", "url": "https://it.wikipedia.org/wiki?curid=131163", "title": "Eris (astronomia)", "text": "Eris (nome ufficiale 136199 Eris) \u00e8 il secondo pianeta nano per diametro medio del sistema solare dopo Plutone, rispetto al quale ha per\u00f2 una massa del 27% superiore. Si tratta di un oggetto ghiacciato orbitante nel sistema solare esterno, fra gli oggetti cosiddetti transnettuniani, quindi un plutoide.\nHa un'orbita molto eccentrica che lo porta da una distanza minima dal Sole di ad una massima di 14,6 miliardi (quest'ultima circa il doppio della distanza massima di Plutone dal Sole).\nEris appartiene al disco diffuso ed al momento della sua scoperta era stato ritenuto il pi\u00f9 grande fra gli oggetti transnettuniani; come sottolineato infatti dagli astronomi dell'Osservatorio di Monte Palomar l'oggetto era \"sicuramente pi\u00f9 grande\" di Plutone. Tuttavia successive misurazioni hanno stabilito il suo diametro in circa 2.326 chilometri, pi\u00f9 piccolo di qualche decina rispetto a Plutone.\nOriginariamente soprannominato il \"Decimo Pianeta\" dagli scopritori, dalla NASA e dai media, l'oggetto \u00e8 stato classificato come un pianeta nano dall'UAI nella stessa occasione \u2212 l'assemblea generale del 24 agosto 2006 \u2212 in cui l'organismo ha promulgato definitivamente la definizione ufficiale di \"pianeta\".\nLa stessa UAI ha quindi ufficialmente battezzato l'oggetto, nel mese successivo, con il nome di Eris, personificazione della discordia secondo la mitologia greca. Eris era precedentemente noto mediante la designazione provvisoria o con il nome informale di \"Xena\", in onore della \"principessa guerriera\" di una nota serie televisiva statunitense.\nDal 13 settembre 2006 al 2 aprile 2007, quando 145562 Zurbriggen ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua denominazione, il primato era di 134340 Pluto.\nEris possiede un satellite, Disnomia, del diametro di circa .\nCaratteristiche fisiche.\nIl diametro dell'oggetto, misurato con l'occultazione di una stella, \u00e8 stimato intorno ai , con un'incertezza di \u00b112\u00a0km. L'albedo superficiale quindi \u00e8 molto alta (0,97\u00b1 0,01) e gi\u00e0 le prime osservazioni indicavano che sulla superficie dell'oggetto \u00e8 presente del metano ghiacciato. Entrambe queste propriet\u00e0 lo rendono il pi\u00f9 simile a Plutone di tutti i grandi plutoidi del sistema solare esterno finora scoperti. La densit\u00e0 media di Eris \u00e8 valutata in .\nStoria.\nEris \u00e8 stato scoperto l'8 gennaio 2005 da un gruppo di astronomi composto da Michael Brown, Chad Trujillo e David Rabinowitz, grazie allo studio di fotografie scattate il 21 ottobre 2003. La scoperta \u00e8 stata annunciata il 29 luglio 2005, lo stesso giorno in cui \u00e8 stata resa nota l'individuazione di altri due grandi oggetti della fascia di Kuiper, Haumea e Makemake.\nIl gruppo di ricerca guidato da Brown da diversi anni sta esplorando sistematicamente il cielo alla ricerca di pianeti nani orbitanti nel sistema solare esterno, e aveva gi\u00e0 contribuito in precedenza alla scoperta di diversi oggetti transnettuniani particolarmente massicci, fra cui Quaoar e Sedna. Le osservazioni di routine sono state effettuate dalla squadra il 31 ottobre 2003 per mezzo del telescopio riflettore Samuel Oschin di 48 pollici dell'osservatorio di Monte Palomar, ma l'oggetto planetario visibile nelle immagini \u00e8 stato individuato solo nel mese di gennaio 2005, quando ulteriori riprese dello stesso campo hanno permesso di evidenziare il suo lento movimento rispetto allo sfondo di stelle. Successive osservazioni hanno consentito una determinazione preliminare dei parametri orbitali di Eris, rendendo possibile una stima della distanza e delle sue dimensioni.\nIl team aveva pianificato di posticipare l'annuncio della propria scoperta finch\u00e9 ulteriori osservazioni non avessero permesso una determinazione pi\u00f9 precisa della dimensione e della massa dell'oggetto, ma \u00e8 forse stato costretto a pubblicare la notizia per non perdere la priorit\u00e0 della scoperta, in seguito ad alcune indiscrezioni trapelate.\nIl 2 ottobre 2005 gli stessi osservatori che avevano scoperto Eris hanno reso nota l'individuazione di un suo satellite naturale, che si riveler\u00e0 molto utile per misurare con maggiore precisione la massa del pianeta nano.\nProblemi di denominazione.\nDue giorni dopo l'annuncio della scoperta, Brown, attraverso la propria pagina web, aveva pubblicato alcune significative riflessioni sulla scelta di un nome definitivo:\nParametri orbitali.\nEris \u00e8 classificato come un pianeta nano orbitante all'interno del cosiddetto disco diffuso. Al momento della sua scoperta risultava essere il corpo pi\u00f9 distante del sistema solare che si conoscesse ed \u00e8 rimasto tale fino al 2018 quando \u00e8 stato scoperto 2018 VG18 a ; si trova ad una distanza di dal Sole (poco dopo il suo passaggio all'afelio), e descrive un'orbita ellittica con un periodo orbitale di 557 anni; presenta inoltre elevati valori di inclinazione ed eccentricit\u00e0 orbitale. Vi sono solamente una quarantina di altri oggetti transnettuniani (fra cui spiccano e Sedna) caratterizzati da un semiasse maggiore cos\u00ec elevato.\nCaratteristiche dell'orbita.\nEris presenta un periodo orbitale di 557 anni ed attualmente si trova quasi alla massima distanza possibile dal Sole (ovvero all'afelio) raggiunta nel 1977. Come nel caso di Plutone, la sua orbita \u00e8 estremamente eccentrica, e lo porta a circa 35\u00a0UA di distanza dal Sole al perielio (la distanza di Plutone varia da , mentre l'orbita di Nettuno arriva appena a ).\nMentre i pianeti rocciosi del sistema solare interno e i giganti gassosi giacciono su orbite poste, approssimativamente, sul medesimo piano (l'eclittica), l'orbita di Eris presenta un'inclinazione pari a circa 44\u00b0.\nL'oggetto \u00e8 abbastanza luminoso, e la sua magnitudine apparente media di 18,8 lo rende visibile da Terra con modesti telescopi, un telescopio con un obiettivo o uno specchio di almeno e un CCD dovrebbe riuscire a fotografarlo in buone condizioni osservative.\nProbabilmente la forte inclinazione dell'orbita \u00e8 la causa principale del notevole ritardo occorso nella scoperta, dato che molte delle ricerche di pianeti nani situati al di fuori dell'orbita di Nettuno si erano in precedenza concentrate sul piano dell'eclittica, dove si \u00e8 accumulata la maggior parte della materia che compone il sistema solare.\nDeterminazione delle dimensioni.\nLa luminosit\u00e0 apparente degli oggetti presenti nel sistema solare dipende dalla loro grandezza, dalla loro distanza e dalla quantit\u00e0 di luce che riflettono, o albedo. Se queste ultime due quantit\u00e0 sono conosciute, il raggio di un oggetto (approssimandolo con un corpo sferico) pu\u00f2 essere facilmente determinato dal valore della sua magnitudine apparente; pi\u00f9 \u00e8 elevata l'albedo, pi\u00f9 piccolo \u00e8 il raggio stimato. Immediatamente dopo la scoperta, si osserv\u00f2 che anche un valore massimo di albedo (1,0) avrebbe implicato dimensioni maggiori rispetto a quelle di Plutone (2300\u00a0km); dato che si tratta di un valore teorico ed impossibile da raggiungere, il nuovo oggetto si rivel\u00f2 essere sicuramente molto pi\u00f9 grande di Plutone.\nPer contro, il diametro massimo possibile dell'oggetto era limitato dal fatto che esso non poteva essere individuato dal telescopio spaziale Spitzer, e quindi doveva per forza avere un diametro inferiore a 3550\u00a0km. Questo poneva a sua volta un limite inferiore per l'albedo di Eris pari a 0,5, rendendolo pi\u00f9 simile a Plutone di qualsiasi altro oggetto della fascia di Kuiper finora individuato.\nMisure termiche condotte da Frank Bertoldi con il radiotelescopio IRAM hanno permesso di stimare, con un margine di incertezza di \u00b1400\u00a0km, il diametro intorno a 2860\u00a0km assumendo una rotazione lenta, o intorno a 3090\u00a0km assumendo una rotazione veloce.\nL'osservazione mediante Hubble.\nPer determinare in modo preciso il diametro di Eris, l'oggetto \u00e8 stato infine osservato direttamente attraverso il telescopio spaziale Hubble (HTS). Ad una distanza di , un oggetto con un diametro di circa dovrebbe avere un diametro angolare di circa 40 milliarcosecondi, direttamente misurabile con l'HST: anche se risolvere tali piccoli oggetti \u00e8 quasi al limite delle possibilit\u00e0 dell'Hubble, tecniche sofisticate di elaborazione delle immagini, quale ad esempio la deconvoluzione, possono essere utilizzate per misurare in modo accurato simili dimensioni angolari. Il team ha precedentemente applicato questa tecnica su Quaoar, usando l'Advanced Camera for Surveys per misurare direttamente il raggio del planetoide.\nL'11 aprile 2006 la NASA annunciava che, grazie alle osservazioni del 9-10 dicembre 2005, il diametro di Eris veniva valutato in , corrispondenti a , con un errore di \u00b197\u00a0km. Dal momento che le stesse misure condotte da Hubble su Plutone indicavano per questo un diametro di , ne risultava che le dimensioni di Eris fossero superiori ma sensibilmente meno del 30% come precedentemente valutato da osservazioni condotte dalla Terra. Eris doveva quindi avere un'albedo straordinariamente elevata, pari a , uno degli oggetti pi\u00f9 luminosi del sistema solare, secondo solo ad Encelado.\nQuest'albedo cos\u00ec elevata potrebbe essere dovuta ad un'atmosfera di metano, che in prossimit\u00e0 dell'afelio (dove l'oggetto si trova attualmente) potrebbe congelare e precipitare al suolo, conferendogli un colore chiaro.\nDeterminazione con il metodo dell'occultazione di una stella.\nIl diametro di un corpo minore del sistema solare si pu\u00f2 determinare con l'occultazione di una stella da parte di questo, osservandola con pi\u00f9 telescopi disposti a distanze comparabili con la dimensione del corpo e registrando i tempi esatti dell'eclissamento della stella. Per i pianeti nani questo metodo \u00e8 quello che d\u00e0 i risultati migliori.\nTale tipo di osservazione \u00e8 stata possibile nel novembre del 2010 ed \u00e8 stata effettuata con il telescopio TRAPPIST dell'osservatorio di La Silla dell'ESO e altri due telescopi posizionati a San Pedro de Atacama, essa indicava un diametro di Eris pari 2326 chilometri, con un'accuratezza di 12 chilometri.\nSuperficie.\nGli astronomi eseguirono l'identificazione iniziale di Eris tramite osservazioni spettroscopiche condotte presso il Gemini North Telescope di 8 metri delle isole Hawaii, il 25 gennaio 2005. La luce infrarossa proveniente dall'oggetto ha rivelato la presenza di metano allo stato solido, che indica una superficie molto simile a quella di Plutone, l'unico oggetto della fascia di Kuiper che finora ha rivelato la presenza di tale composto. Anche il satellite di Nettuno Tritone possiede questo composto chimico in abbondanza, e ci\u00f2 lo lega agli altri oggetti della fascia. Diversamente da Plutone e Tritone, che sembrano essere violacei, Eris appare tuttavia quasi grigio. Non \u00e8 ancora noto il processo che possa essere all'origine di colorazioni cos\u00ec differenti.\nIl metano molecolare \u00e8 un composto molto volatile, e la sua presenza su Eris indica che finora l'oggetto ha sempre orbitato nel sistema solare a distanze dal Sole tali che le estreme temperature hanno permesso al metano ghiacciato di persistere; questo contrasta con le osservazioni di un altro oggetto della fascia di Kuiper recentemente individuato, Haumea, che rivelano la presenza di solo ghiaccio d'acqua.\nSatelliti naturali.\nEris \u00e8 dotato di un satellite naturale, Disnomia.\nL'oggetto, precedentemente noto con la designazione provvisoria \"S/2005 (136199) 1\" e designato informalmente \"Gabrielle\", appare circa sessanta volte meno luminoso del proprio pianeta madre; assumendo che l'albedo dei due corpi sia pressoch\u00e9 identica, il diametro di Disnomia pu\u00f2 essere stimato attorno ai , circa un ottavo di quello di Eris.\nIl semiasse maggiore della sua orbita sembra aggirarsi fra , con un periodo orbitale di 14 giorni. Stime pi\u00f9 precise dei parametri orbitali permetteranno, in futuro, una pi\u00f9 certa determinazione della massa del satellite e del pianeta nano madre."}
{"id": "131168", "revid": "400694", "url": "https://it.wikipedia.org/wiki?curid=131168", "title": "Ed Wood", "text": ""}
{"id": "131172", "revid": "2056951", "url": "https://it.wikipedia.org/wiki?curid=131172", "title": "Giorgio IV del Regno Unito", "text": "Giorgio era un monarca ostinato, che spesso intervenne di persona negli affari politici, soprattutto riguardo alla questione dell'emancipazione cattolica che, seppur riluttante, dovette infine accettare, ma lo fu in misura molto inferiore rispetto al padre. Per la maggior parte della sua reggenza e del suo regno fu lord Liverpool, il Primo Ministro, ad avere il governo effettivo del regno.\nGli anni della Reggenza di Giorgio IV (1811-1820) furono segnati dalla vittoria nelle guerre napoleoniche in Europa e da un clima culturale particolarmente vivace in patria, favorito dalla \"Pax Britannica\".\nDurante il suo regno vennero abrogati i \"Combination Acts\" che proibivano la libera associazione dei lavoratori.\nNel 1829, sotto il suo regno, sir Robert Peel cre\u00f2 la Metropolitan Police Service, i cui componenti sono pi\u00f9 noti come \"bobbies\".\nGiorgio IV \u00e8 spesso ricordato come un principe e re liberale e stravagante: per questo si guadagn\u00f2 l'appellativo di \"First Gentleman\". Ebbe pessimi rapporti tanto con il padre che con la moglie, Carolina di Brunswick, dalla quale tent\u00f2 di separarsi senza successo con il \"Pains and Penalties Bill 1820\". Fu patrono delle arti, dell'architettura (affid\u00f2 a John Nash la costruzione del Royal Pavilion di Brighton, il rifacimento di Buckingham Palace, ed a Jeffry Wyatville la ricostruzione del castello di Windsor) e della letteratura, vivendo un'intensa vita mondana che lo port\u00f2 a legarsi ai dandy pi\u00f9 alla moda di Londra, contribuendo cos\u00ec al fascino del periodo \"Regency\".\nLa sua unica figlia legittima, la principessa Carlotta, gli premor\u00ec nel 1817, e pertanto egli venne succeduto da suo fratello minore, Guglielmo IV.\nBiografia.\nPrimi anni.\nGiorgio nacque al St James's Palace, a Londra il 12 agosto 1762. Come figlio primogenito del sovrano inglese, egli divenne subito Duca di Cornovaglia e Duca di Rothesay; venne creato Principe del Galles e Conte di Chester pochi mesi dopo la nascita. Il 18 settembre dello stesso anno venne battezzato da Thomas Secker, arcivescovo di Canterbury. Suoi padrini di battesimo furono il duca Adolfo Federico IV di Meclemburgo-Strelitz (suo zio materno), il principe Guglielmo Augusto, Duca di Cumberland (suo doppio prozio paterno) ed Augusta di Sassonia-Gotha-Altenburg (sua nonna paterna). Giorgio si dimostr\u00f2 sin dall'infanzia uno studente talentuoso, imparando presto a parlare il francese, il tedesco e l'italiano, oltre al nativo inglese.\nIl Principe di Galles, raggiunti i 21 anni nel 1783, ottenne una pensione annua di 60.000 sterline dal Parlamento, come di consuetudine, oltre a 50.000 che gli provenivano come appannaggio da suo padre. Egli pose dunque la propria residenza ufficiale a Carlton House, dove visse una vita dissoluta, non senza contrasti col padre che richiese pi\u00f9 volte al figlio erede una vita maggiormente frugale.\nPoco dopo il raggiungimento della maggiore et\u00e0, il Principe di Galles si innamor\u00f2 della cattolica Maria Fitzherbert, gi\u00e0 vedova di due precedenti matrimoni (il suo primo marito era stato Edward Weld, morto nel 1775, ed il secondo era stato Thomas Fitzherbert, deceduto nel 1781). Secondo l'Act of Settlement del 1701, per\u00f2, quanti avessero sposato una donna di fede cattolica non potevano essere eleggibili al trono inglese, ed il matrimonio tra i due innamorati venne immediatamente bloccato sul nascere dal Royal Marriages Act del 1772, con il quale si stabiliva che il Principe di Galles non avrebbe potuto contrarre matrimonio se non dietro consenso del monarca regnante. Ad ogni modo, la coppia contrasse matrimonio il 15 dicembre 1785 nella casa della sposa, presso Park Street, Mayfair. Legalmente l'unione risultava quindi valida, ma il re non diede mai assenso a tale compromesso. Ad ogni modo, Mrs. Fitzherbert si reput\u00f2 sempre la moglie canonica del Principe di Galles, ritenendo che le leggi ecclesiastiche fossero superiori a quelle dello Stato. Per ragioni politiche, comunque, l'unione rimase segreta e la Fitzherbert fu obbligata a non comparire in pubblico con il principe.\nNel frattempo l'erede al trono si era indebitato follemente. Il padre, gi\u00e0 contrariato, si rifiut\u00f2 di soccorrerlo anche nelle finanze, forzandolo a lasciare Carlton House ed a vivere nella casa di Mrs. Fitzherbert. Nel 1787 i sostenitori del principe alla Camera dei Comuni introdussero una proposta di legge per saldare i suoi debiti dietro garanzia parlamentare, anche se il sospetto di una relazione troppo forte con Mrs. Fitzherbert blocc\u00f2 gli intenti dei pi\u00f9 conservatori e scandalizzati parlamentari inglesi. Agendo per autorit\u00e0 del principe, il capo degli Whig, Charles James Fox, dichiar\u00f2 che la storia era una calunnia per screditare il principe. Malgrado questo, venne chiesto ad un altro Whig, Richard Brinsley Sheridan, di rilasciare dichiarazioni meno forti che non offendessero l'unione segreta dei due reali amanti. Il parlamento, nel frattempo, si risolse a garantire al Principe di Galles la somma di 161.000 sterline in pagamento dei suoi debiti e 60.000 sterline per apportare delle migliorie a Carlton House.\nLa crisi del 1788 e l'ipotesi di reggenza.\nOggigiorno si ritiene che re Giorgio III soffrisse di una malattia ereditaria detta porfiria. Nell'estate del 1788 la sua salute mentale and\u00f2 deteriorandosi, ma egli rimase ad ogni modo in grado di mantenere le redini del governo, anche se quest'ultimo poi dovette pronunciarsi negativamente sul fatto che il re non fosse in grado di recitare il tradizionale discorso della corona in occasione dell'apertura annuale delle sedi del parlamento. Il parlamento si trovava con le mani legate, in quanto le sedute non potevano essere svolte senza il tradizionale discorso e consequenziale assenso del monarca inglese all'operato del parlamento nazionale.\nQuesto fatto fece s\u00ec che si aprisse un grande dibattito politico. Nella Camera dei Comuni, Charles James Fox dichiar\u00f2 che, secondo la sua opinione, il Principe del Galles doveva essere dichiarato reggente ed agente per conto del sovrano, dal momento che quest'ultimo si trovava incapace di intendere e di volere. Un'opinione contrastante era sostenuta dal Primo Ministro, William Pitt il Giovane, il quale riteneva che, in caso di incapacit\u00e0 del re, il diritto decisionale spettasse costituzionalmente al solo parlamento, dal momento che senza il parlamento, \"de facto\", il principe non aveva alcuna autorit\u00e0. Malgrado questo, lo stesso Pitt cap\u00ec che il Principe di Galles sarebbe stata la persona pi\u00f9 conveniente come reggente invece del padre.\nIl principe non manc\u00f2 di sentirsi offeso dalle affermazioni del Primo Ministro, il quale era per\u00f2 supportato in questo dal principe Federico Augusto, Duca di York, fratello di Giorgio. Dopo questi primi contrasti, ad ogni modo, Pitt convenne che fosse utile allo Stato organizzare un piano formale per una reggenza, suggerendo di conferire i poteri al Principe di Galles, seppur molto limitati. Nell'interesse della nazione, entrambe le fazioni accettarono il compromesso.\nIl principe recit\u00f2 quindi il discorso di apertura alle sedute del parlamento, che comunque venne attribuito a Giorgio III, anche se tale atto venne sentito da molti come una chiara illegalit\u00e0. Il fratello del Principe di Galles, il Duca di York, descrisse il fatto come \"assolutamente incostituzionale ed illegale\".\nMatrimonio.\nI debiti del Principe di Galles, nel frattempo, continuavano a crescere e suo padre si rifiutava di continuare a soccorrerlo se non avesse sposato la cugina, Carolina di Brunswick. Nel 1795, per forza o per amore, il Principe di Galles acconsent\u00ec, e la coppia si spos\u00f2 l'8 aprile 1795 nella Cappella Reale del St James's Palace. Il matrimonio fu per\u00f2 disastroso, in quanto i due sposi non erano minimamente innamorati l'uno dell'altro. I due si separarono formalmente dopo la nascita dell'unica loro figlia, Carlotta Augusta, nel 1796, e rimasero separati per il resto della loro vita. Il principe rimase legato sempre a Maria Fitzherbert.\nPrima di riprendere strettamente i legami con Mrs. Fitzherbert, per\u00f2, il Principe di Galles aveva avuto diversi figli illegittimi. Tra le sue amanti pi\u00f9 famose si ricorda Mary Robinson, un'attrice che venne liquidata con una generosa pensione annua perch\u00e9 non vendesse ai giornali delle lettere compromettenti che i due si erano scritti durante la loro unione; Grace Elliott, altra amante, era la moglie divorziata di un medico; Frances Villiers, Contessa di Jersey, fu la dominatrice della sua vita per diversi anni. Nella parte finale della sua vita, sua amante fu Isabella Seymour-Conway, Marchesa di Hertford e, per gli ultimi dieci anni, Elizabeth Conyngham, Marchesa di Conyngham.\nGiorgio si dice sia stato padre di James Ord (nato nel 1786), spostatosi successivamente negli Stati Uniti e divenuto un sacerdote gesuita. Sul finire della sua vita, Giorgio confid\u00f2 ad un amico di aver avuto un figlio illegittimo che in quel momento era ufficiale navale nelle Indie occidentali, la cui identit\u00e0 \u00e8 stata probabilmente identificata nella persona del capitano Henry A. F. Hervey (1786\u20131824), avuto probabilmente con lady Anne Lindsay (poi sposata Barnard), una figlia di James Lindsay, V conte di Balcarres. Tra gli altri figli riconosciuti come di Giorgio IV si ricordano il maggiore George Seymour Crole, avuto dalla figlia di un direttore di teatro, Eliza Crole; William Hampshire, da Sarah Brown; e Charles \"Beau\" Candy, figlio di una francese chiamata appunto Candy. Anthony Camp, direttore del centro di ricerca della Society of Genealogists, ha dichiarato ad ogni modo che non vi sono prove concrete e sufficienti per ritenere Giorgio IV padre di Ord, Hervey, Hampshire e Candy.\nI problemi dei debiti del Principe di Galles, che ammontavano alla straordinaria cifra di 630.000 sterline nel 1795, vennero risolti ancora una volta per merito del Parlamento, il quale gli garant\u00ec un'ulteriore somma di 65.000 sterline annue per rinsaldare la sua posizione finanziaria. Nel 1803 vennero aggiunte altre 60.000 sterline ed il Principe di Galles pot\u00e9 estinguere i suoi debiti nel 1806.\nNel 1804 si apr\u00ec una disputa anche sul ruolo della principessa Carlotta, la quale aveva iniziato a prendersi cura del re Giorgio III, malato ma ancora vivente e regnante.\nLa reggenza.\nAlla fine del 1810 Giorgio III andava peggiorando nella sua malattia, soprattutto dopo la morte della sua figlia minore e preferita, la principessa Amelia. Il parlamento si risolse pertanto ad approvare le basi che erano gi\u00e0 state gettate nel 1788 e, senza il consenso reale, i Lord Commissari, in nome del monarca, siglarono l'assenso reale con un consequenziale atto di reggenza nel 1811.\nIl Principe di Galles divenne Principe Reggente il 5 gennaio di quello stesso anno, il che contribu\u00ec ad alimentare i dissapori della questione dell'emancipazione cattolica. I Tories, guidati dal Primo Ministro, Spencer Perceval, si opponevano all'emancipazione della religione cattolica nel Regno Unito, mentre gli Whigs la supportavano. All'inizio della reggenza di Giorgio questi sembr\u00f2 sostenere il capo dei Whigs, William Wyndham Grenville, I Barone Grenville.\nNel 1812, quando ormai appariva chiaro il sempre maggiore declinare della salute del re, il Principe del Galles non riusc\u00ec a scalzare Perceval dal proprio ruolo di Primo Ministro.\nIl 10 maggio 1812 Spencer Perceval venne assassinato da John Bellingham ed il Principe Reggente si dimostr\u00f2 subito pronto a fornire ai suoi ministri un nuovo capo. La Camera dei Comuni formalmente dichiar\u00f2 il suo desiderio di avere un'amministrazione forte ed efficiente; pertanto il principe chiese a Richard Wellesley, I Marchese Wellesley di occupare tale posizione e successivamente a Francis Rawdon-Hastings. Successivamente Robert Banks Jenkinson, II Conte di Liverpool, venne nominato Primo Ministro.\nI Tories, a differenza degli Whigs come Charles Grey, II conte Grey, supportarono la politica statale di continuare vigorosamente la guerra nell'Europa continentale contro la potente ed aggressiva politica dell'Impero francese guidato da Napoleone Bonaparte. Fu seguendo questa politica che venne stabilita un'alleanza antifrancese che includeva Russia, Prussia, Austria, Gran Bretagna ed altre nazioni minori, che riusc\u00ec a sconfiggere Napoleone nel 1814. Il successivo Congresso di Vienna stabil\u00ec che l'Elettorato di Hannover (stato di propriet\u00e0 dei monarchi inglesi dal 1714), venisse elevato al rango di regno. L'Inghilterra in quegli anni collezion\u00f2 tra le altre cose delle vittorie notevoli: al ritorno di Napoleone al governo nel 1815, egli venne sconfitto nella battaglia di Waterloo da Arthur Wellesley, I duca di Wellington, fratello della Marchesa Wellesley. Quello stesso anno la guerra anglo-americana si concluse senza vincitori n\u00e9 vinti.\nDurante questo periodo di relativa pace, Giorgio si occup\u00f2 attivamente di rinnovare il gusto e lo stile inglese, servendosi di personaggi come Beau Brummell o l'architetto John Nash per creare lo stile Reggenza. A Londra Nash disegn\u00f2 e realizz\u00f2 il Regent's Park e la Regent Street. Giorgio fece anche costruire il Royal Pavilion, sviluppando la costruzione in \"gotico indiano\", rifacendosi all'architettura del Taj Mahal, con stravaganti interni indiani e cinesi, e questo divenne il suo palazzo reale.\nRegno.\nQuando Giorgio III mor\u00ec nel 1820, il Principe Reggente ascese al trono col nome di Giorgio IV, il che non fece altro che confermare una posizione che gi\u00e0 da tempo deteneva effettivamente. A quel tempo era obeso, e probabilmente dipendente dal laudano.\nLe relazioni di Giorgio IV con la moglie Caroline andarono ancora pi\u00f9 deteriorandosi. La coppia viveva separata dal 1796, ed entrambi intrattenevano relazioni segrete con i propri amanti. Nel 1814 Carolina lasci\u00f2 il Regno Unito per fare ritorno in Europa, tornando in Inghilterra solo in occasione dell'incoronazione del marito per accettare pubblicamente i suoi diritti di regina consorte. Giorgio IV si rifiut\u00f2 comunque di riconoscere Carolina come regina e chiese agli ambasciatori inglesi negli altri paesi del mondo di assicurarsi che tale sua volont\u00e0 venisse rispettata anche dagli altri monarchi. Per volere reale, il nome di Carolina venne omesso dal Book of Common Prayer, la liturgia ufficiale della chiesa anglicana. Il re voleva il divorzio, ma i suoi avvocati gli consigliarono di desistere dall'idea, in quanto questo avrebbe voluto dire pubblicizzare le sue relazioni extraconiugali. Egli peror\u00f2 al Parlamento la concessione di un documento ufficiale col quale il suo matrimonio veniva annullato e Carolina veniva privata del titolo di regina. Questo documento sarebbe stato molto impopolare tra il pubblico inglese e venne rifiutato dal parlamento. Giorgio IV decise di escludere la presenza di sua moglie alla sua incoronazione all'abbazia di Westminster, il 19 luglio 1821. La stessa Carolina cadde vittima di una malattia quello stesso giorno e mor\u00ec il 7 agosto di quello stesso anno; durante la parte terminale della sua malattia, fu ella stessa a paventare l'idea che fosse stata avvelenata.\nL'incoronazione di Giorgio a re d'Inghilterra fu un evento grandioso esteriormente ed anche economicamente, dal momento che cost\u00f2 la bellezza di 243.000 sterline (quella del padre era costata appena 10.000 sterline). Fu l'ultima incoronazione nella Gran Bretagna d'essere seguita da un banchetto. Malgrado l'enorme costo, essa fu comunque un evento popolarissimo nel Paese ed in Europa. Nel 1821 il re fu il primo monarca inglese a recarsi ufficialmente in visita in Irlanda dai tempi di Riccardo II. L'anno successivo visit\u00f2 Edimburgo con un soggiorno di una ventina di giorni La sua visita in Scozia, organizzata da Sir Walter Scott, fu la prima dai tempi di Carlo I, che vi si era recato nel 1633.\nGiorgio IV trascorse gli ultimi anni di regno senza muoversi dal castello di Windsor, ma continu\u00f2 ad interessarsi degli affari della politica del suo paese. In un primo momento si era creduto che egli fosse intenzionato a supportare l'emancipazione dei cattolici in Irlanda (intenzione gi\u00e0 data ad intendere dal 1797), ma le sue vedute anti-cattoliche divennero chiare nel 1813. Dal 1824 denunci\u00f2 l'emancipazione cattolica in pubblico come un atto inaccettabile da parte del governo inglese. Nel 1827, ad ogni modo, Lord Liverpool (fervente sostenitore dell'opposizione all'emancipazione cattolica) si ritir\u00f2 dalla scena politica e venne sostituito dal Tory George Canning, che era a favore di questo decreto.\nCannin mor\u00ec per\u00f2 l'anno successivo, lasciando la propria carica a Frederick John Robinson, I Visconte Goderich, che venne succeduto nel 1828 dal Duca di Wellington. Con grande difficolt\u00e0 il Duca di Wellington ottenne dal re la realizzazione di un decreto di tolleranza nei confronti dei cattolici, siglato il 29 gennaio 1829. Su pressione del fanatico fratello anti-cattolico, Ernesto Augusto, Duca di Cumberland, il re si risolse infine a rigettare il suo proclama e per protesta il suo Gabinetto si dimise in massa il 4 marzo di quello stesso anno. Il giorno successivo il re, ora per pressione politica, stabil\u00ec che il decreto rimanesse attivo. L'approvazione al Catholic Relief Act fu finalmente concessa il 13 aprile.\nGiorgio IV nel frattempo continuava a condurre uno stile di vita sempre sregolato, beveva molto e la sua salute iniziava a risentirne. Il suo piacere per i grandi banchetti e per le grandi quantit\u00e0 di bevande alcoliche lo resero sempre pi\u00f9 obeso, continuava ancora ad avere relazioni con delle amanti e sprecava molti soldi su abiti e decorazioni di lusso, lusso che era notevole anche nel suo palazzo a Brighton, rendendolo oggetto di gesti di scherno nelle rare occasioni in cui compariva in pubblico (uno dei soprannomi che gli davano era \"Prince of Whales\", un gioco di parole tra il suo titolo precedente, principe di Galles, e il termine \"Whale\", che significa \"balena\", per la sua obesit\u00e0). Inoltre, la rappresentanza parlamentare, che non era cambiata affatto da secoli, necessitava disperatamente una riforma, dato che le citt\u00e0 industriali in crescita come Manchester non avevano rappresentanti, con una rappresentanza iniqua e a favore dei cosiddetti \"Borghi putridi\", ma Re Giorgio ogni volta ferm\u00f2 le riforme. Era ormai molto impopolare da tempo, soggetto di molte satire e caricature, e durante la sua reggenza, il popolo riponeva le sue speranze nella sua unica figlia legittima, Carlotta, politicamente liberale, e suo marito, il principe Leopoldo, futuro primo re del Belgio, ma sfortunatamente, era morta a soli ventuno anni per delle complicazioni post-parto nel 1817 dopo aver dato alla luce un piccolo nato morto, dando il via a una crisi di successione. Alla morte della principessa Carlotta, tutti i suoi zii paterni rimasti abbandonarono definitivamente le loro amanti e cominciarono a fare matrimoni \"legittimi\" nel tentativo di salvare la successione.\nGli ultimi anni.\nGiorgio IV soffr\u00ec di gotta, arteriosclerosi, cataratta, idropisia e probabilmente anche di porfiria, la stessa malattia mentale che aveva colpito suo padre; egli trascorreva i suoi giorni a letto con frequenti spasmi che lo lasciavano quasi asfissiato. Nel 1797 aveva raggiunto i 117 kg di peso e la sua obesit\u00e0 gli creava un imbarazzo tale da evitare di prendere parte a eventi pubblici.\nGli ultimi anni del regno di Giorgio IV furono scanditi da un crescente decadimento fisico e mentale ed un quasi totale ritiro dagli affari pubblici. Dal dicembre del 1828, come era accaduto a suo padre, Giorgio divenne quasi completamente cieco a causa della cataratta, e la gotta inizi\u00f2 a colpirlo anche alla mano destra, estendendosi poi lungo tutto il braccio, al punto tale da rendergli impossibile anche la firma di documenti e decreti. A met\u00e0 del 1829, il pittore David Wilkie riport\u00f2 che il re \"se ne stava andando pericolosamente giorno dopo giorno\" ed era divenuto obeso al punto tale da sembrare \"un'enorme salsiccia nel budello\". Nel settembre del 1829, si sottopose ad una operazione per rimuovere la cataratta, ma era ormai divenuto dipendente dal laudano che prendeva con regolarit\u00e0 per alleviare i suoi sintomi.\nDalla primavera del 1830, era ormai chiaro che la fine di Giorgio IV fosse imminente. Confinato perlopi\u00f9 nella sua camera, con la vista ormai completamente compromessa da un occhio, egli stesso non perse ad ogni modo l'ironia paragonandosi ad una falena; firmava i documenti solo tramite un timbro con la sua firma, alla presenza di testimoni. Il suo peso raggiunse i 130 kg. La frequente mancanza di fiato per l'idropisia lo costringeva a dormire su una sedia ed i dottori erano spesso costretti a smuovergli l'addome per drenarvi i liquidi in eccesso. Malgrado il suo declino ormai ovvio, Giorgio era comunque ammirato per la tenacia con la quale combatteva per la sua sopravvivenza senza cambiare una virgola della sua vita precedente. Agli spettatori il sovrano appariva sempre brillante nei suoi commenti e con uno straordinario appetito; nell'aprile del 1830, il duca di Wellington scrisse che il re aveva mangiato a colazione \"un piccione e un pasticcio con carne di manzo... Tre quarti di vino chiaretto della Mosella, un calice di Champagne secco, due bicchieri di Porto e un bicchiere di Brandy\", seguiti da una notevole dose di laudano. Scrivendo alla sua amante Maria Fitzherbert nel giugno di quell'anno, l'archiatra di corte sir Henry Halford, disse \"La costituzione di Sua Maest\u00e0 \u00e8 gigantesca, e la sua elasticit\u00e0 sotto tali pressioni \u00e8 strabiliante al punto che non ho mai visto nulla del genere in trentotto anni di esperienza.\" Lo stesso dottor Halford, per quanto si prendesse cura del sovrano sin da quando era ancora reggente, era per\u00f2 particolarmente ambizioso e visto dai contemporanei come scarsamente competente, al punto che la rivista scientifica \"The Lancet\" lo critic\u00f2 pubblicamente dicendo che la sua cura a tutto era rappresentata da sedativi.\nGiorgio IV dett\u00f2 le sue ultime volont\u00e0 nel maggio di quell'anno e divenne particolarmente pio negli ultimi mesi della sua vita, confessando all'arcidiacono di pentirsi profondamente della sua vita dissoluta, ma sperando nella divina provvidenza avendo sempre mirato al bene dei suoi sudditi. A giugno del 1830 non era pi\u00f9 in grado di stendersi ed il 14 ricevette l'unzione degli infermi alla presenza di lady Conyngham, del dottor Halford e di un chierico. Halford si preoccup\u00f2 di informare anche il gabinetto di governo che il 24 giugno \"la tosse del re continua, con espettorazioni considerevoli\".\nAlle tre del mattino del 26 giugno 1830, mentre si trovava al castello di Windsor, Giorgio IV si svegli\u00f2 e sub\u00ec un forte attacco di diarrea mista a melena. Dopo l'arrivo del suo segretario, sir William Knighton, secondo le fonti, le labbra del sovrano erano ormai divenute livide e reclin\u00f2 il capo sulla testa di un servitore. Mor\u00ec alle 3:15. L'autopsia, condotta dal suo medico personale, rivel\u00f2 che Giorgio era morto di un'emorragia gastro-intestinale derivata dalla rottura di un vaso sanguigno dello stomaco. Inoltre venne trovato un tumore \"della grandezza di un'arancia\" attaccato alla vescica; il suo cuore appariva sovradimensionato, con valvole pesantemente calcificate e circondate da vasti depositi di adipe.\nIl secondo figlio di Giorgio III, Federico Augusto, duca di York e di Albany, era morto nel 1827, anche lui senza figli legittimi in vita, e pertanto a Giorgio IV successe un altro dei suoi fratelli minori, Guglielmo, Duca di Clarence, che sal\u00ec al trono col nome di Guglielmo IV.\nIl re venne sepolto nella cappella di San Giorgio al castello di Windsor il 15 luglio successivo."}
{"id": "131173", "revid": "63756", "url": "https://it.wikipedia.org/wiki?curid=131173", "title": "Snippets", "text": ""}
{"id": "131174", "revid": "767487", "url": "https://it.wikipedia.org/wiki?curid=131174", "title": "Gabriele Kuby", "text": "Ha scritto un saggio, \"Harry Potter, bene o male?\", in cui afferma che la serie di Harry Potter \"corrompe il cuore dei giovani, impedendo loro di sviluppare il giusto senso del bene e del male, e quindi di nuocere al loro rapporto con Dio quando questo rapporto \u00e8 ancora nella fase iniziale\".\nNel marzo del 2003, dopo la pubblicazione del suo saggio, scrive una lettera all'allora cardinale Joseph Ratzinger, ed i due iniziano un breve carteggio nel quale sembra che il prelato incoraggi la Kuby ad illuminare la gente su Harry Potter e le sue sottili seduzioni negative.\nLe lettere sono state tradotte e rese pubbliche dal sito di informazione canadese \"LifeSiteNews.com\" e possono essere lette su Diario.it."}
{"id": "131175", "revid": "15756", "url": "https://it.wikipedia.org/wiki?curid=131175", "title": "Alpha Flight", "text": "Alpha Flight \u00e8 un supergruppo canadese di supereroi dei fumetti, creata da Chris Claremont (testi) e dall'autore di origini canadesi John Byrne (disegni), pubblicato dalla Marvel Comics.\nLa loro prima apparizione risale a una storia in due parti pubblicata sui numero 120 e 121 di \"Uncanny X-Men\" (aprile 1979), tradotti in Italia per la prima volta dall'Editoriale Corno su \"L'Uomo Ragno\" (seconda serie) nei numeri 21, 22, 26 e 27.\nPrima serie.\nBisogna attendere fino al 1983 per vederli titolari di una serie a loro dedicata.\nSebbene riluttante ad accettare l'incarico John Byrne scrisse e disegn\u00f2 28 numeri prima di abbandonarla ad altri autori. Durante la sua permanenza la serie attrasse l'attenzione dei \"fan\" con saghe che si occupavano di un personaggio o due alla volta, per approfondirne le caratteristiche e raramente mostr\u00f2 l'intero gruppo in azione insieme. Questo approccio era insolito rispetto al trattamento riservato agli altri gruppi Marvel come X-Men, Vendicatori o i Fantastici Quattro.\nLa composizione iniziale di Alpha Flight era completamente canadese, e comprendeva (tra parentesi i nomi originali se differenti):\nDopo l'abbandono di Byrne la serie fu scritta da molti altri autori, tra cui Bill Mantlo, James Hudnall, Fabian Nicieza e Scott Lobdell. La serie continu\u00f2 per 130 numeri, introducendo dozzine di personaggi tra buoni e cattivi, e ospit\u00f2 diversi crossover con altri personaggi Marvel. Chiuse nel 1994.\nSeconda serie.\nNel 1997 la serie ricomincia dal numero 1, con personaggi molto diversi. Si chiude nel 1999 dopo soli 20 numeri e un annual. I nuovi ingressi nella formazione erano:\nTerza serie.\nNel 2004 la Marvel fa ripartire la serie con l'headline \"Completamente nuovo, completamente differente\" (\"All-New, All-Different\"). Il primo arco narrativo di sei episodi, che mostra Sasquatch nel tentativo di costruire una nuova squadra, si intitola \u00abState scherzando, vero?\u00bb (\"You Gotta Be Kiddin' Me\"). La serie viene cancellata dopo 12 numeri a causa delle scarse vendite.\nLa nuova squadra reclutata da Sasquatch includeva:\nIl gruppo \u00e8 stato annientato dal Collettivo in una storia narrata nella serie \"New Avengers\".\nOmega Flight.\nIn origine gli Omega Flight erano un gruppo di supercriminali formato per uccidere gli Alpha Flight, ma quando questi ultimi sono stati uccisi dal Collettivo, si \u00e8 creata una nuova formazione con lo scopo di sostituire gli Alpha originali.\nQuarta serie.\nIl 15 febbraio 2011 la Marvel annuncia il ritorno della serie, scritta da Greg Pak e Fred Van Lente, con disegni di Dale Eaglesham. La serie \u00e8 collegata al crossover \"Fear Itself\". La serie \u00e8 stata cancellata dopo otto numeri.\nPubblicazioni in italiano.\nLa prima serie di Alpha Flight fu pubblicata in Italia dalla Star Comics, con un primo lancio sperimentale con lo \"Speciale Alpha Flight\" (ottobre 1989, contenente il numero 1 della serie e alcune brevi storie \"a solo\" tratte da diversi dei primi numeri della serie). Poi le storie vennero pubblicate con una presenza quasi regolare sulla testata \"Capitan America e i Vendicatori\" dal numero 1 (gennaio 1990) al 45 (maggio 1992), e successivamente inserite nel sommario di \"X-Men\" (numeri dal 26 del settembre 1992 al 38 del settembre 1993).\nCon l'acquisizione di tutti i diritti sulle serie Marvel nel 1994 da parte di Marvel Italia (poi trasformatasi in Panini Comics) la serie viene dirottata su \"Wolverine\" dal numero 55 (agosto 1994) al numero 62 (marzo 1995). In seguito (aprile 1996 - giugno 1998) la serie venne raccolta in volumi da edicola e fumetteria, senza mai completarne l'edizione integrale e cronologica. Vennero infatti saltate intere sequenze, ad esempio quella dei numeri dal 54 all'86, con l'eccezione del 62, con ogni probabilit\u00e0 perch\u00e9 conteneva una delle prime prove come disegnatore del celebre Jim Lee. Stesso destino segu\u00ec la seconda serie pubblicata solo fino al numero 12 sempre in volumi (dal giugno 1998 al febbraio 1999).\nInoltre \u00e8 stata pubblicata una serie di cinque numeri con alcune storie dell'Alpha Flight e i primi cinque numeri della serie di Deadpool degli anni novanta.\nLa terza serie \u00e8 inedita in Italia.\nOmega Flight, miniserie composta da cinque numeri, \u00e8 stata pubblicata su Marvel Monster Edition n. 10.\nVari \"Annual\" e numeri speciali furono pubblicati a pi\u00f9 riprese e su varie riviste sia da Star Comics sia dalla Marvel Italia, in modo frammentario seppur selezionando le storie pi\u00f9 significative per la \"continuity\".\nAltri media.\nAlpha Flight \u00e8 apparsa in una serie animata degli X-Men, nell'episodio \"Vecchi Amici\" (in originale \"Repo Man\"). Vindicator e la squadra canadese catturano Wolverine. Il Governo canadese vuole indietro il suo progetto e gli pone un ultimatum: o si unisce ad Alpha Flight o l'adamantio che ricopre il suo scheletro verr\u00e0 rimosso dal suo corpo. In quest'episodio ad essere chiamato col nome di \"Vindicator\" \u00e8 Guardian, non sua moglie Heather (che lavora come scienziata) e comprende (oltre a Vindicator) Puck, Snowbird, Sciamano, Northstar, Aurora e Sasquatch,"}
{"id": "131177", "revid": "1543377", "url": "https://it.wikipedia.org/wiki?curid=131177", "title": "Guglielmo IV del Regno Unito", "text": "Guglielmo era figlio di Giorgio III e fratello di Giorgio IV. Durante la sua giovinezza serv\u00ec nella Royal Navy e fu per questo soprannominato il Re Marinaio. Il suo regno fu breve, ma segnato da alcune importanti riforme: la legislazione sui poveri (la \"Poor Law\") fu modernizzata, il governo municipale democratizzato, il lavoro dei bambini venne limitato e la schiavit\u00f9 abolita in tutto l'Impero britannico. La pi\u00f9 importante riforma legislativa del suo regno fu l'Atto di Riforma del 1832, che riform\u00f2 il sistema elettorale britannico. Re Guglielmo IV non partecip\u00f2 alla vita politica del paese come il padre o il fratello, sebbene sia stato l'ultimo sovrano a dare l'incarico a un primo ministro contro la volont\u00e0 del parlamento, nel 1834. Morto senza eredi, dal momento che sopravvisse a entrambe le sue figlie, il trono inglese pass\u00f2 alla nipote Vittoria, figlia di suo fratello minore Edoardo Augusto di Hannover, morto prima di lei, mentre il regno di Hannover, in cui vigeva la legge salica, pass\u00f2 al fratello minore, Ernesto Augusto.\nBiografia.\nPrimi anni.\nGuglielmo nacque a Buckingham Palace, terzo figlio del re Giorgio III e della regina Carlotta. Guglielmo aveva due fratelli maggiori, Giorgio, principe di Galles e Federico, duca di York e mai si sarebbe quindi pensato che potesse salire al trono. Fu battezzato nella \"Great Council Chamber\" del palazzo reale di St. James ed i suoi padrini furono il duca di Gloucester, il principe Enrico Federico, duca di Cumberland e Strathearn Henry e la principessa Augusta Carlotta.\nTrascorse l'infanzia a Richmond e a Kew Palace, ove fu educato da istitutori privati; all'et\u00e0 di tredici anni si arruol\u00f2 come cadetto in marina e fu presente alla battaglia di Capo San Vincenzo del 1780. In ogni caso, la sua esperienza in marina fu in parte differente rispetto a quella degli altri cadetti, dal momento che fu accompagnato dal proprio tutore; ricevette nozioni di cucina e fu arrestato a Gibilterra per ubriachezza insieme ai suoi compagni, anche se fu rilasciato non appena fu resa nota la sua identit\u00e0.\nAl tempo della Rivoluzione americana, si trovava di stanza a New York ed in tale occasione il generale George Washington (come riportato in una sua lettera indirizzata al colonnello Ogden, datata 26 marzo 1782) progett\u00f2 di rapire il principe; ma il piano non ebbe seguito e, una volta scoperto, re Giorgio ordin\u00f2 di raddoppiare la guardia personale del principe.\nNel 1785 divenne luogotenente e nell'anno seguente capitano della HMS \"Pegasus\"; da capitano, serv\u00ec nei Caraibi sotto il comando dell'ammiraglio Horatio Nelson, che lod\u00f2 la capacit\u00e0 professionale del principe, il suo rispetto per gli ordini dei superiori e la diligenza.\nNel 1788 ricevette il comando di una fregata, la HMS \"Andromeda\"; l'anno seguente fu promosso a contrammiraglio e gli venne affidata la nave di linea HMS \"Valiant\".\nCarriera politica.\nGuglielmo espresse a suo padre il desiderio di essere nominato duca come i suoi fratelli, ma il re non era della stessa opinione e oppose un fermo rifiuto; il principe, allora, minacci\u00f2 di candidarsi alla Camera dei Comuni quale deputato nel collegio elettorale di Totnes, nel Devon. Il re, pertanto, sia pur riluttante, invest\u00ec suo figlio del titolo di duca di Clarence e St Andrews e di conte di Munster il 20 maggio del 1789 affermando che era un altro voto per l'opposizione. In effetti il principe, ancorch\u00e9 non potesse essere ascritto ad un partito politico preciso, un\u00ec le proprie forze a quelle dei fratelli, che erano forti oppositori della politica paterna.\nPoco tempo dopo la nomina a duca, Guglielmo lasci\u00f2 definitivamente la Royal Navy (1790). Quando il Regno Unito entr\u00f2 in guerra con la Francia nel 1793, il duca era ansioso di partecipare direttamente agli scontri, ma non fu messo al comando di una nave sia poich\u00e9, cadendo dalle scale, si era fratturato un braccio, sia poich\u00e9 aveva tenuto alla Camera dei Lord un discorso contrario al conflitto. L'anno seguente cambi\u00f2 opinione, ma, in ogni caso, l'Ammiragliato non rispose alle richieste del principe. Nel 1798 ottenne il rango di Ammiraglio e nel 1811 quello di \"Admiral of the Fleet\", ma tali onori rimasero formali; infatti, sebbene avesse partecipato al bombardamento di Anversa (venendo anche ferito), non ricevette nessun comando effettivo per tutta la durata delle guerre napoleoniche.\nDurante questi anni visse principalmente a Bushey Lodge (gli era stato concesso dal padre, nel 1797, l'incarico di Ranger del Bushy Park) e partecip\u00f2 alla vita politica del regno.\nSi schier\u00f2 tra gli oppositori dell'abolizione della schiavit\u00f9, ancora praticata nelle colonie, affermando che avrebbe portato ben pochi vantaggi agli schiavi stessi, i quali difficilmente si sarebbero potuti integrare nella societ\u00e0, sostenendo che tale proposta veniva da fanatici o da ipocriti.\nIn altre materie, invece, fu pi\u00f9 liberale: appoggi\u00f2 l'abrogazione delle norme penali contro i cristiani dissenzienti e si oppose alla proposta di proibire il matrimonio a coloro che avessero commesso il reato di adulterio.\nRelazioni e matrimonio.\nDal 1791 il duca di Clarence visse per i vent'anni successivi con l'attrice irlandese Dorothea Bland, meglio conosciuta col nome d'arte di Miss Jordan (tale nome era dovuto al rapporto che ella stessa fece tra la propria condizione e le proprie origini, per le quali aveva dovuto attraversare il mare per giungere dall'Irlanda all'Inghilterra, come gli ebrei attraversarono il fiume Giordano).\nGuglielmo era parte di quella generazione che era cresciuta sotto il giudizio del Royal Marriages Act 1772, che proibiva ai discendenti di Giorgio II di contrarre matrimonio senza ottenere prima il consenso del monarca regnante, dando debito preavviso del proprio fidanzamento almeno 12 mesi prima al Consiglio Privato del Re. Molti dei figli maschi di Giorgio III, per\u00f2, decisero in tutta risposta di coabitare con le loro amanti, anche quando avevano gi\u00e0 preso moglie. Guglielmo poi, dal momento che non era il primogenito, pensava di non incappare nemmeno in problemi di successione dinastica e di poter condurre liberamente la propria vita.\nLa coppia visse felicemente per diversi anni, come \u00e8 testimoniato dalla nascita di ben dieci figli, cinque maschi e cinque femmine, che ottennero il cognome \"FitzClarence\" ed anche dalle lettere dei protagonisti: infatti, il principe rimarc\u00f2 ad un amico la buona natura della Jordan, sottolineando in particolare la sua dedizione ai figli, mentre lei sottoline\u00f2 il comportamento gioioso di lui durante le feste.\nLa loro relazione, non ostacolata dal re, si concluse probabilmente nel 1811, come riportato dalla stessa Jordan, per motivi finanziari: la Jordan ottenne una pensione annua di 4.400 sterline e la custodia dei figli, a condizione di non riprendere le scene, ma, non appena tent\u00f2 di riparare ai debiti di una sua figlia, avuta da una relazione precedente, Guglielmo si riprese la custodia dei figli e sospese il pagamento della pensione. A questo punto Miss Jordan fu costretta a fuggire a Parigi, dove mor\u00ec in miseria nel 1815.\nVa inoltre aggiunto che da una seconda relazione Guglielmo ebbe un figlio maschio, annegato nel Madagascar nel febbraio del 1807.\nOppresso da pesanti debiti, Guglielmo tent\u00f2 di sposare diverse ereditiere, ma non ottenne successo; nel frattempo la successione inglese diveniva incerta: infatti, nel 1817 mor\u00ec la principessa Carlotta, unica figlia di Giorgio, principe di Galles e, dal momento che n\u00e9 Giorgio n\u00e9 il fratello minore Federico avevano eredi e godevano di buona salute, Guglielmo, il terzogenito, aveva buone possibilit\u00e0 di ascendere al trono.\nIn tali circostanze diveniva necessario che Guglielmo si sposasse e provasse a generare un erede legittimo e pertanto un suo fratello minore, il duca di Cambridge Adolfo, venne inviato in Germania per cercare una degna consorte di religione rigorosamente protestante; venne prescelta in un primo tempo la principessa Augusta d'Assia-Kassel, di 32 anni pi\u00f9 giovane, ma il di lei padre declin\u00f2 l'offerta, preferendo invece darla in sposa proprio al duca di Cambridge (la coppia si spos\u00f2 due mesi dopo). Alla fine venne trovata la candidata ideale, vicina alla casa ed al monarca: a Kew, l'11 luglio 1818, Guglielmo spos\u00f2 la ventiseienne principessa Adelaide di Sassonia-Meiningen, figlia di Giorgio I di Sassonia-Meiningen e di Luisa Eleonora di Hohenlohe-Langenburg, sebbene lui avesse il doppio degli anni di lei.\nIl matrimonio fu felice e i due vissero per i primi anni in Germania, dove Guglielmo ebbe modo di pagare tutti i propri debiti grazie all'aiuto della moglie, tanto che il parlamento dispose per lui una speciale pensione a sostegno (accettata con riluttanza da Guglielmo, il quale in seguito vi rinunci\u00f2). Dopo il matrimonio, Guglielmo non ebbe altre amanti, ma la coppia, dopo tre aborti, ebbe solo due figlie, Carlotta ed Elisabetta: la morte prematura di entrambe non permise di assicurare una legittima successione al trono.\nLord Grand'Ammiraglio.\nIl fratello maggiore di Guglielmo, Giorgio, principe di Galles, divenne principe reggente al trono nel 1811, dal momento che il padre Giorgio III soffriva di evidenti disturbi mentali ed era ormai in et\u00e0 molto avanzata.\nNel 1820 il re mor\u00ec, lasciando la corona al principe reggente, che divenne sovrano col nome di Giorgio IV; Guglielmo divenne quindi il secondo in linea di successione al trono, preceduto da suo fratello maggiore, il malaticcio duca Federico Augusto di York.\nGuglielmo venne pesantemente influenzato dal suo matrimonio, camminava per ore all'aria aperta, mangiava frugalmente e beveva molta limonata mentre la salute dei suoi due fratelli maggiori declinava sempre di pi\u00f9: infatti, quando il duca di York suo fratello mor\u00ec nel 1827, Guglielmo, ormai sessantenne, divenne erede al trono.\nL'anno successivo, la salita al potere di George Canning come primo ministro comport\u00f2 anche la nomina di Guglielmo a Lord Grand'Ammiraglio della flotta inglese, anche se egli fu spesso in conflitto col suo Consiglio, composto da ufficiali dell'Ammiragliato che ritenevano di avere maggiore esperienza in materia bellica e navale del principe. Le cose degenerarono nel 1828, quando Guglielmo decise di imbarcarsi con uno squadrone di navi e di partire per una destinazione che rimase sconosciuta, rimanendo al largo per dieci giorni in segno di protesta verso il consiglio. Il re, attraverso il primo ministro Arthur Wellesley, duca di Wellington, richiese le sue dimissioni ed al suo posto venne nominato il visconte Melville.\nEgli ad ogni modo era stato ottimo nel suo incarico: aveva abolito l'uso del gatto a nove code per quasi tutti i reati (con l'eccezione dell'ammutinamento) e tentato di migliorare gli armamenti e i cannoni in uso nelle navi britanniche, oltre ad aver disposto che ogni nave tenesse un preciso rapporto sul suo status.\nGuglielmo trascorse il restante tempo del regno del fratello essenzialmente immerso negli affari della Camera dei Lord. Support\u00f2 il decreto di emancipazione dei cattolici, in forte opposizione alle idee di suo fratello minore, il duca di Cumberland (lo stesso Guglielmo aveva descritto le opinioni del fratello minore come \"infamie\").\nNel frattempo, la salute di Giorgio IV peggiorava sempre pi\u00f9 ed era ormai evidente la successione al trono di Guglielmo, tanto che, a fine maggio, Giorgio disse al fratello minore: \"Sia fatta la volont\u00e0 di Dio. Non ho ferito alcuno. Tutto ci\u00f2 spetter\u00e0 poi a Voi\".\nIl regno.\nAscesa al trono.\nQuando re Giorgio IV mor\u00ec il 26 giugno 1830 senza figli legittimi sopravvissutigli, Guglielmo ascese al trono all'et\u00e0 di 64 anni con il nome di Guglielmo IV, guadagnandosi anche il primato del re asceso al trono britannico in pi\u00f9 tarda et\u00e0 nella storia (tale primato potrebbe venire superato da Carlo, principe di Galles, che nel 2013 ha infatti compiuto 65 anni, se e quando salir\u00e0 al trono succedendo a Elisabetta II).\nA differenza del ben pi\u00f9 stravagante fratello, Guglielmo non accettava di buon grado le pompe e le cerimonie. In contrasto con Giorgio IV, che tendeva a trascorrere oziosamente le sue giornate al castello di Windsor, Guglielmo era solito rimanere a Londra e passeggiare scortato per le vie, incontrando la gente e sentendo il parere del popolo, guadagnandosi cos\u00ec la stima degli inglesi molto pi\u00f9 che il fratello.\nIl re, inoltre, si dimostr\u00f2 subito un lavoratore coscienzioso, intraprendendo un rapporto di vera cooperazione col duca di Wellington, suo primo ministro: lo stesso Wellington scrisse di aver lavorato di pi\u00f9 in dieci minuti con Guglielmo di quanto non avesse fatto in diversi giorni con Giorgio IV; Lord Brougham aggiunse che il nuovo sovrano, a differenza del fratello e del padre, non aveva timore a chiedere spiegazioni e consigli.\nGuglielmo inoltre band\u00ec dall'esercito francesi e tedeschi voluti dal fratello, rimpiazzandoli con soldati esclusivamente inglesi, guadagnandosi l'approvazione del popolo. Egli don\u00f2 inoltre gran parte della collezione di quadri di Giorgio IV alla nazione. Se Giorgio IV aveva poi iniziato un capillare (e costoso) restauro di Buckingham Palace, suo fratello si rifiut\u00f2 categoricamente di abitarvi e lo sfrutt\u00f2 in un primo momento come caserma e poi come sede del parlamento, quando la House of Parliament and\u00f2 distrutta in un incendio nel 1834. Era anche noto per la sua amabilit\u00e0, tanto che, ogni qual volta risiedeva al Royal Pavilion di Brighton, era solito chiedere agli hotel una lista degli ospiti per poi invitarne a cena quanti conoscesse, con la precisazione di non preoccuparsi per il vestiario, mentre la regina aveva l'abitudine di ricamare fiori dopo aver cenato con gli ospiti.\nAll'ascesa al trono Guglielmo IV non si dimentic\u00f2 dei propri nove figli illegittimi, e li cre\u00f2 conti e contesse di Munster, anche se essi non poterono mai essere legittimati per non rovinare la sua immagine pubblica; questo fatto cre\u00f2 non pochi contrasti tra Guglielmo ed alcuni dei suoi figli maschi (in particolare il primogenito); che reclamavano maggiori onori o titoli; le sue figlie, invece, furono invitate di frequente a corte\nRiforme.\nCon la sconfitta e le divisioni dei Tories, assurse in seguito alla carica di primo ministro Lord Charles Grey, che si preoccup\u00f2 di formare un nuovo governo. Una delle sue prime azioni fu quella di rinnovare il sistema elettorale, che non aveva subito cambiamenti sostanziali dal XV secolo. Esso era ormai pieno di iniquit\u00e0 ormai obsolete: ad esempio, alcune citt\u00e0 di rilievo come Manchester o Birmingham non potevano eleggere dei loro rappresentanti di governo, mentre piccoli sobborghi o villaggi godevano anche di 7 rappresentanti, perch\u00e9 vantavano una storia di maggior rilievo per la corona o erano possedimenti di \"landlords\" di rilievo nell'aristocrazia inglese.\nQuando il Reform Bill fu rigettato dalla House of Commons nel 1831, il primo ministro, Lord Gray, richiese al sovrano di disporne l'immediato scioglimento e nuove elezioni: in un primo momento Guglielmo fu riluttante (la Camera era stata eletta appena l'anno prima e una seconda elezione sarebbe stata interpretata come un atto di forza), ma, irritato dall'atteggiamento ostruzionista dell'opposizione, decise di parlare personalmente alla House of Lord e di prorogare la sessione parlamentare nel tentativo di rasserenare gli animi. Ogni tentativo di conciliazione fu per\u00f2 impossibile ed il sovrano decise di sciogliere la Camera dei Comuni e di convocare nuove elezioni, che videro una schiacciante vittoria dei liberali favorevoli alla riforma; la Camera dei Lord, tuttavia, rimase fermamente contraria.\nLa crisi vide un piccolo interludio nelle celebrazioni per l'incoronazione del re, l'8 settembre 1831, che per\u00f2 si svolsero all'insegna di un certo risparmio (30.000 sterline contro le 240.000 spese dal fratello nel 1821), anche se molti giornali dell'epoca parlarono di una \"mezza incoronazione\" che guardava al risparmio ed alle ristrettezze.\nIl 23 dicembre 1830, venne firmato un atto di reggenza: Edoardo, il fratello minore del re, era gi\u00e0 morto nel 1820, sei giorni prima che Giorgio IV diventasse ufficialmente re, e aveva solo una figlia undicenne, Vittoria. Secondo quest'atto di reggenza, se il re fosse morto prima che sua nipote raggiungesse la maggiore et\u00e0, ci sarebbe stata una reggenza. Re Guglielmo, ormai vecchio e ammalato, fu molto preoccupato da ci\u00f2, e nel 1836, in presenza di una diciassettenne Vittoria che avrebbe compiuto gli anni tra nove mesi, disse in pubblico che sperava di vivere almeno abbastanza per assistere al diciottesimo compleanno di sua nipote.\nNell'ottobre del 1831, dopo che la House of Lords aveva rigettato nuovamente il Reform Bill, i sostenitori della riforma scesero in piazza a manifestare, mentre Lord Gray, assecondando l'opinione pubblica, ripresent\u00f2 il disegno di legge e richiese a re Guglielmo di nominare 22 Pari, in modo da superare l'opposizione. Il sovrano dichiar\u00f2 che era difficile assicurare l'ampliamento dei Pari richiesto dal governo, ma consent\u00ec alla nomina di un gruppo sufficiente a garantire l'approvazione della riforma che, comunque, avrebbe dovuto subire delle modifiche; Lord Gray si impunt\u00f2 e minacci\u00f2 le dimissioni; Guglielmo rifiut\u00f2 di assecondare il primo ministro ed accett\u00f2 le sue dimissioni.\nA questo punto, il re decise di nominare il duca di Wellington nuovo primo ministro; questi, tuttavia, non godeva della fiducia n\u00e9 della House of Commons n\u00e9 dell'opinione pubblica e pertanto la popolarit\u00e0 del re ne risent\u00ec visibilmente. Infine, dopo alcune trattative, Guglielmo accett\u00f2 di reinsediare Lord Gray e di creare nuovi Pari nel caso la House of Lord persistesse nella sua opposizione; spaventati da tale minaccia, il Reform Act 1832 pass\u00f2 (con alcuni emendamenti correttivi) ed il re recuper\u00f2 il proprio credito pubblico.\nPolitica estera.\nGuglielmo aveva dei pregiudizi sugli stranieri, in particolare sui francesi, e riteneva pertanto che la Gran Bretagna non dovesse interferire negli affari di altre nazioni, il che lo pose in conflitto con il Segretario degli Esteri, Lord Palmerston. Guglielmo sostenne comunque l'insurrezione dei belgi e, dopo che le candidature di alcuni principi francesi ed olandesi furono rigettate, decise di appoggiare il principe Leopoldo di Sassonia-Coburgo-Gotha, vedovo di sua nipote Carlotta, che risult\u00f2 poi il candidato vincente.\nInoltre, sebbene il sovrano fosse noto per la sua mancanza di tatto e per la sua facezia, acquis\u00ec alcuni successi diplomatici: infatti, conscio dell'importanza strategica di Suez, mantenne ottime relazioni con l'Egitto; in seguito, mostrando anche un certo charme, omaggi\u00f2 George Washington come \"il pi\u00f9 grande uomo mai vissuto\", alla presenza dell'ambasciatore americano, fatto che giov\u00f2 alla normalizzazione dei rapporti tra Stati Uniti e Regno Unito e permise al sovrano di recuperare anche in America un certo credito, cosa che suo padre si era categoricamente rifiutato di accettare.\nRe di Hannover.\nPur essendone divenuto re, Guglielmo IV non visit\u00f2 mai l'Hannover dopo la sua ascesa al trono inglese. Suo fratello, il principe Adolfo, duca di Cambridge, venne da lui nominato vicer\u00e9 dello stato tedesco.\nLa percezione pubblica della politica operata dall'Inghilterra nei confronti dell'Hannover era pessima, in quanto gli hannoveriani ritenevano di venire trattati unicamente come dominio secondario della ben pi\u00f9 prestigiosa Inghilterra, anche se l'Hannover era stata la terra nativa della dinastia regnante inglese.\nNel 1832 il cancelliere austriaco Metternich aveva promulgato delle leggi al fine di frenare i movimenti liberali che imperversavano per la Germania; il governo dell'Hannover si era dichiarato a favore, mentre Lord Palmerston aveva manifestato la propria opposizione e richiesto l'intervento del re il quale, tuttavia, con grande disappunto del ministro, assecond\u00f2 la volont\u00e0 del governo dell'Hannover. Il contrasto tra il re ed il ministro degli esteri si ripresent\u00f2 l'anno seguente, quando Metternich convoc\u00f2 a Vienna una conferenza degli stati tedeschi: Lord Palmerston intendeva declinare l'invito, ma Guglielmo autorizz\u00f2 il Vicer\u00e9, principe Adolfo, a parteciparvi.\nNello stesso anno, infine, Guglielmo IV ratific\u00f2 una nuova costituzione per l'Hannover, che diede maggior potere alle classi medie, concedendo limitati poteri anche ai ceti meno abbienti e garantendo un ruolo maggiore del parlamento locale nelle operazioni di governo. Tale costituzione venne per\u00f2 revocata alla morte di Guglielmo IV da suo fratello, il nuovo re di Hannover Ernesto Augusto, duca di Cumberland.\nGli ultimi anni.\nPer il resto della sua vita, Guglielmo intervenne fortemente nella politica inglese una volta sola ancora, nel 1834, quando scelse il primo ministro autonomamente, contro la volont\u00e0 del parlamento. Al ritiro volontario di Lord Grey, lo segu\u00ec alla carica di primo ministro William Lamb, II visconte Melbourne, il quale era molto influente e godeva di ottimo credito in parlamento, sebbene la sua politica di riforma della Chiesa protestante irlandese (abolizione di diversi vescovati e riduzione della decima) non fosse particolarmente apprezzata dal sovrano, in materia assai pi\u00f9 cauto.\nNel novembre del 1834, il capo della Camera dei Comuni e Cancelliere dello Scacchiere, John Spencer, III conte Spencer (antenato della principessa Diana), eredit\u00f2 il titolo nobiliare e pass\u00f2 dalla Camera dei Comuni alla Camera dei Lords. Melbourne dovette pertanto nominare un nuovo Cancelliere dello Scacchiere per rimpiazzarlo e l'unico candidato che venne proposto fu Lord John Russell, che Guglielmo IV riteneva un \"pericoloso piccolo radicale\".\nGuglielmo pretese che il ministero corresse ai ripari, riportando John Spencer ai propri precedenti incarichi. Lord Melbourne si dimise per protesta verso queste angherie e Guglielmo scelse per la carica di primo ministro Sir Robert Peel, ma, poich\u00e9 momentaneamente si trovava in Italia, il comando venne ripreso dal duca di Wellington.\nQuando Peel fece ritorno in patria, prese le redini del governo, ma, non avendo la maggioranza nella House of Commons, decise di scioglierla e di convocare nuove elezioni, che confermarono una maggioranza liberale (anche se di minore entit\u00e0); Peel, dopo alcuni mesi, si dimise, lasciando il posto a Lord Melbourne (sarebbe rimasto in carica per tutto il regno di Guglielmo IV) ed il re fu costretto ad accettare Russel come Capo della Camera dei Comuni.\nIl rapporto tra il sovrano e Lord Melbourne rimase altalenante. Infatti, Guglielmo temeva che la devoluzione di competenze al Legislative Council of Lower Canada potesse comportare la perdita della colonia: in un primo momento, pertanto, si oppose al progetto, minacciando di chiedere le dimissioni del governo, ma poi decise di approvarlo. Va aggiunto, tuttavia, che il sovrano rifiut\u00f2 le dimissioni di Melbourne quando costui fu implicato in uno scandalo riguardante la sua relazione con Lady Caroline Norton e presto entrambi riuscirono a raggiungere un accettabile modus vivendi.\nSia il re che la regina erano affezionati alla nipote, la principessa Vittoria di Kent (figlia del fratello minore del sovrano, il principe Edoardo, duca di Kent e Strathearn), ma ogni loro tentativo di instaurare una relazione stretta con la nipote fu ostacolato dalla madre di lei, la duchessa vedova di Kent e dal di lei consigliere, Sir John Conroy, anche a causa dei figli illegittimi di Guglielmo, cosa che frustr\u00f2 lui e sua moglie.\nNell'agosto del 1836, ci fu il banchetto finale per festeggiare il settantunesimo compleanno del re. Quando sembr\u00f2 che la duchessa avesse mancato di rispetto alla regina Adelaide, Guglielmo, in presenza della nipote, ora diciassettenne, si infuri\u00f2 e prese la parola affermando: \"Confido in Dio che la mia vita possa essere risparmiata per altri nove mesi... io avrei, dunque, la soddisfazione di lasciare l'esercizio dell'autorit\u00e0 reale a questa fanciulla, erede presuntivo della Corona, e non nelle mani di una persona a me vicina che si \u00e8 circondata di consiglieri scellerati ed \u00e8 incapace ad agire con correttezza nella situazione in cui essa si \u00e8 posta\".\nTale discorso, che confermava il forte disprezzo del sovrano per la condotta della duchessa vedova di Kent, fu accolto dal silenzio della diretta interessata e con sgomento dalla principessa Vittoria, tanto che si chiuse le orecchie con le mani, e certamente contribu\u00ec all'opinione che ella ebbe dello zio, da lei descritto come \"un buon uomo, sebbene eccentrico e singolare\".\nNell'aprile dell'anno seguente, mor\u00ec di parto la maggiore delle figlie illegittime del sovrano, Sophia, Lady de L'Isle, fatto che indebol\u00ec la precaria salute di Guglielmo, gi\u00e0 compromessa dai disastrosi rapporti tra il sovrano stesso ed il suo figlio primogenito (anch'egli illegittimo), Giorgio, conte di Munster.\nMorte e successione.\nDopo dieci giorni di agonia, accudito dalla moglie, Guglielmo IV mor\u00ec d'infarto alle prime ore del 20 giugno 1837 al castello di Windsor, dove venne anche sepolto; lasci\u00f2 gran parte dei suoi averi ai figli illegittimi sopravvissuti.\nGuglielmo era morto senza eredi legittimi al trono, ma fortunatamente, le sue speranze di evitare la reggenza si avverarono: la nipote Vittoria, unica figlia di Edoardo, duca di Kent, fratello minore del re, aveva raggiunto la maggiore et\u00e0 (in cui avrebbe potuto governare personalmente senza l'ausilio di un reggente) il mese prima, permettendole cos\u00ec di succedere suo zio al trono e diventare regina. L'Hannover, invece, in cui era vigente la Legge Salica, pass\u00f2 al fratello di Guglielmo IV, Ernesto Augusto, duca di Cumberland: si realizz\u00f2 cos\u00ec la separazione tra le corone di Hannover e di Inghilterra, unite sin dal 1714.\nDiscendenza.\nGuglielmo IV ebbe, come si \u00e8 detto, due sole figlie femmine legittime avute dalla consorte:\nDalla propria amante, Dorothea Bland (detta \"Miss Jordan\"), ebbe i seguenti figli, che vennero sempre considerati illegittimi, pur ricevendo nobilitazione dal padre:\nDa Elizabeth Hay (nata Fitzclarence) discende Alexander Duff, I duca di Fife, marito della principessa Luisa, nipote della regina Vittoria, ed il primo ministro David Cameron."}
{"id": "131178", "revid": "1198127", "url": "https://it.wikipedia.org/wiki?curid=131178", "title": "Eroi in vendita", "text": "Eroi in vendita (\"Heroes for Hire\") \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Edward Hannigan (testi) e Lee Elias (disegni). La prima apparizione avviene in \"Power Man and Iron Fist\" (Vol. 1) n. 54 e la loro prerogativa \u00e8 di svolgere le loro missioni a pagamento, anzich\u00e9 con fini disinteressati per il bene dell'umanit\u00e0 come \u00e8 consuetudine di questo genere di personaggi. I componenti principali e con maggior permanenza, nonch\u00e9 fondatori, sono Luke Cage e Pugno d'Acciaio.\nStoria del gruppo.\nPrimo incontro.\nGli eroi noti come Pugno d'Acciaio e Power Man si incontrano per la prima volta durante un party organizzato per quest'ultimo in occasione della risoluzione dei suoi problemi con la legge. Quando la festa viene interrotta da un attacco dei fratelli criminali Stiletto e Discus, i due eroi uniscono le forze e sventano l'attacco. I due, vista l'affinit\u00e0, decidono dunque di lavorare insieme e aiutano l'agenzia investigativa di Misty Knight, la \"Nightwing Restorations\", per poi fondare una propria agenzia: gli Eroi in vendita (\"Heroes for Hire\"), una squadra di eroi che sarebbe intervenuta dietro pagamento. Come base per le proprie operazione, gli eroi scelgono gli appartamenti attigui al Gem Theater, il cinema su cui Power Man risiede.\nEroi in vendita.\nIl primo lavoro degli Eroi in vendita li vede impegnati nel disfarsi del criminale noto come Inceneritore (\"Incinerator\") il quale aveva tentato di rapinare la Manhattan Nation Bank. In seguito, vengono assoldati dai professori Abdol e Merridew del Metropolitan Museum per difendere un antico artefatto egizio dalle grinfie dei ladri. Alla fine, l'operazione, che si rivela essere un piano di Abdol, in realt\u00e0 il Monolite Vivente, viene sventata ed il gruppo comincia a diventare celebre. Durante questa operazione, gli Eroi in vendita si ritrovano inoltre a collaborare con l'agente Rafael Scarfe della NYPD e, soprattutto, con il duo di investigatrici private, Colleen Wing e Misty Knight, personaggi ricorrenti nelle avventure del gruppo. Nei loro primi mesi, il gruppo si trova ad affrontare una lunga sfilza di criminali, tra cui El Aguila (Alejandro Montoya), l'organizzazione criminale della Maggia, i fratelli Se\u00f1or Suerte e Se\u00f1or Muerte (Jaime e Phillip Garcia) e Bushmaster (John McIver). Decisivo per il destino degli Eroi in vendita \u00e8 l'incontro con Captain Hero (Bobby Wright, in realt\u00e0 il Super-Skrull Kl'rt, apparentemente un bambino che, dopo un incidente con un meteorite, ha assorbito poteri che non riesce a controllare. Pugno d'Acciaio e Captain Hero diventano amici ed il piccolo viene affidato al Progetto P.E.G.A.S.U.S., agenzia che si occupa delle gestione dei superuomini.\nPrimo scioglimento.\nIn seguito, gli Eroi in vendita cominciano a lavorare per una misteriosa agenzia governativa, la S.M.I.L.E., e, durante una delle missioni assegnate, Pugno d'Acciaio subisce un avvelenamento da radiazioni. Per salvare l'amico, Luke porta Danny nella citt\u00e0 mistica di K'un-Lun, luogo inter-dimensionale protetto dai vari Pugno d'Acciaio susseguitisi nel tempo, per curarlo. Ad insaputa di Power Man, il corpo dell'amico viene sostituito da un doppelg\u00e4nger della razza aliena degli H'ylthri, antichi nemici di K'un-Lun. Tornati a casa, gli Eroi in vendita vengono richiamati perch\u00e9 Captain Hero \u00e8 stato ricoverato all'ospedale: apparentemente, i suoi poteri lo stanno lentamente uccidendo. Dopo averlo salvato facendogli indossare le Nega-Bande, tecnologia degli alieni Kree, il giovane, che \u00e8 in realt\u00e0 \u00e8 uno Skrull, impazzisce ed uccide Pugno d'Acciaio. La polizia, sospettando di Power Man, gli d\u00e0 la caccia. Con Pugno d'Acciaio apparentemente morto e Power Man in fuga, si scioglie la prima iterazione degli Eroi in vendita.\nComponenti.\nDi seguito sono elencati i personaggi che hanno fatto parte del gruppo nel corso degli anni."}
{"id": "131181", "revid": "1855146", "url": "https://it.wikipedia.org/wiki?curid=131181", "title": "Angi\u00f2", "text": "L'Angi\u00f2 (in francese \"Anjou\") era una delle antiche province francesi, grossomodo corrispondente all'attuale dipartimento del Maine e Loira.\nIl territorio della provincia \u00e8 rimasto praticamente invariato a sud e ad ovest, mentre a nord \u00e8 stato privato del territorio di Craon e della regione del castello di C\u00e9an (La Fl\u00e8che), e ad est del cantone di Bourgueil.\nLa sua capitale \u00e8 Angers. Deve il suo nome al popolo celtico degli Andecavi. L'Angi\u00f2 \u00e8 inoltre un'importante regione viticola della Francia.\nStoria.\nIntorno all'anno 800 la regione di Angers fu creata come marca ai confini con il ducato di Bretagna (\"marca di Bretagna\") e affidata al conte Rolando. Alla met\u00e0 del IX secolo divenne la contea di Angers. Il primo conte di Angers o di \"Anjou\" (letteralmente \"regione di Angers\"), fu probabilmente Roberto il Forte (morto nell'866), conte di Angi\u00f2 e di Blois, padre di Oddone, conte di Parigi e di Roberto I, entrambi re dei Franchi, e nonno di Ugo Capeto, capostipite dei Capetingi. Gli \"Annales Bertiniani\" ricordano che, nell'865, Luigi II di Francia aveva ottenuto di poter governare tutta la Neustria e citano Roberto il Forte come conte del marchesato d'Angi\u00f2, che presumibilmente comprendeva anche Orleans, probabilmente dall'861/862.\nA Roberto succedette il figlio, Oddone, che poi divenne re dei Franchi occidentali. Quando, nell'888 Carlo il Grosso, che era anche re dei franchi occidentali, mor\u00ec, Oddone, secondo l\"'Herimanni Aug. Chronicon\" assunse il potere sulla Neustria ed in Aquitania (\"Gallia usque ad Ligerim et in Aquitania\") e Ademaro di Chabannes conferma che i Franchi, congiurando contro il giovane Carlo, elessero loro re il duca d'Aquitania, Oddone.\nNel frattempo, secondo la \"Historia Comitum Andegavorum, Chroniques d'Anjou\", circa met\u00e0 del territorio della contea era stato assegnato dal re dei Franchi a Ingelger un nobile franco che insieme ai figli, fu visconte d'Angers finch\u00e9 suo figlio Folco I d'Angi\u00f2 non assunse il titolo di Conte d'Angi\u00f2, come risulta da due donazioni fatte da Folco, tra il 929 ed il 930, in cui si cita come conte di Angi\u00f2: il primo documento \u00e8 il n\u00b0 XXXIII del \"Cartulaire noir de la cath\u00e9drale d'Anger\", ed il secondo documento \u00e8 il n\u00b0 CLXXVII del \"Cartulaire de l'abbaye de Saint-Aubin d'Angers, Tome I\". In quel periodo il titolo di conte gli fu definitivamente e ufficialmente riconosciuto dal suo signore, il duca dei Franchi e conte di Parigi, Ugo il Grande, che gli attribu\u00ec tale titolo in uno dei suoi documenti.\nLa contea, in breve tempo, si rese indipendente sia dal duca dei Franchi, che dai re dei Franchi, e prima i Carolingi e, successivamente, i Capetingi, impegnati nelle guerre contro i Vichinghi furono incapaci di imporsi ai Conti d'Angi\u00f2; la contea si mantenne indipendente fino a che, circa 270 anni dopo, non sal\u00ec al trono Filippo II di Francia.\nConfini storici.\nFu suddiviso dalla Loira in Angi\u00f2 superiore (\"Haut-Anjou\"), a nord, e in Angi\u00f2 inferiore, a sud. Comprendeva:\nConti d'Angi\u00f2.\nSeconda casa d'Angi\u00f2.\nIl ramo maschile dei discendenti di Ingelger (prima casa d'Angi\u00f2) si esaur\u00ec con la morte di Goffredo II d'Angi\u00f2 nel 1060, senza eredi. Secondo la \"Chronica de Gesta Consulum Andegavorum, Chroniques d'Anjou\" Goffredo II Martello, nel 1060, essendo ammalato, abbandon\u00f2 i suoi titoli lasciandoli ai nipoti, il conte di G\u00e2tinais, Goffredo III il Barbuto e suo fratello, Folco IV \"il Rissoso\" per cui la contea pass\u00f2 ad un ramo femminile (seconda casa d'Angi\u00f2), infatti i due successori di Goffredo II erano figli di una delle sue sorelle: Ermengarda d'Angi\u00f2 (1018-1076) che aveva sposato Godfrey II (\u2020 1043/5), conte di G\u00e2tinais:\nDopo Goffredo V la dinastia viene ricordata col nome di Plantageneti ed i discendenti di Goffredo V divennero Sovrani d'Inghilterra e continuarono ad annoverare la contea d'Angi\u00f2 fra i loro domini fino a che, all'inizio del XIII secolo, il regno di Francia non lo riport\u00f2 sotto il proprio controllo.\nDopo che, nel 1204, era tornato sotto il controllo del re di Francia, Filippo II di Francia, l'Angi\u00f2 fu annesso al regno e successivamente and\u00f2 in appannaggio a Jean, figlio di Luigi VIII di Francia che mor\u00ec ragazzo nel 1232 senza lasciare eredi; allora pass\u00f2 al fratello, Carlo, la cui discendenza govern\u00f2 l'Angi\u00f2, per circa 250 anni (sino al 1481), prima con la dinastia capetingia (prima dinastia angioina) e, poi coi Valois (seconda dinastia angioina), che per circa trent'anni (1328-1360) furono anche re di Francia e quindi la contea annessa al regno.\nTitolo di Angi\u00f2 ai principi della casa reale.\nIn seguito il ducato di Angi\u00f2 fu appannaggio di diversi principi delle casate di Valois e di Borbone, senza tuttavia che se ne originassero nuove dinastie. Furono in particolare duchi di Angi\u00f2:\nPretendenti al trono di Francia.\nDopo il 1733 il titolo venne attribuito ai pretendenti legittimisti al trono di Francia:\nAraldica.\nI blasoni dei primi conti non sono conosciuti. Si suppone che i blasoni della prima casa d'Angi\u00f2 fossero \"azzurri, con capo scarlatto e bracci di granato\" (in realt\u00e0 la parola \"escarboucle\" veniva utilizzata per indicare pi\u00f9 in generale pietre e gioielli mitici, ndT)\" aurei in primo piano\", ma la questione rimane in ambito mitico, dato che in quell'epoca i blasoni non avevano ancora carattere ereditario, collegati al cognome. D'altro canto si conoscono i blasoni di Goffredo Plantageneto, \"d'azzurro, con sei leoni d'oro\" raggruppati secondo lo schema 3-2-1).\nLa prima casata capetingia d'Angi\u00f2 portava: \"azzurro cosparso di gigli d'oro, con \"lambel\" (fascia con merlature scendenti verso il basso, NdT) scarlatto in primo piano\". (Stemma poi adottato dal Regno di Napoli)\nLa seconda casata capetingia d'Angi\u00f2 portava: \"azzurro con tre gigli d'oro posati i file da due e uno, bordato scarlatto\".\nDopo che i Plantageneti divennero re d'Inghilterra, le due case d'Angi\u00f2 francesi che si sono succedute (1246-1480), portarono a partire dal 1270 un sem\u00e9 (lett. \"seminato\", in araldica indica che i simboli erano sparsi regolarmente sull'area, NdT.) di gigli bordato scarlatto. Il re Carlo V sostitu\u00ec le sem\u00e9 dei blasoni di Francia con tre fiori e, pi\u00f9 tardi nel 1480, il suo discendente, Luigi XI, riun\u00ec definitivamente l'Angi\u00f2 alla Corona. L'Angi\u00f2, conservando la sua \"brisure\" (il bordo), riprese quindi le nuove armi di Francia."}
{"id": "131182", "revid": "331587", "url": "https://it.wikipedia.org/wiki?curid=131182", "title": "Wildstorm", "text": "Wildstorm o, per esteso, Wildstorm Productions, \u00e8 un marchio editoriale di fumetti statunitense fondato da Jim Lee nel 1991 presso la Image Comics, una casa editrice indipendente creata da alcuni famosi autori con l'intenzione di gestire personaggi autoprodotti.\nI primi titoli lanciati da Lee come Wildcats e Gen 13 (disegnata da J. Scott Campbell uno dei tanti disegnatori lanciati dalla fucina di Lee) diventano subito dei \"best seller\" scavalcando testate storiche di Marvel Comics e DC Comics. Sull'onda del successo lancia altri titoli come \"Stormwatch\", \"Deathblow\" e Wetworks creata e disegnata da Whilce Portacio (uno dei 7 fondatori della Image).\nSuccessivamente la casa editrice comincia a diversificare le proprie produzioni fondando il sub-imprint \"Homage Comics\" dedicato a prodotti pi\u00f9 raffinati quali Astro City di Kurt Busiek, Red di Warren Ellis e i \"Trout Books\" di Sam Kieth . A questo si aggiunge la \"Cliffhanger\" altra sotto etichetta dedicata ai nuovi talenti del fumetto statunitense (tra i quali Joe Madureira e Humberto Ramos).\nNel 1998 la Wildstorm viene venduta alla DC Comics e sotto l'egida della casa editrice di Superman escono titoli innovativi come Planetary di Warren Ellis e John Cassaday e Authority di Ellis e Bryan Hitch.\nViene inoltre lanciata la linea \"ABC\" (America's Best Comics) di Alan Moore, un universo fumettistico totalmente gestito e creato dall'autore britannico, che ha poi deciso di passare alla Top Shelf.\nNel corso del tempo la Wildstorm \u00e8 riuscita a produrre fumetti adatti sia per un pubblico di adolescenti amanti della fiction supereroica, sia a produrre opere pi\u00f9 mature e complesse, realizzate da alcuni dei pi\u00f9 quotati sceneggiatori sulla piazza come Ellis, Garth Ennis, Scott Lobdell, Joe Casey, Andy Diggle e altri ancora.\nDopo gli eventi narrati nella mini serie Captain Atom: Armageddon la Wildstorm ha rilanciato tutte le sue testate sotto il nuovo logo WorldStorm affidandole ad autori del calibro di Grant Morrison (\"The Authority\" e \"Wildcats\"), Brian Azzarello (\"Deathblow\"), Garth Ennis (\"The Midnighter\"), Mike Carey (\"Wetworks\") e Gail Simone (\"Gen 13\" e \"Welcome to Tranquility\").\nLo stesso Jim Lee \u00e8 tornato a disegnare le avventure del gruppo che ha dato vita all'universo Wildstorm: i Wildcats, di cui \u00e8 uscito solamente il primo numero accumulando molto ritardi.\nLa WildStorm ha pubblicato anche diversi adattamenti di personaggi non suoi su licenza dei detentori, come \"Nightmare\", \"Venerd\u00ec 13\", \"Non aprite quella porta\", \"Supernatural\" e \"World of Warcraft\".\nDopo la conclusione della serie settimanale \"52\" l'universo Wildstorm \u00e8 diventato parte del multiverso DC e viene identificato come \"Terra-50\"."}
{"id": "131190", "revid": "12290", "url": "https://it.wikipedia.org/wiki?curid=131190", "title": "Wildstorm Productions", "text": ""}
{"id": "131196", "revid": "767487", "url": "https://it.wikipedia.org/wiki?curid=131196", "title": "Earth A.D.", "text": "Earth A.D. fu l'ultimo album discografico pubblicato dai The Misfits prima del loro scioglimento nel 1984 ed \u00e8 una ristampa (con aggiunta di tre nuove tracce) dell'album (dell'anno precedente) \"Earth A.D./Wolfs Blood\"."}
{"id": "131201", "revid": "110157", "url": "https://it.wikipedia.org/wiki?curid=131201", "title": "Buchrain", "text": "Buchrain (toponimo tedesco) \u00e8 un comune svizzero di 6\u00a0132 abitanti del Canton Lucerna, nel distretto di Lucerna Campagna."}
{"id": "131203", "revid": "1987129", "url": "https://it.wikipedia.org/wiki?curid=131203", "title": "Devilock", "text": "Il devilock \u00e8 uno stile di acconciatura dei capelli inventato dai Misfits, che consiste nel formare davanti al viso un lungo ciuffo di capelli, che arriva pi\u00f9 o meno fino al mento.\nStoria.\nComparve la prima volta nel 1978, durante un concerto della band horror punk. Una diversa fonte ne attribuisce la paternit\u00e0 a Jerry Only, bassista del gruppo dei Misfits e frontman della seconda versione della band. Dalla stessa fonte, la nascita dello stile \"devilock\" appare attestata all'epoca che va dal mese di giugno 1978 al 26 giugno 1979. \nOggi la pettinatura viene imitata da gruppi come gli AFI o da gruppi horror punk, death rock o psychobilly o dai semplici fans che vedono in questo particolare look la storia di una cultura.\nArchetipo.\nLa forma archetipale del \"devilock\", in base alle fonti citate, pu\u00f2 essere individuata nello stile \"tidal wave\", un modo di acconciarsi i capelli molto popolare negli ambienti culturali dei surfisti e degli skater negli anni settanta.\nEtimologia.\nIl percorso evolutivo che, dal tidal wave, ha generato il look \"devilock\" si \u00e8 accompagnato ad un'evoluzione etimologica. Sembra che in origine la denominazione fosse semplicemente \"wave\", e che il sinistro neologismo \"devilock\", sia stato coniato dalla mamma di un amico di Glenn Danzig; la denominazione di nuovo conio venne prontamente adottata facendo entrare il termine \"devilock\" nel vocabolario comune di un'intera cultura."}
{"id": "131207", "revid": "110157", "url": "https://it.wikipedia.org/wiki?curid=131207", "title": "Dierikon", "text": "Dierikon (toponimo tedesco) \u00e8 un comune svizzero di 1\u00a0438 abitanti del Canton Lucerna, nel distretto di Lucerna Campagna. \u00c8 stato istituito nel 1800 per scorporo dal comune di Root."}
{"id": "131211", "revid": "110157", "url": "https://it.wikipedia.org/wiki?curid=131211", "title": "Gisikon", "text": "Gisikon (toponimo tedesco) \u00e8 un comune svizzero di 1\u00a0189 abitanti del Canton Lucerna, nel distretto di Lucerna Campagna. \u00c8 stato istituito nel 1814 per scorporo dal comune di Root."}
{"id": "131215", "revid": "56620", "url": "https://it.wikipedia.org/wiki?curid=131215", "title": "Octavia E. Butler", "text": "Ha vinto sia il Premio Hugo che il Premio Nebula e nel 1995 \u00e8 diventata la prima (e fino al 2003 unica) scrittrice di fantascienza a ricevere il Premio MacArthur.\nBiografia.\nOrfana di padre, ebbe un'infanzia difficile e povera. Frequent\u00f2 la scuola con difficolt\u00e0 a causa della dislessia di cui soffriva e del carattere timido e sognatore. Tali esperienze negative si riflessero nelle atmosfere malinconiche delle sue storie e nei suoi personaggi. Lei stessa si defin\u00ec \"\"confortevolmente asociale, un'eremita nel centro di Seattle, pessimista, femminista, uno strano miscuglio di pigrizia e ambizione, di perplessit\u00e0 e sicurezza\".\"\nOctavia Butler esord\u00ec nel 1971 con \"Crossover\", un racconto pubblicato nell'antologia \"Clarion\" senza troppo successo, che giunse con la serie dei \"Patternisti\" (\"Patternmasters\"), cinque romanzi pubblicati fra il 1976 e il 1984.\nDegna di nota la sua produzione di narrativa breve, concentrata soprattutto fra il 1984 e il 1987. Butler ha scritto pochi racconti, ma tutti hanno riscosso grande successo tanto da fruttarle i maggiori premi letterari.\nOpere.\nCiclo dei Patternisti.\nI libri sono elencati secondo l'ordine cronologico degli eventi narrati, che non coincide con l'ordine di pubblicazione."}
{"id": "131216", "revid": "104265", "url": "https://it.wikipedia.org/wiki?curid=131216", "title": "Neoproterozoico", "text": "Il Neoproterozoico \u00e8 l'ultima delle tre ere geologiche in cui \u00e8 suddiviso il Proterozoico e si estende da milioni di anni prima della nostra epoca a 542 milioni di anni fa.\nSi estende su uno dei pi\u00f9 interessanti periodi in materia geologica, durante il quale la terra sub\u00ec le pi\u00f9 intense glaciazioni conosciute (in questa era le piattaforme glaciali raggiunsero forse l'equatore), e nell'ultimo periodo di questa era (Ediacarano) furono rinvenute le prime tracce fossili di vita pluricellulare, compresi i primi animali. \n\u00c8 la parte finale del supereone detto Precambriano (comprendente i tre eoni denominati Adeano, Archeano e Proterozoico, ai quali segue l'eone (e supereone) detto Fanerozoico, l'eone attuale, il cui primo periodo era il Cambriano, appartenente all'era Paleozoica.\nSuddivisioni.\nLa Commissione Internazionale di Stratigrafia riconosce per il Neoproterozoico una suddivisione in tre periodi, ordinati dal pi\u00f9 recente al pi\u00f9 antico secondo il seguente schema:\nContenuto fossilifero.\nLa nozione di Neoproterozoico si present\u00f2 sullo scenario geologico in epoca relativamente recente, all'incirca dopo il 1960. Nel XIX secolo i paleontologi stabilirono l'origine della vita multicellulare con la comparsa dei primi animali dotati di guscio calcareo, le trilobiti e gli archeociatidi, attribuiti all'inizio del periodo Cambriano, allora facente parte della suddivisione denominata era primaria.\nUna fauna pi\u00f9 complessa fu ritrovata nell'Africa del Sud Ovest intorno al 1920, ma non fu mai datata con precisione. Altri reperti furono trovati nel 1940 nel sud dell'Australia ma non furono completamente identificati fino agli anni '50. Altri possibili fossili primordiali furono trovati in Russia, Inghilterra, Canada, e in altri siti (vedi biota Vendiano). Qualcuno venne qualificato come pseudofossile, mentre per altri sono state rilevate caratteristiche tipiche di membri di bioti piuttosto complessi ancora male interpretati.\nAlmeno 20 regioni nel mondo presentano tracce fossili di metazoi risalenti a prima dell'inizio del periodo Cambriano classico, nella successiva era Paleozoica dell'eone Fanerozoico (la frontiera con il successivo eone dovrebbe caratterizzare l'origine della vita pluricellulare evoluta).\nAlcuni degli animali primordiali di questa era sembrano essere possibili antenati di animali attuali. Altri ricadono in gruppi ambigui, come animali di forma discoide o medusoide, comunque a corpo morbido, o corazzati da sottili tubolari calcarei, e vari animali corazzati di provenienza sconosciuta. Questi sono generalmente classificati come animali Ediacarani o Vendiani. Molti hanno corpi soffici. La relazione di questi con le forme viventi moderne \u00e8 tuttora sconosciuta. Alcuni paleontologi relazionano qualcuna o molte di queste forme con gli animali moderni. Altri riconoscono alcuni rapporti possibili o persino probabili, ma ritengono che la maggior parte delle forme dell'Ediacarano siano classificabili in un phylum per ora non identificato.\nMorfologia.\nGeologicamente, si pensa che durante il Neoproterozoico siano avvenuti dei complessi movimenti continentali; il supercontinente detto Rodinia, che si era formato nell'immediatamente precedente periodo Steniano dell'era del Mesoproterozoico, e che si trovava a cavallo dell'equatore, si spezz\u00f2 in otto (o pi\u00f9) parti.\nMolteplici massicce glaciazioni planetarie avvennero in questa era, soprattutto le note glaciazioni Sturtiana e Marinoana, le pi\u00f9 grandi finora conosciute, avvenute rispettivamente 750 e 600 milioni di anni fa ed entrambe facenti parte del Cryogeniano. La potenza di tale fenomeno totale e planetario fu forse tale da ricoprire di banchisa polare persino le terre equatoriali, e per questo motivo \u00e8 noto come il fenomeno della Snowball Earth o Terra a palla di neve.\nNomenclatura.\nLa nomenclatura del Neoproterozoico fu in passato instabile e controversa. I geologi russi si riferiscono al periodo Neoproterozoico come il Vendiano, mentre i cinesi lo chiamano Siniano, e molti Australiani e Nord Americani usano il nome Ediacarano. Comunque, nel 2004 la International Union of Geological Sciences (IUGS) () ratific\u00f2 l'Ediacarano come l'ultimo periodo geologico dell'era Neoproterozoica, avvenuto fra 600 e 544 milioni di anni fa."}
{"id": "131218", "revid": "110157", "url": "https://it.wikipedia.org/wiki?curid=131218", "title": "Inwil", "text": "Inwil (toponimo tedesco) \u00e8 un comune svizzero di 2\u00a0427 abitanti del Canton Lucerna, nel distretto di Hochdorf."}
{"id": "131219", "revid": "1442080", "url": "https://it.wikipedia.org/wiki?curid=131219", "title": "Minimi quadrati generalizzati", "text": "Il metodo dei minimi quadrati generalizzati di Aitken consente la stima di un modello lineare, sotto ipotesi pi\u00f9 generali di quelle del modello classico di regressione lineare multivariata.\nPerch\u00e9 ipotesi pi\u00f9 generali?\nSulla base del criterio del rasoio di Occam, formulare ipotesi pi\u00f9 \"generali\" pone un costo in termini di trattabilit\u00e0 di un modello perci\u00f2 generalmente si preferisce non sacrificare la semplicit\u00e0 e l'eleganza del modello classico di regressione lineare, ponendo ipotesi pi\u00f9 generali. In altri casi come nei seguenti esempi esistono fondati motivi che rendono necessario formulare ipotesi meno restrittive.\nLimiti del modello classico di regressione lineare.\nIl modello classico di regressione lineare impone ipotesi relativamente restrittive sulla struttura della matrice varianze-covarianze dei disturbi formula_1 del modello:\nformula_2\nIn particolare, si assume che i disturbi abbiano valore atteso nullo: formula_3, nonch\u00e9 si ipotizzano:\nqueste ipotesi possono essere scritte sinteticamente, in notazione matriciale, come:\ndove formula_7 denota una matrice identit\u00e0 di opportuno ordine. Si consideri una struttura pi\u00f9 generale, del tipo:\ndove formula_9 \u00e8 una matrice definita positiva qualsiasi. Ci\u00f2 significa ammettere la possibilit\u00e0 di correlazione dei disturbi ed eteroschedasticit\u00e0. Si consideri quindi lo stimatore dei minimi quadrati ordinari (OLS, dall'inglese \"Ordinary Least Squares\") derivato nel contesto del modello classico di regressione lineare:\nSi vogliono valutare le propriet\u00e0 statistiche di formula_11 sotto le ipotesi pi\u00f9 generali test\u00e9 esposte. Lo stimatore gode ancora della propriet\u00e0 di correttezza:\nQuanto alla matrice varianze-covarianze di formula_11, si ha:\nSi ricorda che la matrice varianze-covarianze di formula_11, sotto le ipotesi del modello classico di regressione lineare, \u00e8 data da formula_17. In generale, non \u00e8 possibile stabilire se formula_18 sia maggiore o minore di formula_19 (ad esempio, nel senso del teorema di Gauss-Markov), in quanto ci\u00f2 dipende da formula_9, che in generale non \u00e8 nota. \u00c8 tuttavia lecito aspettarsi che lo stimatore formula_11 non sia, in questo caso, \"ottimale\" nel senso stabilito dal teorema di Gauss-Markov sotto le ipotesi del modello classico.\nStimatore dei minimi quadrati generalizzati.\nSotto le ipotesi generali sopra enunciate \u00e8 possibile dimostrare che lo stimatore ottimale \u00e8 lo stimatore dei minimi quadrati generalizzati (o GLS, dall'inglese \"Generalised Least Squares\") di Aitken:\nEuristicamente si pu\u00f2 affermare che, per effetto dei termini formula_23 nell'espressione sopra, lo stimatore assegna un peso maggiore alle osservazioni caratterizzate da una minore varianza che sono dunque da considerarsi pi\u00f9 \"affidabili\".\nDerivazione dello stimatore GLS.\nLo stimatore formula_24 pu\u00f2 essere interpretato come uno stimatore OLS basato su variabili trasformate. Si ipotizzi infatti che esista una matrice formula_25 non singolare tale che:\ncos\u00ec che formula_27. Moltiplicando ambo i membri di formula_28 per formula_25 si ha il modello nelle variabili trasformate:\nSi osserva immediatamente che:\nIl modello nelle variabili trasformate verifica dunque le ipotesi del modello lineare classico. Si fa dunque ricorso allo stimatore OLS:\nQuest'ultima espressione altro non \u00e8 che lo stimatore GLS o dei minimi quadrati generalizzati.\nPropriet\u00e0 dello stimatore GLS.\nLo stimatore formula_24 gode, cos\u00ec come formula_11, della propriet\u00e0 di correttezza:\nLa sua matrice varianze-covarianze \u00e8 inoltre data da:\nIl teorema di Aitken stabilisce che lo stimatore formula_24 \u00e8, nella classe degli stimatori lineari per il modello di regressione generalizzato sulla base delle ipotesi sopra, quello caratterizzato dalla minima varianza in questo senso lo stimatore GLS \u00e8 uno stimatore efficiente.\nUtilizzo dello stimatore GLS.\nNelle applicazioni in generale la matrice varianze-covarianze formula_9 non \u00e8 nota, per cui lo stimatore GLS non \u00e8 direttamente utilizzabile, almeno nella forma in cui \u00e8 presentato sopra. \nLa conoscenza del particolare fenomeno oggetto di studio pu\u00f2 tuttavia suggerire al ricercatore indizi circa la struttura di formula_9. Per esempio il ricercatore potr\u00e0 aspettarsi soltanto eteroschedasticit\u00e0 o correlazione nei disturbi, o entrambe. Questa conoscenza del fenomeno, eventualmente unita a un'analisi delle cause dei disturbi, consente di individuare un opportuno stimatore della matrice varianze-covarianze, formula_42. In genere si ricerca uno stimatore che goda della propriet\u00e0 di consistenza, ossia tale per cui:\ndove formula_44 indica il numero di osservazioni e formula_45 denota la convergenza in probabilit\u00e0, e\nIn tal caso, lo stimatore dei minimi quadrati generalizzati \u00e8 detto, con voce inglese, stimatore dei \"Feasible Generalised Least Squares\", ed \u00e8 dato da:\nLe propriet\u00e0 di formula_48 sono analoghe a quelle di formula_11 e formula_24, tuttavia hanno natura asintotica."}
{"id": "131220", "revid": "1318658", "url": "https://it.wikipedia.org/wiki?curid=131220", "title": "Fritz Leiber", "text": "Pi\u00f9 volte vincitore del premio Hugo e del premio Nebula, Leiber fu un esponente di punta dell'Epoca d'oro della fantascienza ed \u00e8 considerato un maestro del genere \"sword &amp; sorcery\" (di cui per altro ha coniato il nome); \u00e8 stato inoltre attore di cinema e teatro, poeta e scacchista.\nBiografia.\nFiglio dei due attori shakespeareani Fritz Reuter Leiber Sr., famoso a teatro e a Hollywood dal 1916 fino alla sua morte, e Virginia Bronson, Fritz Leiber Jr. lavor\u00f2 durante l'adolescenza nella compagnia teatrale itinerante dei genitori, la Fritz Leiber &amp; Co., e nel 1928 si iscrisse all'Universit\u00e0 di Chicago, dove si laure\u00f2 in psicologia e scienze naturali nel 1932; a quel punto il giovane intraprese prima studi di teologia in un seminario episcopale di New York e poi di filosofia nuovamente a Chicago, ma non port\u00f2 a termine nessuno dei due curricula e nel 1934 ricominci\u00f2 a recitare, sia nella compagnia dei genitori (con lo pseudonimo di \"Francis Lathrop\") sia al cinema in ruoli minori. Nel frattempo, per\u00f2, il giovane si era interessato alla letteratura di genere e iniziava a vagheggiare una carriera da romanziere: nel biennio 1934-1935 egli pubblic\u00f2 un piccolo corpus di racconti su un periodo locale dell'Illinois e assieme al suo amico dell'universit\u00e0 Harry Otto Fischer cre\u00f2 i due ladri vagabondi \"Fafhrd e il Gray Mouser\", abitanti del sofisticato mondo immaginario di \"Nehwon\".Il 16 gennaio 1936 Leiber si spos\u00f2 con Jonquil Stephens e poco dopo intraprese una breve ma intensa corrispondenza con il celebre autore horror Howard P. Lovecraft (voce di punta della rivista \"Weird Tales\"), terminata con la morte di questi l'anno successivo; sempre nel 1937 venne assunto dalla casa editrice Consolidated Book Publishing come redattore della \"Standard American Encyclopedia\" e l'anno seguente la coppia ebbe un figlio, il futuro filosofo Justin Fritz Leiber. Nel 1939, infine, Leiber esord\u00ec come scrittore professionista: sulla neonata rivista \"Unknown\" diretta da John W. Campbell apparve il racconto \"Two Sought Adventure\" con protagonisti Fafhrd e il Gray Mouser, i quali avrebbero accompagnato l'autore fino alla fine dei suoi giorni.\nNel 1941 la famiglia Leiber si trasfer\u00ec in California cos\u00ec che Fritz potesse lavorare come docente universitario di oratoria e recitazione all'Occidental College di Los Angeles, ma con l'ingresso statunitense nella Seconda Guerra Mondiale egli decise di contribuire allo sforzo bellico e nel 1942 entr\u00f2 nell'industria aeronautica Douglas Aircraft Company, occupandosi principalmente del controllo qualit\u00e0 sui velivoli C-47 Dakota/Skytrain; con la fine del conflitto nel 1945, i Leiber tornarono a Chicago e Fritz divenne un giornalista per il periodico divulgativo \"Science Digest\". Nel corso della guerra e dell'immediato dopoguerra continu\u00f2 con regolarit\u00e0 a comporre narrativa: il romanzo \"Ombre del male\" (\"Conjure Wife\", 1943) apparve su \"Unknown\", \"L'alba delle tenebre\" (\"Gather, Darkness!\" 1943) e \"I tre tempi del destino\" (\"Destiny Times Three\", 1945) furono pubblicati su \"Astounding Science-Fiction\" (l'altra testata diretta da Campbell), e nel 1947 Arkham House stamp\u00f2 una prima raccolta in volume di suoi racconti miscellanei, intitolata \"Neri araldi della notte\" (\"Night's Black Agents\"). \nAll'inizio degli anni Cinquanta Leiber riorient\u00f2 la propria produzione sulla neonata testata \"Galaxy Science Fiction\" diretta da H. L. Gold e Frederik Pohl (che in quegli anni accolse pure Ray Bradbury e Jack Vance), pubblic\u00f2 direttamente in volume il romanzo \"Il verde millennio\" (\"The Green Millennium\", 1953), visse un periodo di blocco dello scrittore fra 1955 e 1956 e cur\u00f2 per Gnome Press una raccolta delle avventure di Fafhrd e il Gray Mouser, \"Two Sought Adventure\" (1957); alla fine del decennio l'autore era ormai una voce affermata e pot\u00e9 quindi abbandonare il giornalismo per diventare scrittore a tempo pieno, ritrasferendosi con la moglie a Los Angeles. Da quel momento in poi molte sue opere apparvero nella prestigiosa rivista \"Fantastic\" diretta da Cele Goldsmith, accanto alle produzioni di autori pi\u00f9 giovani e pioneristici quali Ursula Le Guin o Roger Zelzany, mentre la sempre pi\u00f9 vasta saga di Fafhrd e il Gray Mouser venne sistematizzata da Ace Books in un ciclo di cinque volumi (pi\u00f9 tardi portati a sette); va inoltre rimarcato che con il romanzo \"Il Grande Tempo\" (\"The Big Time\", 1958), apparso su \"Galaxy Science Fiction\", si apr\u00ec l'altra grande saga di opere interconnesse creata da Leiber, il ciclo della \"Guerra del Cambio\" (\"Change War\"). \nNel 1969 Jonquil mor\u00ec e Leiber, gi\u00e0 da tempo membro degli Alcolisti Anonimi, piomb\u00f2 in una fase acuta di alcolismo aggravata da un contemporaneo abuso di barbiturici; egli visse parte degli anni Settanta in condizioni di relativa povert\u00e0, testimoniate dai suoi ammiratori Harlan Ellison e Marc Laidlaw, e riusc\u00ec a riprendersi solo a fine del decennio, allorch\u00e9 la Tactical Studies Rules acquist\u00f2 i diritti per adattare la saga di Fafhrd e il Gray Mouser in giochi di societ\u00e0, in particolare in supplementi al gioco di ruolo \"Dungeons &amp; Dragons\". La graduale guarigione dell'autore dalle sue dipendenze \u00e8 testimoniata da uno dei suoi capolavori, il romanzo \"Nostra signora delle tenebre\" (\"Our Lady of Darkness\", 1977).\nNella sua vecchiaia Leiber composte un'autobiografia intitolata \"Poco disordine, e poco sesso precoce: un saggio autobiografico\" (\"Not Much Disorder and Not So Early Sex: An Autobiographic Essay\"), inclusa nell'antologia \"Luce fantasma\" (\"The Ghost Light\", 1984), raccolse diversi raggi di critica letteraria nel volume \"Fafhrd and Me\" (1990) e nel 1992 si rispos\u00f2 con Margo Skinner, una giornalista e poetessa sua amica da molti anni; poco dopo le sue seconde nozze partecip\u00f2 a un convengo letterario a London in Ontario, ma la fatica del viaggio gli caus\u00f2 un infarto che lo uccise all'et\u00e0 di ottantun anni.\nAttivit\u00e0 letteraria.\nNei suoi primi anni di carriera Leiber fu fortemente influenzato dallo scrittore horror Howard Phillips Lovecraft e dal poeta e mitografo Robert Graves, nonch\u00e9 dalla drammaturgia di William Shakespeare, e tali ispirazioni sono gi\u00e0 visibili nei suoi primissimi testi: il romanzo dell'orrore \"L'esperimento di Daniel Kesserich\" (\"The Dealings of Daniel Kesserich\"), composto nel 1936 ma edito solo nel 1996, e i racconti di \"Fafhrd e il Gray Mouser\" (pubblicati a cadenza annuale su \"Uknown\" fra 1939 e 1943), nei quali Leiber mise in scena le avventure di due banditi vagabondi che abitano sul pianeta immaginario di Nehwon e in particolare nella brulicante metropoli di Lankhmar. Questa produzione di \"fantasy\" avventuroso fu particolarmente importante per lo sviluppo del genere, in quanto Leiber tenne s\u00ec presente il modello posto da Robert E. Howard con la saga di \"Conan il cimmero\", ma attenu\u00f2 l'esotismo e il macabro prediletti da Howard in favore di estetiche pi\u00f9 sardoniche e fiabesche, di fatto stabilendo i canoni del sottogenere \"sword and sorcery\" (il cui nome fu coniato dallo stesso Leiber). In quei medesimi anni l'autore svilupp\u00f2 su \"Unknown\" anche un'ibridazione fra fantasy urbano e horror di ambientazione contemporanea, ad esempio nel racconto \"Fantasma di fumo\" (\"Smoke Ghost\", 1941) e soprattutto nel romanzo \"Ombre del male\" (\"Conjure Wife\", 1943), in cui un docente universitario scopre che tutte le donne del mondo sono streghe impegnate in guerre e schermaglie di magia all'insaputa dei loro mariti \u2013 una rappresentazione surreale e iperbolica degli intrighi di facolt\u00e0 affrontati da Leiber quando lavorava all'Occidental College. Il conflitto fra accademia ufficiale dominata dagli uomini e tradizioni mistiche prettamente femminili \u00e8 centrale anche nell'altro romanzo di Leiber del 1943, \"L'alba delle tenebre\" (\"Gather, Darkness!\"), un testo \"science fantasy\" in cui la popolazione di streghe si ribella a una classe dirigente di scienziati per impedire il collasso della \"Seconda Et\u00e0 Atomica\" in una nuova et\u00e0 oscura. Queste due anime della produzione giovanile di Leiber furono rappresentate entrambe gi\u00e0 nella sua prima antologia personale, \"I neri araldi della notte\" (\"Night's Black Agents\", Arkham House, 1947), che includeva sia otto racconti di orrore contemporaneo sia due avventure di Fafhrd e il Gray Mouser dalla matrice lovecraftiana: il racconto \"La terra sprofondata\" (\"The Sunken Land\"), gi\u00e0 apparso su \"Unknown\" nel 1942, e il romanzo breve inedito \"Il gambetto dell'adepto\" (\"Adept's Gambit\").\nNel corso dagli anni cinquanta Leiber si distinse per il numero e la variet\u00e0 crescente delle sue opere: i racconti \"La ragazza dagli occhi famelici\" (\"The Girl With the Hungry Eyes\", 1949) e \"Siamo tutti soli\" (\"You're All Alone\", 1950), poi espanso nel romanzo \"Scacco al tempo\" (\"The Sinful Ones\", 1953), sono \"thriller\" paranormali coerenti con il filone ibrido gi\u00e0 emerso su \"Unknown\", mentre \"Affari: giornata fiacca\" (\"A Bad Day for Sales\", 1953), edito su \"Galaxy Science Fiction\", rappresenta la robotica in un'ottica cinica e disincantata, in aperto contrasto con il positivismo del \"Ciclo dei Robot\" di Isaac Asimov; i racconti \"Artigli nella notte\" (\"Dark Vengeance\", poi reintitolato \"Claws from the Night\", 1951) e \"I sette sacerdoti neri\" (\"The Seven Black Priests\", 1953) riportarono in scena Fafhrd e il Gray Mouser, che a partire da \"Tempi magri a Lankhmar\" (\"Lean Times in Lankhmar\", 1959) sarebbero stati presenze fisse su \"Fantastic\". Questa fase culmin\u00f2 con la pubblicazione sempre su \"Galaxy Science Fiction\" de \"Il Grande Tempo\" (\"The Big Time\", 1958), primo episodio della saga fantascientifica della \"Guerra del Cambio\" e vincitore del Premio Hugo per il miglior romanzo 1958. Tale serie rappresenta un'audace reinterpretazione del tema dei viaggi nel tempo, poich\u00e9 racconta in ordine anacronico la guerra fra le opposte fazioni dei Ragni (\"Spiders\") e Serpenti (\"Snakes\"), i cui soldati cercano costantemente di riscrivere il passato per trionfare nel proprio presente.\nA cavallo fra i due decenni Leiber si appassion\u00f2 al pensiero psicologico di Carl Gustav Jung (in particolare ai concetti di anima e ombra) e allo studio antropologico \"L'eroe dai mille volti\" di Joseph Campbell, elementi che incorpor\u00f2 nella sua produzione degli anni Sessanta: risalgono a questo periodo capolavori quali il romanzo apocalittico \"Novilunio\" (\"The Wanderer\", 1964), vincitore del Premio Hugo per il miglior romanzo 1965, i due romanzi brevi \"La nave delle ombre\" (\"Ship of Shadows\", 1969) e \"Brutto incontro a Lankhmar\" (\"Ill Met in Lankhmar\", 1970), insigniti del Premio Hugo per il miglior romanzo breve rispettivamente nel 1970 e 1971, e il racconto \"Per muovere le ossa\" (\"Gonna Roll The Bones\", 1967) apparso nella seminale antologia \"Dangerous Visions\" a cura di Harlan Ellison (Doubelday, 1967). Quest'ultimo testo non rappresent\u00f2 solo il pregevole contributo dell'ormai anziano Leiber al nascente movimento \"New Wave\", ma valse all'autore la prestigiosa \"doppietta\" di Premio Hugo e Premio Nebula per il miglior racconto nel 1968. In questo periodo Leiber realizz\u00f2 anche la sua unica opera basata su una propriet\u00e0 intellettuale altrui: nel 1966 gli eredi di Edgar Rice Burroughs gli commissionarono l'adattamento in prosa del film \"Tarzan nella valle dell'oro\", liberamente tratto dalla saga di Tarzan, e Leiber ricav\u00f2 dalla sceneggiatura della pellicola il romanzo \"Tarzan and the Valley of Gold\", cos\u00ec coerente con le opere originali di Burroughs da essere incluso nel canone ufficiale della serie. \nDopo i suoi gravi problemi di dipendenza all'inizio degli anni Settanta, Leiber elabor\u00f2 una forma innovativa di fantasy urbano con il romanzo a puntate \"La cosa marrone chiaro\" (\"The Pale Brown Thing\", 1977), pochi mesi dopo espanso e ripubblicato in volume come \"Nostra signora delle tenebre\" (\"Our Lady of Darkness\", 1977): in questo testo di base autobiografica uno scrittore di narrativa dell'orrore cerca di superare il lutto per la morte della moglie e di riabilitarsi dall'alcolismo e nel corso della vicenda scopre che a San Francisco si \u00e8 sviluppato un ecosistema di spiriti elementali, evocabili con l'oscura arte del \"megapolicromanzia\"; quest'opera \u00e8 valsa a Leiber il World Fantasy Award categoria romanzo del 1978. Nel medesimo periodo l'autore compose due notevoli racconti sui mondi paralleli, in cui affront\u00f2 la propria fascinazione morbosa verso il nazismo: \"L'ingegner Dolf\" (\"Catch That Zeppelin!\", 1975), insignito anch'esso della \"doppietta\" Premio Hugo e Premio Nebula per il miglior racconto breve nel 1976, e \"Belsen Express\" (\"Belsen Express\", 1975), vincitore del World Fantasy Award categoria racconto.\nFra le ultime pubblicazioni di Leiber si registrano un terzo e ultimo nucleo di racconti della saga di Fafhrd e il Gray Mouser, in cui i due eroi (visibilmente invecchiati) abbandonato l'avventura e si ritirano a vita privata, e i due volumi di saggistica \"The Mystery of the Japanese Clock\" (1982) e \"Fafhrd &amp; Me\" (1990). \nAttivit\u00e0 attoriale.\nDa attore di cinema, Leiber non rivest\u00ec parti di particolare spicco: il suo ruolo pi\u00f9 notevole (non accreditato) fu Valentin nel dramma campione d'incassi \"Margherita Gauthier\" (\"Camille\", 1936), diretto da George Cukor e con protagonista Greta Garbo. Pi\u00f9 significativa fu la sua partecipazione, in vecchiaia, al film dell'orrore \"Equinox\" (1970) di Jack Woods, nel quale interpret\u00f2 il dottor Arthur Watermann, ma buona parte del suo girato venne tagliata in un montaggio alternativo. \nPur avendo abbandonato la recitazione gi\u00e0 all'inizio dell'attivit\u00e0 letteraria, Leiber ha pi\u00f9 volte ricavato spunti da questa sua prima carriera: compagnie shakespeareane itineranti appaiono ad esempio nei racconti \"Non \u00e8 grande magia\" (\"No Great Magic\", 1963) e \"Quattro spettri in Amleto\" (\"Four Ghosts in Hamlet\", 1964); il romanzo \"Il fantasma del Texas\" (\"A Specter is Haunting Texas\", 1968) ha per protagonista un attore e produttore, e il romanzo \"Il Grande Tempo\" (\"The Big Time\", 1958) si svolge in una piccola bolla di spazio-tempo isolato delle dimensioni di un palcoscenico, nella quale si muovono una manciata di personaggi\u00a0\u2013i soldati di una guerra temporale fra due fazioni che cambiano continuamente la storia, costretti a interagire entro la zona franca.\nOpere.\nSi indica per ciascun testo la prima edizione originale e la prima traduzione in Italiano.\n\"Fafhrd e il Gray Mouser\".\nSerie composta da un romanzo, otto romanzi brevi e ventotto racconti, fu composta in ordine anacronico e poi riorganizzata, secondo la cronologia interna, in sette volumi editi da Ace Books; pur avendo contribuito a creare i due protagonisti e l'ambientazione, Harry Otto Fischer ha materialmente composto solo una parte del romanzo breve \"I signori di Quarmall\" (\"Lords of Quarmall\", 1964). \nAlcuni episodi della saga sono apparsi anche in edizioni antologiche difformi rispetto alla scansione in sette volumi:\n\"Guerra del Cambio\" (\"Change War\").\nSerie composta da un romanzo e undici racconti; Leiber non ne ha mai organizzata una raccolta integrale.\nDi seguito si elencano le antologie che sistematizzano parzialmente la sequenza, si noti che ognuna di esse propone un ordine di lettura differente:\n\"Gummitch\".\nTre racconti brevi sul gatto senziente Gummitch, pubblicati congiuntamente nell'antologia \"Gummitch and Friends\", Donald M. Grant, 1992 (comprendente anche testi di Poul Anderson, Karen Anderson e Margo Skinner). \n\"Simon Grue\".\nDue racconti di \"fantasy\" urbano con il medesimo protagonista, pubblicati congiuntamente nell'antologia \"A Pail of Air\", Ballantine Books, 1964.\n\"Dottor Dragonet\".\nDue racconti di \"fantasy\" urbano con il medesimo protagonista, pubblicati congiuntamente nell'antologia \"The Worlds of Fitz Leiber\", Ace Books, 1976. \nRomanzi auto-conclusivi.\nSono elencati sia i romanzi veri e propri (\"novel\") sia i romanzi brevi (\"novella\").\nRacconti auto-conclusivi.\nData la vastit\u00e0 del corpus, l'elenco \u00e8 scandito per decenni.\nAnni 1930.\nI seguenti racconti giovanili sono apparsi per la prima volta fra ottobre 1934 e aprile 1935 sul periodico \"The Churchman\" e sono stati sistematizzati da Leiber nell'antologia personale \"In the Beginning\", Cheap Street, 1983.\nPremi.\nSi elencano solo le vittorie e non anche le candidature.\nPremio Locus\nPremio British Fantasy\nPremio World Fantasy\nTrasposizioni cinematografiche.\nFilm tratti da opere di Leiber (elenco parziale):"}
{"id": "131221", "revid": "121715490", "url": "https://it.wikipedia.org/wiki?curid=131221", "title": "Frederik Pohl", "text": "La sua carriera dur\u00f2 oltre settantacinque anni, dalla prima opera pubblicata, il poema del 1937 \"Elegy to a Dead Satellite: Luna\", al romanzo del 2011 \"Pompei 2079\" (\"All the Lives He Led\") e articoli e saggi pubblicati nel 2012.\nBiografia.\nNato a New York nel 1919, Pohl frequent\u00f2 la prestigiosa \"Brooklyn High School of Science\", dove conobbe Isaac Asimov, con il quale form\u00f2 un'amicizia che dur\u00f2 tutta la vita. Era il periodo della Grande depressione e a quattordici anni Pohl dovette abbandonare la scuola e trovarsi un lavoro.\nA sedici anni si un\u00ec alla Young Communist League, un'organizzazione che sosteneva i sindacati e si opponeva al razzismo e al fascismo europeo, ma, secondo alcuni, ne fu espulso perch\u00e9 alcuni membri anziani pensavano che il fandom di fantascienza di cui si occupava corrompesse la giovent\u00f9. La versione di Pohl \u00e8 che dopo il patto tra Stalin e Hitler nel 1939 la Lega cambi\u00f2 linea politica e lui decise di uscirne.\nPohl si spos\u00f2 cinque volte e la terza moglie fu la scrittrice Judith Merril, importante figura nella fantascienza.\nFu amico di Cyril M. Kornbluth, con il quale collabor\u00f2 alla stesura di diversi racconti e alcuni romanzi, compresa una distopica satira di un mondo governato dalle agenzie pubblicitarie, \"I mercanti dello spazio\" (\"The Space Merchants\", 1953). Trent'anni dopo la morte di Kornbluth Pohl ne scrisse il seguito, \"Gli antimercanti dello spazio\" (\"The Merchants' War\", 1984). \"I mercanti dello spazio\" era una reprise di \"I mercanti di Venere\" (\"The Merchants of Venus\", 1972), un racconto satirico di Pohl sul capitalismo, incluso nella raccolta \"Alpha Aleph\" (\"The Gold at the Starbow's End\") in cui introduceva gli alieni Heechee.\nMolte altre opere di Pohl degli anni cinquanta e sessanta ebbero un'impostazione satirica nei confronti del consumismo e della pubblicit\u00e0: \"The Wizard of Pung's Corner\", nel quale attrezzature militari complesse e spettacolari si rivelano inutili contro contadini armati di vecchi fucili, e \"Il tunnel sotto il mondo\", nel quale descrive un'intera comunit\u00e0 prigioniera da ricercatori pubblicitari. Negli anni settanta Pohl scrisse \"Uomo pi\u00f9\" e il \"Ciclo degli Heechee\".\nUn'altra opera degna di nota fu \"Il pianeta Jem\" (\"Jem\", 1980).\nDal 1959 al 1969 Pohl pubblic\u00f2 la rivista \"Galaxy\" e la sua gemella \"If\", vincendo il premio Hugo per \"If\" tre anni consecutivamente.\nPohl ha scritto un'autobiografia, \"The Way the Future Was\" (1978).\nLe sue opere comprendono anche articoli per \"Playboy\" e \"Family Circle\". Ha scritto inoltre opere di saggistica, la pi\u00f9 recente delle quali \u00e8 \"Chasing Science: Science as Spectator Sport\" (2000).\nIl 20 agosto 2009, a 89 anni, Frederik Pohl ricevette il diploma onorario dalla Brooklyn Technical High School.\nSi spense nel 2013 a 95 anni.\nOpere.\nTrilogia de Le scogliere dello spazio (\"Starchild\", con Jack Williamson).\nLa trilogia \u00e8 stata ripubblicata in volume unico come \"Starchild Trilogy (omnibus)\" (1980)"}
{"id": "131226", "revid": "201167", "url": "https://it.wikipedia.org/wiki?curid=131226", "title": "Toniano", "text": "Il Toniano (dal Greco \"tonas\", \"stiramento\") \u00e8 il primo periodo dell'era Neoproterozoica, e si estende da 1000 a 850 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nMorfologia.\nDurante questo periodo avvennero il cosiddetto stiramento e il successivo disfacimento del supercontinente Rodinia.\nContenuto Fossilifero.\nLa prima radiazione di acritarchi (primi fossili rilevati aventi pareti biologiche, e non pi\u00f9 minerali) avvenne nel periodo Toniano.\nTracce di Organismi pluricellulari microscopici risalenti a 1000 milioni di anni fa (inizio del Toniano-Neoproterozoico e fine dello Steniano-Mesoproterozoico) furono ritrovate in India e Australia."}
{"id": "131228", "revid": "1543377", "url": "https://it.wikipedia.org/wiki?curid=131228", "title": "Carl Andre", "text": "Le sue sculture sono realizzate accostando unit\u00e0 geometriche elementari, di produzione industriale, senza manipolazioni dei materiali da parte dell'artista. Esse sono pensate e realizzate in relazione al luogo espositivo e non hanno nessun intento narrativo o allusivo ma dichiarano semplicemente se stesse come oggetti. Ad aver influenzato il suo lavoro sono stati Frank Stella, Constantin Br\u00e2ncu\u0219i e successivamente il costruttivismo russo.\nBiografia.\nAndre nasce a Quincy, Massachusetts, USA, il 16 settembre 1935 e studia arte alla Philippe Academy di Andover dal 1951 al 1953. Nel 1954 viaggia in Europa, soggiornando in Francia e Inghilterra. Nel 1957 si trasferisce a New York. Nel 1958 conosce Frank Stella di cui diventa amico e con il quale condivide lo studio. A partire dal 1959 comincia a realizzare opere senza scolpire, limitandosi a mettere insieme unit\u00e0 geometriche elementari, spesso di produzione industriale. Un esempio di questo tipo di opere \u00e8 la serie degli \"Elements\", realizzata assemblando blocchi di legno. La serie, pianificata negli anni sessanta, fu poi realizzata nel corso degli anni settanta.\nDal 1960 fino al 1964 lavora presso la ferrovia della Pennsylvania con varie mansioni. Di tale esperienza dir\u00e0: \"Sulle ferrovie ho imparato un sacco riguardo alla scultura\". Nel 1965 organizza la sua prima mostra personale alla Galleria Tibor de Nagy di New York. Nel 1966 partecipa alla mostra \"Primary Structures\" al Jewish Museum di New York dove presenta la sua opera Lever costituita da 137 mattoni appoggiati al pavimento e accostati l'uno all'altro. Quest'opera segna una svolta per la produzione dell'artista americano, in quanto con \"Lever\" la percezione dello spettatore riguarda non solo la scultura in s\u00e9 ma anche lo spazio circostante. Nello stesso anno espone \"Equivalents\": una serie di opere realizzate disponendo 120 mattoni, di uguali forma e dimensioni, sul pavimento. Nonostante le sculture della serie siano diverse per forma, poich\u00e9 in ciascuna i mattoni sono assemblati in maniera diversa, esse sono equivalenti dal punto di vista del peso e del volume, poich\u00e9 il numero di mattoni usati \u00e8 sempre lo stesso.\nA partire dal 1967,comincia a creare le cos\u00ec dette \"Squares\", opere costituite da sottili lastre di metallo quadrate, disposte sul pavimento accostate le une alle altre. Lo spettatore in questo caso pu\u00f2 camminare sull'opera, la quale diventa un'esperienza per interrogarsi sull'ambiente circostante. Sempre nel 1967 realizza la mostra personale \"Cuts\" alla Dwan Gallery di Los Angeles. Progressivamente le ricerche dell'artista si espandono a includere l'uso di altri materiali: non pi\u00f9 solo legno e metalli prodotti dall'industria, ma anche alluminio, grafite o blocchi di cemento. Questi ultimi sono usati per esempio in \"Lament of the Children\" del 1976. Negli anni Settanta, Andre ha realizzato numerose installazioni di grandi dimensioni, come \"Blocks and Stones\" nel 1973 per il Center for the Visual Arts, di Portland, e opere all'aperto, come \"Stone Field Sculpture\" nel 1977 a Hartford.\nParallelamente all'attivit\u00e0 di scultore, Andre si dedica anche alla poesia. Le sue prime sperimentazioni in versi possono essere ricondotte ai suoi anni alla Phillips Academy di Andover, ma le sue prime poesie mature coincidono con il suo arrivo a New York nel 1957. Molte furono le influenze su Andre: il suo interesse per la storia americana, le letture di Ezra Pound,Gertrude Stein, William Carlos Williams e le sue discussioni con altri artisti come Hollis Frampton e Frank Stella. Nei suoi lavori si nota il rifiuto delle regole della grammatica e della sintassi e, in generale, della tradizionale nozione di poesia lirica. Spesso le parole sono disposte in modo tale da comporre non frasi, ma immagini; per questo motivo i suoi componimenti sono anche noti come \"typewriter drawings\", ossia \"disegni fatti con la macchina da scrivere\". Questo approccio \"visivo\" alla poesia \u00e8 stato determinato in parte dal suo impiego temporaneo come assistente editoriale e indicizzatore. Nella scrittura di Andre sono stati visti anche echi di alcuni dei principi che caratterizzano la sua scultura, in particolare, come ha dichiarato lo stesso autore, nell'uso delle parole come unit\u00e0 elementari del linguaggio.\nNel 2010 si \u00e8 ritirato dall'attivit\u00e0 artistica.\nStile.\nL'opera di Andre spinge a riflettere sugli oggetti e sulle qualit\u00e0 che gli oggetti possiedono. Inoltre, egli rifiuta il concetto tradizionale di scultura come forma che necessariamente sta in verticale o che \u00e8 posta su una base. L'artista concepisce le proprie sculture come \"spazio\", ossia come oggetti che alterano lo spazio circostante, determinando una diversa percezione di esso da parte dello spettatore. Egli definisce infatti le proprie opere come \"tagli inferti allo spazio\". Andre defin\u00ec il suo lavoro anche come ateo, materialista e comunista.\nVita privata.\nNel 1979 Andre conosce l'artista cubana Ana Mendieta all'inaugurazione della prima mostra personale di lei. Nel 1985 si sposano, ma otto mesi dopo Mendieta muore cadendo dal 34\u00ba piano del suo appartamento, mentre Carl era presente in casa. Andre fu assolto dall'accusa di omicidio, per mancanza di prove, dopo un processo durato tre anni (dal 1985 al 1988), ma ancora oggi l'opinione pubblica rimane divisa tra l'ipotesi del suicidio e quella dell'omicidio. Per questo motivo, la carriera di Andre ha subito delle ripercussioni quali ad esempio la protesta del 2014 in occasione della retrospettiva organizzata dalla Dia Art Foundation."}
{"id": "131229", "revid": "767487", "url": "https://it.wikipedia.org/wiki?curid=131229", "title": "Triploidia", "text": "La triploidia \u00e8 la forma pi\u00f9 semplice di poliploidia, in cui sono presenti tre cromosomi per ogni tipo.\n\u00c8 incompatibile con la riproduzione sessuale che comporti \"meiosi\", in quanto si ottengono gameti o meiospore quasi esclusivamente aneuploidi. Infatti questa condizione \u00e8 generalmente frutto di un errore nella fase di meiosi (non disgiunzione) dell'organismo parentale, che ha prodotto un gamete con due anzich\u00e9 un unico cromosoma per ogni tipo, il quale, combinandosi con un gamete aploide normale dar\u00e0 origine allo zigote triploide (3N). Analogamente la fusione di due gameti, ciascuno con un corredo cromosomico doppio, determina uno zigote con corredo tetraploide (4N)\nSi riscontra in piante, quale il \"banano commerciale\", che viene \"riprodotto\" (correttamente, moltiplicato) per talea; in alcune popolazioni del piccolo crostaceo \"Artemia salina\", che si riproduce partenogeneticamente; e nel fasmide siciliano \"Bacillus lynceorum\", anch'esso partenogenico.\nOrigine dei Concepimenti Triploidi.\nGli eventi di non-disgiunzione che portano alla triploidia possono verificarsi sia durante il processo di formazione dei gameti femminili che durante il processo di formazione dei gameti maschili. Le cellule triploidi avranno quindi proporzione paterna:materna differente a seconda dei casi (di norma tale proporzione \u00e8 1:1, infatti il numero dei cromosomi ereditati dal padre \u00e8 uguale al numero dei cromosomi ereditati dalla madre):"}
{"id": "131230", "revid": "438", "url": "https://it.wikipedia.org/wiki?curid=131230", "title": "Carica negativa", "text": ""}
{"id": "131231", "revid": "15368", "url": "https://it.wikipedia.org/wiki?curid=131231", "title": "Minimalista", "text": ""}
{"id": "131232", "revid": "15368", "url": "https://it.wikipedia.org/wiki?curid=131232", "title": "Comunista", "text": ""}
{"id": "131233", "revid": "20250", "url": "https://it.wikipedia.org/wiki?curid=131233", "title": "Materialista", "text": ""}
{"id": "131237", "revid": "1543377", "url": "https://it.wikipedia.org/wiki?curid=131237", "title": "Simmetria CPT", "text": "La simmetria CPT \u00e8 la simmetria fondamentale delle leggi fisiche sotto trasformazioni che comportano le inversioni simultanee di carica, parit\u00e0 e tempo. Ad oggi \u00e8 considerata l'unica simmetria discreta esatta della natura.\nNel 1954 fu dimostrato un teorema (\"teorema CPT)\" che deriva la conservazione della simmetria CPT per tutti i fenomeni fisici assumendo la correttezza delle leggi quantistiche.\nLa simmetria CPT implica che un'immagine speculare del nostro universo come riflessa da uno specchio immaginario, con tutti gli oggetti aventi momenti e posizioni opposte (corrispondente all'inversione della parit\u00e0), con tutta la materia sostituita da antimateria (corrispondente all'inversione della carica) e il tempo che scorre all'indietro, evolver\u00e0 esattamente come il nostro universo. In ogni istante i due universi risultano identici e l'inversione CPT pu\u00f2 trasformare l'uno nell'altro.\nStoria.\nIl teorema CPT fu introdotto per la prima volta, implicitamente, nel lavoro di Julian Schwinger del 1951 per dimostrare la connessione tra spin e statistica. Nel 1954, Gerhart L\u00fcders e Wolfgang Pauli ricavarono delle dimostrazioni pi\u00f9 esplicite, perci\u00f2 questo teorema \u00e8 talvolta detto teorema di L\u00fcders-Pauli. Pi\u00f9 o meno nello stesso periodo, indipendentemente, questo teorema fu dimostrato anche da John Stewart Bell. Queste dimostrazioni sono basate sul principio dell'invarianza di Lorentz e sul principio di localit\u00e0 nell'interazione dei campi quantistici. Successivamente, Res Jost diede una dimostrazione pi\u00f9 generale nell'ambito della teoria quantistica dei campi assiomatica.\nGli sforzi durante i tardi anni 1950 rivelarono la violazione della simmetria P in fenomeni che comportano l'interazione debole, e ci sono anche state violazioni della simmetria C. Per un breve periodo, si pensava che la simmetria CP fosse la simmetria conservata da tutti i fenomeni fisici, ma fu trovata falsa anche questa, e ci\u00f2 implicava, per l'invarianza CPT, anche le violazioni della simmetria T.\nLa violazione delle simmetrie C, P e T.\nNel 1957 fu individuata la possibilit\u00e0 di violazione della simmetria di parit\u00e0 ad opera di alcuni fenomeni che coinvolgono i campi di interazione debole e vi sono dati certi della violazione anche della simmetria di carica e di tempo. Per un breve periodo si pens\u00f2 che la simmetria CP potesse essere conservata in tutti i fenomeni fisici, ma nel 1964 fu dimostrato il contrario. \nStudi sulla simmetria CPT.\nNel 2002 Oscar Greenberg prov\u00f2 che la violazione della simmetria CPT implicherebbe anche la rottura della simmetria di Lorentz; ci\u00f2 comporta che qualsiasi studio della violazione della simmetria CPT comprende anche la violazione di quella di Lorentz. Anche se non vi sono prove della violazione dell'invarianza di Lorentz, diverse ricerche sperimentali di tali violazioni sono state eseguite nel corso degli ultimi anni, in particolare per valutare la violazione di simmetria della carica per evidenze in cui l'antineutrino sembrerebbe avere una massa diversa dal neutrino. In un articolo di V.A. Kostelecky e N. Russell del 2010 \u00e8 riportato un elenco dettagliato dei risultati di tali ricerche sperimentali."}
{"id": "131238", "revid": "1432830", "url": "https://it.wikipedia.org/wiki?curid=131238", "title": "Esperimento BaBar", "text": "L'esperimento BaBar \u00e8 una collaborazione internazionale nel campo della fisica delle particelle elementari, comprende oltre 550 fisici e ingegneri che studiano gli effetti della violazione CP utilizzando il rilevatore di particelle BaBar presso la B-factory PEP II a SLAC (California).\nSe la simmetria CP fosse esatta, il tasso di decadimento dei mesoni B e delle sue anti-particelle dovrebbe essere identico. L'analisi dei risultati ha evidenziato che ci\u00f2 non si avvera (estate del 2002); i risultati definitivi pubblicati si basano sull'analisi di 87 milioni di eventi B/B-Bar di coppie di mesoni che dimostrano chiaramente che i tassi di decadimento non sono uguali. Risultati consistenti sono stati ottenuti nell'esperimento Belle eseguito presso il laboratorio KEK in Giappone.\nLa violazione CP era gi\u00e0 stata predetta dal Modello Standard ma il rilevatore BaBar ha aumentato l'accuratezza con cui questo effetto \u00e8 stato sperimentalmente misurato. I risultati attuali sono in accordo con il Modello Standard ma ulteriori esperimenti su una notevole mole di tipi di decadimento potrebbero rivelare in futuro delle discrepanze.\nIl rilevatore BaBar \u00e8 un rilevatore di particelle multi-strato. La sua estesa copertura angolare, l'individuazione del vertice con precisione nell'ordine dei dieci micron (garantita dal rilevatore di vertici in silicio), una buona separazione pione-kaone ai momenti multi-GeV (grazie al nuovo rilevatore \u010cerenkov) ed una buona precisione della calorimetria elettromagnetica (CsI(Tl) scintillating crystals) consente un buon numero di altre ricerche scientifiche oltre alla violazione CP nel sistema dei mesoni B. Con questa apparecchiatura sono possibili studi su decadimenti rari, ricerche su particelle esotiche e misure precise dei mesoni bottom e charm e dei leptoni tau.\nTra le scoperte dell'esperimento BaBar vi sono l'evidenza della violazione di CP nei decadimenti dei mesoni B e la scoperta di nuove particelle costituite da quark charm, tra cui la \"Ds(2317)\", scoperta dal fisico italiano Antimo Palano."}
{"id": "131239", "revid": "2164129", "url": "https://it.wikipedia.org/wiki?curid=131239", "title": "Monferrato", "text": "Il Monferrato (\"Monfr\u00e0\" in piemontese, \"Mons ferratus\" in latino) \u00e8 una regione storico-geografica del Piemonte.\nIl suo territorio, quasi esclusivamente di natura collinare, \u00e8 compreso principalmente all'interno delle province di Alessandria e Asti e si estende verso sud a partire dalla destra idrografica del Po sino a giungere ai piedi dell'Appennino ligure sul confine con la citt\u00e0 metropolitana di Genova e la provincia di Savona. Inoltre confina con altre regioni geografiche e storiche del Piemonte appartenenti alla provincia di Cuneo, ossia le Langhe e il Roero, e a nord-est con la regione storica lombarda della Lomellina. Il territorio infine confluisce a ovest, senza soluzione di continuit\u00e0, nella zona delle Colline torinesi.\nIl 1\u00ba giugno 2006 fu presentato ufficialmente a Parigi, dalla delegazione costituita dalle province di Asti, Alessandria e Cuneo, il dossier di candidatura per includere il territorio del Monferrato degli Infern\u00f2t, del Barbera e dell'Asti spumante assieme a quello delle Langhe, del Roero e della Valtellina, nella lista del Patrimonio Mondiale dell'umanit\u00e0 dell'UNESCO. Il giorno 22 giugno 2014, durante la 38\u00aa sessione del comitato UNESCO a Doha, \u00e8 stato ufficialmente incluso, assieme a Langhe e Roero, nella lista dei beni del Patrimonio dell'Umanit\u00e0.\nEtimologia.\nVi sono varie interpretazioni e ipotesi sull'etimologia della parola \"Monferrato\", ma a oggi nessuna certa.\nAssolutamente non plausibili: quella sostenuta da Aldo di Ricaldone che la farebbe derivare da \"Monte\" e da \"farro\", una variet\u00e0 di frumento; un'altra secondo la quale deriverebbe dal latino \"Mons ferax\", cio\u00e8 monte fertile e ricco; un'altra ancora farebbe riferimento ai ferri lasciati dai Romani nella loro conquista, da cui \"Mons ferratus\". Infine un'interpretazione, che \u00e8 quella pi\u00f9 suggestiva ma inverosimile, deriverebbe da una leggenda secondo la quale Aleramo, volendo ferrare un cavallo e non trovando i materiali adatti, us\u00f2 un mattone (\"mun\" in monferrino) e cos\u00ec il cavallo fu ferrato \"fr\u00e0\": da qui il nome \"Monferrato\". Pi\u00f9 recentemente, Aldo A. Settia, ha proposto una nuova interpretazione del toponimo, che potrebbe derivare, analogamente ai numerosi toponimi simili diffusi tra Piemonte e Lombardia occidentale, dalla presenza di un tipo di terreno detto \"ferr\u00e9tto\".\nGeografia.\nIl Monferrato \u00e8 frequentemente distinto in tre porzioni principali che nulla hanno a che fare con la storia del territorio che, fino al Settecento (epoca in cui si concluse la sua esistenza di Stato) \u00e8 sempre identificato, nei documenti, esclusivamente come \"Monferrato\" senza alcuna ulteriore distinzione:\nBasso Monferrato.\n- Basso Monferrato (o Casalese): si caratterizza per le sue morbide colline che, con l'esclusione del Sacro Monte di Crea (455\u00a0m), non raggiungono mai altezze superiori ai 400 metri; territorialmente comprende la parte della provincia di Alessandria consistente nei paesi che gravitano attorno a Casale Monferrato, una delle capitali storiche di questo territorio. Viene delimitata a nord e a est dal corso dei fiumi Po e Tanaro.\nAltra citt\u00e0 rilevante \u00e8 sicuramente Valenza. Il territorio rappresenta una commistione tra il paesaggio collinare e la pianura che si caratterizzano, rispettivamente, per la coltivazione vitivinicola e quella risicola. Numerosi sono i castelli cos\u00ec come caratteristici sono i borghi spesso contraddistinti dalla tipica \"Pietra da Cantone\" di cui sono costituiti. \nMonferrato Astigiano.\n- Monferrato Astigiano (o Basso Monferrato Astigiano): identifica buona parte della Provincia di Asti (con l'eccezione della Langa Astigiana) ed \u00e8 caratterizzato da una conformazione prevalentemente collinare e da diversi borghi storici quali ad esempio Moncalvo, Grazzano Badoglio, Montemagno, Montiglio a nord del fiume Tanaro, Nizza Monferrato, Mombaruzzo, Incisa Scapaccino, Bruno, Fontanile a sud. Asti \u00e8 il cuore geografico di questo macro-territorio, delimitato a sud dalla valle del fiume Belbo e a ovest approssimativamente dal percorso del torrente Versa e alla cui destra orografica si localizza quell'area che anticamente veniva denominata Astesana. Il punto pi\u00f9 alto del territorio \u00e8 la collina di Albugnano a 549 metri s.l.m.\nAlto Monferrato.\n- Alto Monferrato: si estende verso sud della provincia di Alessandria, ai confini con la Liguria e la provincia di Asti. \u00c9 caratterizzato da piccoli borghi, isolati sui dossi collinari, di castelli fortificati e numerosi sono i luoghi di culto. Le colline dell'Alto Monferrato sono oggi celebri soprattutto per i loro vigneti, specializzati nella produzione di grandi vini, come il Gavi, il Brachetto d'Acqui e il Dolcetto d'Ovada. I centri principali sono Acqui Terme, Ovada, Novi Ligure e Gavi.\nLe zone del Novese e dell'Ovadese sono legate storicamente alla Liguria, nonostante oggi siano totalmente in Piemonte. A testimoniarlo sono i centri storici di Novi Ligure, Ovada e degli altri comuni che gravitano attorno alle due citt\u00e0, caratterizzati dalla presenza di palazzi con le facciate dipinte in stile genovese. Oltre alla produzione vinicola, in zona \u00e8 diffuso anche il settore dolciario, con la presenza di importanti industrie come Novi, Elah Dufour, Pernigotti, Campari e Saiwa.\nNell'Acquese, il turismo \u00e8 generato principalmente dalla presenza di fonti termali. Le sorgenti termali di Acqui Terme godevano infatti di notevole prestigio gi\u00e0 nell'Antica Roma. La citt\u00e0 era dotata infatti di almeno tre impianti termali, di cui sopravvivono oggi alcuni resti. Un monumentale acquedotto, inoltre, garantiva l'approvvigionamento di acqua comune sia per gli usi termali sia per quelli domestici e produttivi. In questo territorio prevale la produzione di formaggi come la Robiola di Roccaverano, oltre che a funghi e castagne.\nLocalit\u00e0 suddivise per area.\nBasso Monferrato\nMonferrato Astigiano\nAlto Monferrato\nGeologia.\nFormazione della Pianura Padana e del Monferrato.\nVenti milioni di anni fa la catena alpina era oramai costituita, nell'area mediterranea si produsse una nuova risalita di calore dal mantello terrestre che determin\u00f2 l'inarcamento e la rottura della crosta europea dalla quale si distacc\u00f2 il blocco sardo - corso, la micro zolla sardo corsa fece perno sul golfo ligure eseguendo una rotazione antioraria di 50\u00b0 e formando il mar Ligure. Il mare ricopriva la Collina di Torino, le Langhe, il Monferrato e la Pianura Padana. La rotazione del blocco sardo-corso contrastata dal blocco africano produsse una pressione che dette origine agli Appennini. Otto milioni di anni fa a est del blocco sardo-corso si apr\u00ec da nord a sud un'ampia frattura che separ\u00f2 la penisola italiana dalla Corsica e dalla Sardegna, questa frattura si allarg\u00f2 fino a diventare il mar Tirreno. Nel periodo che va da 7 a 5 milioni di anni fa il mar Mediterraneo fu chiuso e rest\u00f2 isolato dall'oceano Atlantico. Questo produsse l'aumento della temperatura delle acque che trasform\u00f2 il mar Mediterraneo in un basso lago salato con molte zone prosciugate, questa condizione che dur\u00f2 diverse centinaia di migliaia di anni fece depositare sedimenti di tipo salino, le evaporiti. Successivamente il mar Mediterraneo si apr\u00ec e l'acqua dell'oceano riprese a circolare, tra la catena alpina e quella appenninica si era formato un golfo triangolare che ricopriva l'intera Pianura Padana. A seguito dei continui sollevamenti della catena alpina e appenninica il mare si ritir\u00f2 da questo golfo e l'accumulo di sedimenti portati dai fiumi diede origine a una pianura alluvionale che corrisponde all'attuale Pianura Padana. I depositi marini di questo periodo sono visibili nell'attuale area astigiana del Monferrato, ma sono presenti anche nel Biellese e allo sbocco della Val Sesia e Val Sassera a testimoniare che il mare arrivava fin quasi sotto alla catena alpina. Alcune isole emergevano dal mare che ricopriva il Piemonte, l'attuale Collina torinese e del Basso Monferrato. Dai resti fossili sappiamo che il clima di quel periodo era di tipo subtropicale, e quindi pi\u00f9 caldo e umido di quello attuale. I corsi d'acqua portavano i loro detriti formando dei delta sui quali pascolavano branchi di rinoceronti, elefanti, cervi e cavalli. I corsi d'acqua con la loro forza erosiva asportarono i sedimenti del periodo precedente spessi anche centinaia di metri, ricoprendo il bacino con depositi fluviali megaconoidi. Un milione di anni fa il clima sub\u00ec un ulteriore cambiamento, aumentarono le piogge e le temperature si fecero pi\u00f9 fredde. Questo port\u00f2 alla nascita dei ghiacciai alpini, le lingue glaciali correvano lungo le valli, approfondendole e allargandole talvolta arrivavano fino alla pianura. Il materiale detritico che proveniva dai monti costru\u00ec imponenti anfiteatri morenici; essi sono riconoscibili allo sbocco delle Valli della Dora Riparia e della Dora Baltea e nelle zone intorno ai laghi Maggiore e d'Orta.\nLingue locali.\nBasso Monferrato:\nla parlata tipica \u00e8 piemontese. Esistono similitudini con la lingua lombarda della Lomellina e del Pavese, esclusivamente nei centri in prossimit\u00e0 del confine con la Lombardia.\nMonferrato Astigiano:\nla parlata tipica \u00e8 l'astigiano, un dialetto piemontese orientale o basso piemontese della lingua piemontese. Viene parlato ad Asti e provincia.\nAlto Monferrato:\nnell'Acquese la parlata tipica \u00e8 piemontese; nell'Ovadese e nel Novese la parlata \u00e8 ligure. Vi sono reciproche influenze.\nEconomia.\nIl Monferrato \u00e8 una delle pi\u00f9 note regioni vinicole italiane nel mondo, soprattutto per quel che riguarda i vini rossi e gli spumanti.Il clima secco di tipo continentale con estati calde tendenti alla siccit\u00e0 e inverni particolarmente freddi e la particolare conformazione idrogeologica dei terreni sono favorevoli alla viticoltura, che peraltro \u00e8 dominante in tutto il territorio, facendo diventare il vino non solo un elemento di ricchezza economica dell'intera regione, ma anche e soprattutto un vero simbolo della cultura e della tradizione monferrina. La capillare diffusione dei vitigni autoctoni e conseguentemente di una molteplice variet\u00e0 di vini, ne sono testimoni.\nFra i vini (DOC e DOCG) i pi\u00f9 celebri sono:\nOltre alla viticoltura attivit\u00e0 importanti per l'economia del Monferrato sono l'agricoltura (nocciole, frutta), l'allevamento (carni, formaggi), la gastronomia (tartufi) e il turismo (settore attualmente in crescita e in fase di rilancio, grazie anche all'insediamento dell'Outlet pi\u00f9 grande d'Europa a Serravalle Scrivia, nell'Alto Monferrato). L'industria \u00e8 sviluppata prevalentemente nell'Alto Monferrato e in particolare nel Novese, che presenta impianti dolciari e siderurgici. In maniera pi\u00f9 limitata figura invece nelle altre zone, dove nell'ultimo ventennio si sono sviluppate aziende di piccole dimensioni nell'edilizia, metalmeccanica, nel settore alimentare e manifatturiero. A causa della crisi economica congiunturale degli ultimi anni, comunque, lo sviluppo industriale si \u00e8 ridotto e in molti casi \u00e8 stato soffocato.\nEnogastronomia.\nLa cucina tipica del Monferrato comprende una vasta gamma di cibi che vanno dalle carni, ai pesci, alle verdure, ai formaggi, e piatti tipicamente monferrini, che ormai hanno raggiunto una notoriet\u00e0 non solo nazionale ma anche internazionale.\nFra questi ricordiamo, tra i primi piatti, gli agnolotti \"al plin\" (letteralmente \"al pizzicotto\"), i \"tajarin\" (tagliatelle fini ricche di uova condite con sughi vari), i risotti del Casalese, il riso ai funghi e quello al vino rosso, i minestroni di verdure, la polenta col merluzzo fritto o \"comodato\". Degna di menzione e soprattutto molto conosciuta \u00e8 la bagna c\u00e0uda. Tra le carni: trippe, zampini (\"batciu\u00e0\"), ceci con la testina, coda di bue (oggi cucinata col Barbera) e il salame cotto.\nTipici del Monferrato sono anche il vitello tonnato, l'insalata di carne cruda della tipica razza bovina piemontese (tritata fine col coltello e condita con soli olio, sale e limone), le acciughe sotto sale al verde, l'insalata russa di verdure in maionese, i peperoni scottati alla fiamma, i fiori di zucchino ripieni, le numerose torte salate, solo per citarne alcuni. Tra i salumi la \"muletta\", simbolo della tradizione monferrina, fatto tradizionalmente con la Barbera. La muletta di ogni salumeria \u00e8 diversa dalle altre, per tradizione; zone di produzione tipica sono Sala Monferrato, Cella Monte, Serralunga di Crea e Ozzano. Da ricordare inoltre il fritto misto alla piemontese e il bollito di carne, veri e propri marchi di fabbrica di quest'area. Tra le verdure, si distingue il Cardo gobbo di Nizza Monferrato.\nFra i dolci spiccano la panna cotta e il bonet (o bunet), tipico anche delle Langhe, il cui nome deriva dallo stampo di cucina Benetta di rame stagnato, dentro cui lo si faceva cuocere, facendogli cos\u00ec acquisire la forma di un \"berretto\". Si tratta di un antenato del budino, quando ancora non esistevano colla di pesce, addensanti e gelatine varie. \u00c8 un dolce genuino preparato con cacao, amaretti e marsala, insieme a latte uova e zucchero e cotto a bagno maria per essere successivamente servito freddo. \u00c8 ora molto diffuso in tutto il Piemonte.\nProdotti autoctoni.\nIl Monferrato, assieme ad Alba, \u00e8 anche conosciuto come zona di produzione del tartufo bianco e molte sono le fiere al riguardo, una fra tutte la fiera regionale del tartufo a Montechiaro d'Asti.\nL'enogastronomia della parte meridionale del Monferrato presenta marcate influenze liguri.\nAlla cucina monferrina si accompagnano diversi conosciuti vini locali.\nStoria.\nLa leggenda di Aleramo e il Marchesato del Monferrato.\nLa leggenda - priva di ogni riferimento storico - racconta che verso il 900 il padre e la madre di Aleramo del Monferrato vennero in Italia diretti a Roma per adempiere a un voto. Giunti a Sezzadio, vicino a Acqui Terme, la donna partor\u00ec un maschio cui fu dato il nome di Aleramo, sinonimo di \u201cpersona allegra\u201d. Il bambino fu affidato ai nobili del posto e a una nutrice sassone, ma i genitori morirono ed egli venne allevato a Sezzadio.\nDi origine nobile e battagliera, ben presto si distinse come abile cavaliere e fu nominato \"cavaliere particolare\" e \"mescitore di vini\" alle tavole di Ottone I, imperatore del Sacro Romano Impero.\nAleramo si innamor\u00f2 della figlia dell'imperatore, la bellissima Alasia e con lei fugg\u00ec nascondendosi nei paraggi di Pietra Ardena. Qui Aleramo fece il carbonaio e riusc\u00ec a farsi assumere tra i soldati del vescovo, vassallo dell'imperatore e and\u00f2 a combattere a Brescia. Ben presto l'imperatore not\u00f2 il suo valore e la sua audacia: riconosciutolo e dimenticato l'antico rancore per la fuga con la figlia, gli confer\u00ec il titolo di Marchese e gli assegn\u00f2 il territorio della \u201cmarca\u201d: quello che sarebbe riuscito a circondare nel giro di tre giorni a cavallo.Le origini del nome \"Monferrato\" restano del tutto incerte, puremente ipotetiche le definizioni che lo vogliono derivare da: \"monx ferrax\", monte fertile; \"mun fra\", mattone ferrato; \"mons ferratus\", monte coltivato a farro.\nCon il diploma del 21 marzo 967 l'imperatore Ottone I assegna ad Aleramo \"tutte le terre dal fiume Tanaro al fiume Orba e fino alle rive del mare\" il territorio assume la denominazione di \"Marca Aleramica\" da cui, successivamente, si former\u00e0 il Marchesato di Monferrato; il primo a essere citato come Marchese di Monferrato sar\u00e0 Ranieri nel 1111.\nIl marchesato fu successivamente in possesso dei discendenti di Aleramo del Monferrato (Aleramici, seconda met\u00e0 del X -1305), dei Paleologi (1306 - 1533) e dei Gonzaga (dal 1536 al 1708).\nI discendenti di Aleramo (\"aleramici\") governarono il Monferrato finch\u00e9 nel 1306 pass\u00f2 alla casa imperiale dei Paleologi.\nI marchesi del Monferrato s'imparentarono con le case reali di Francia e dell'Impero.\nA seguito delle crociate s'imparentarono con i re di Gerusalemme e con la famiglia imperiale di Bisanzio.\nFu per pochi anni sotto il dominio spagnolo per passare ai Gonzaga (dal 1536 al 1708).\nUna parte del marchesato era gi\u00e0 passata ai Savoia nel 1631 con la guerra di successione del Ducato di Mantova; i Savoia presero pieno possesso del marchesato nel 1708 quando il Ducato di Mantova fu occupato dalle truppe imperiali di Leopoldo I.\nGli ultimi secoli.\nNegli ultimi tre secoli il Monferrato ha attraversato, con il resto del Piemonte e del Regno di Sardegna, le vicende delle guerre napoleoniche, del Risorgimento, del Regno d'Italia e della Repubblica Italiana, caratterizzandosi sempre pi\u00f9 come luogo della viticoltura, del vino e di altre industrie alimentari.\nNel 1937 la nuova provincia di Asti, staccata da quella di Alessandria, ha incorporato una parte rilevante della regione storica del Monferrato, sebbene storicamente la citt\u00e0 di Asti sia appartenuta al Marchesato del Monferrato solo per un breve periodo del Trecento, rappresentando precedentemente un potente nemico. Discorso opposto per la citt\u00e0 di Chivasso, che nonostante sia stata una delle residenze preferite dai Marchesi di Monferrato prima di Casale, nonch\u00e9 storica capitale del marchesato, a oggi non \u00e8 considerata parte della regione geografica del Monferrato sebbene ne faccia parte storicamente come Alba.\nDurante la seconda guerra mondiale, dopo l'armistizio dell'8 settembre 1943 con gli Alleati e l'occupazione germanica, il Monferrato ha vissuto in pieno la guerra di Resistenza, i bombardamenti anglo-americani, la guerriglia partigiana (con anche una delle brevi Repubbliche partigiane, la Repubblica dell'Alto Monferrato dal settembre al dicembre 1944), la persecuzione degli ebrei, le deportazioni e i rastrellamenti, come testimonia anche la narrativa su quei tempi.\nCultura.\nLetteratura.\nNella seconda met\u00e0 del Quattrocento spicca nel campo delle letteratura dialettale monferrina Gian Giorgio Alione di Asti, poeta, drammaturgo e scrittore che pur sapendo poetare in francese e in italiano, scrisse diverse farse in dialetto, esprimendosi \"an astezan\" e fornendo un quadro vivace dei costumi e della vita dell'epoca e del teatro italiano del Cinquecento, spesso impregnato di satira e burle. Bisogner\u00e0 attendere il Settecento per ritrovare due altri verseggiatori dialettali monferrini e cio\u00e8 il priore Stefano Incisa e il capitano Giuseppe della Rocca, mentre in tempi pi\u00f9 recenti e cio\u00e8 nell'Ottocento spicca il pi\u00f9 noto Angelo Brofferio, politico, giornalista e deputato legato al Risorgimento, che scrisse canzoni dialettali, commedie e opere di storia.\nArte.\nTra gli artisti attivi nel Monferrato, degni di nota sono Gian Martino Spanzotti, casalese e pittore del Rinascimento; Andrea Pozzo, pittore e architetto gesuita attivo nel XVII secolo; il pittore Pier Francesco Guala; Macrino d'Alba, contemporaneo dello Spanzotti, le cui opere sono conservate in collezioni private e pubbliche negli Stati Uniti e a Torino. Le sue opere pi\u00f9 importanti si possono tuttavia identificare in un trittico ospitato nel castello di Camino, in una \"Madonna in trono\" conservata nel santuario del Sacro Monte di Crea, in un'altra \"Madonna\" conservata nella chiesa di S. Giovanni Battista ad Alba e in uno \"Sposalizio di S. Caterina\" che orna la parrocchiale di Neviglie nelle Langhe. Il terzo artista monferrino cronologicamente parlando ma certamente non meno rilevante dei precedenti \u00e8 Guglielmo Caccia, soprannominato \"Il Moncalvo\". Ricordiamo tra le sue opere un \"Redentore\" custodito al Museo civico di Asti e una \"Resurrezione\" conservata nel Duomo; inoltre diversi quadri si trovano nelle parrocchiali di Grazzano Badoglio, Villadeati, Casale Monferrato, San Salvatore Monferrato, Moncalvo e Castagnito.\nArchitettura.\nL'architettura fior\u00ec nel Monferrato a partire dall'anno 1000 in avanti ed \u00e8 ben visibile negli innumerevoli edifici, chiese, castelli e palazzi delle varie epoche, molti dei quali ancora ben conservati. Fu influenzata da correnti romaniche, gotiche e rinascimentali prima di trasformarsi, a partire dal 1600, in barocco piemontese. Degni di nota, sono due artisti che operarono nel Monferrato: Benedetto Alfieri (1707-1767) di Asti, considerato successore di Filippo Juvarra, Francesco Gallo (1672-1750) di Mondov\u00ec. Grandi architetti come il Magnocavallo vi hanno inoltre lavorato lasciando splendide testimonianze. Francesco Ottavio Magnocavalli nacque a Casale Monferrato e durante la sua vita si dedic\u00f2 con crescente impegno allo studio e alla pratica dell'architettura, progettando innumerevoli chiese e palazzi a Casale e in tutto il Monferrato.\nSport.\nIl Monferrato oper\u00f2 e opera tuttora come uno dei principali fulcri di propagazione della palla tamburello. Numerosi sono i campi da gioco, il cui nome tecnico \u00e8 sferisterio.\nLuoghi di interesse.\nSacro Monte di Crea.\nIl Sacro Monte di Crea \u00e8 situato su una delle pi\u00f9 alte colline del Monferrato, nei pressi di Serralunga di Crea, in provincia di Alessandria ed \u00e8 stato inserito nel 2003 dall'UNESCO nell'elenco dei \"patrimoni dell'umanit\u00e0\"."}
{"id": "131240", "revid": "1552438", "url": "https://it.wikipedia.org/wiki?curid=131240", "title": "Confino", "text": "Il confino di polizia (pi\u00f9 semplicemente confino) era una misura di prevenzione prevista dall'ordinamento giuridico italiano durante il regno d'Italia.\nPoteva essere imposto dalle autorit\u00e0 di pubblica sicurezza su denuncia di un privato e anche d'ufficio e anche senza la necessit\u00e0 di un processo regolare e di una condanna per un reato previsto nel codice penale italiano. Venne superato dopo la nascita della Repubblica Italiana per incostituzionalit\u00e0.\nLa misura durante il fascismo era simile al Campo per l'internamento civile.\nStoria.\nUna misura del tipo venne introdotta dalla legge Pica nel 1863 con il nome di domicilio coatto, e successivamente ripreso nella legge Lanza del 1865 e nel testo unico di pubblica sicurezza del 30 giugno 1889, n. 153 confluendo successivamente nel testo unico delle leggi di pubblica sicurezza del 6 novembre 1926 n. 1848. La nuova legge modificava profondamente l'istituto del domicilio coatto assorbendolo nella nuova fattispecie del \"confino di polizia\".\nIl testo unico del 1931 divenne la fonte normativa principale che regolava le modalit\u00e0 con le quali si inviava qualcuno al confino. Tale testo prevedeva che potessero essere proposti per il confino coloro i quali risultavano pericolosi per la \"sicurezza pubblica o per l'ordine nazionale\". Dopo la nascita della Repubblica Italiana fu dichiarato costituzionalmente illegittimo dalla giurisprudenza della Corte Costituzionale; una misura simile - il soggiorno obbligato - venne introdotta nel 1965.\nCaratteristiche generali.\nScopo dichiarato del confino era appunto prevenire l'esecuzione di reati da parte di persone ritenute \"predisposte\", o \"sospette\", ma che non avessero ancora compiuto veri e propri atti punibili attraverso il carcere vero e proprio. In particolare, si voleva colpire con questa misura il reato associativo, come quello tipico della delinquenza mafiosa.\nIl confino tuttavia fu di fatto anche uno strumento di controllo sociale, nei fatti punitivo nei confronti di chiunque avesse comportamenti ritenuti \"sconvenienti\" o \"immorali\" ma non punibili attraverso le leggi, per esempio gli omosessuali, dopo che l'Italia ebbe abrogato le leggi che rendevano gli atti omosessuali un reato, o le prostitute o, . In altre parole, ne fu fatto anche un uso punitivo nei confronti di comportamenti che le leggi non consideravano punibili.\nA questo tipo di confino, detto \"confino comune\", si aggiunse durante il periodo fascista il cosiddetto \"confino politico\", irrogato per motivi politici (cio\u00e8 per impedire la propaganda ostile al regime da parte di persone che non avessero commesso reati contro l'ordine pubblico) e non di prevenzione di reati comuni.\nProcedimento.\nQualunque cittadino italiano poteva sporgere una denuncia presso una Questura segnalando un individuo ritenuto dal denunciante pericoloso o potenzialmente pericoloso per la sicurezza pubblica. Il Questore passava la denuncia al Prefetto, il quale rinviava tutto ad una apposita Commissione provinciale presieduta da quest'ultimo, la quale interrogava il denunciato e lo invitava a \"presentare discolpe in congruo termine\", cos\u00ec da poterne valutare gli addebiti. A questo punto, il denunciato poteva essere mandato al confino tramite ordinanza oppure, qualora la Commissione avesse deciso di non confinare il soggetto, poteva essere diffidato o ammonito dalla Commissione stessa o direttamente dal Questore a cui veniva rinviato il caso.\nNel caso in cui per il soggetto fosse stata decisa la pena del confino, la Commissione mandava al Ministero dell'Interno il fascicolo che lo riguardava con la richiesta di inviarlo in \"un comune del Regno diverso dalla residenza abituale, oppure in una colonia di confino\". Dopo la decisione della Commissione, la competenza all'irrogazione era della magistratura ordinaria.\nUtilizzo e applicazione.\nDurante il fascismo il \"confino di polizia\" era sostanzialmente presentato come una misura preventiva, e non punitiva, per un reato, che poteva essere utilizzato come strumento per il mantenimento dell'ordine pubblico. Era pi\u00f9 grave dell'ammonizione - la quale comportava solo l'obbligo di rendere conto, anche quotidianamente, della propria presenza alle autorit\u00e0 di pubblica sicurezza, ma non l'allontanamento dalla propria citt\u00e0 - ma meno grave di una condanna a una pena detentiva, dato che permetteva al condannato di conservare, sia pure nei limiti di spazio prestabiliti, e con alcune limitazioni, la libert\u00e0 personale.\nTuttavia, nella storia dell'Italia fascista, venne utilizzato con finalit\u00e0 politiche e divenne sinonimo di messa al bando dalla societ\u00e0 civile e di reclusione di fatto in remote localit\u00e0 della nazione, dove vi erano poche vie di comunicazione. Al confino finirono sia antifascisti che fascisti dissidenti, forzatamente isolati su minuscole porzioni di terra in mezzo al mare (Pantelleria, Ustica, Ventotene, Tremiti, per citare le isole pi\u00f9 utilizzate) o in paesi del Sud Italia (ad es. Roccanova, Eboli, Savelli) o del Nord Italia (ad es. Aprica) cos\u00ec da separarli fisicamente, moralmente e socialmente da qualsiasi contatto con il resto del Paese. Il confino aveva una durata massima di 5 anni, che tuttavia potevano essere rinnovabili. Fu applicato anche, dopo l'approvazione delle leggi razziali fasciste del 1938, agli omosessuali, accusati di \"attentato alla dignit\u00e0 della razza\". I confinati venivano tradotti nelle luoghi come prigionieri e venivano assimilati ai delinquenti, ma erano liberi di circolare sull'isola dove si trovavano.\nSull'istituto del confino, esiste anche un aneddoto raccontato in una intervista a Indro Montanelli raccolta nel 1999 e pubblicata su \"Libero\" il 6 agosto 2006: un noto giornalista, al proprio fidanzamento, si era fatto scappare all'ambasciatore inglese che i servizi italiani sapevano decifrare i loro codici nei messaggi radio. Per scoprire se fosse effettivamente vero l'ambasciatore fece mandare un messaggio con scritto ci\u00f2 che il giornalista gli aveva rivelato. I servizi lo scoprirono e dapprima lo vollero condannare alla fucilazione, poi a 30 anni di carcere, infine al confino in un paesino della Calabria; poi, dato che soffriva di problemi respiratori, fu mandato ad Amalfi dove, dato che era sposato con una donna ricca, affitt\u00f2 un intero piano di un albergo. Dopo 7 mesi il confino fu revocato.\nPer la maggior parte dei casi gli oppositori politici venivano isolati dalla vita sociale, privati del loro lavoro, allontanati dalla famiglia che spesso si trovava a vivere in condizioni di difficolt\u00e0. Dopo l'entrata in guerra dell'Italia il sistema del confino politico fu esteso a numerosi luoghi dell'entroterra, dove la scarsa politicizzazione degli abitanti e le difficolt\u00e0 di collegamento con i centri pi\u00f9 importanti, faceva s\u00ec che anche questi luoghi fossero simili al confino delle isole. Il trattamento dei confinati politici fu analogo a quello dei numerosi internati, come ad esempio ebrei stranieri e cittadini di stati belligeranti contro il Regno d'Italia.\nColonie di confino durante il regime fascista.\nNel territorio italiano, per periodi diversi, tra il 1926 ed il 1943, funzionarono circa 262 colonie di confino, collocate per la maggior parte nel Sud Italia.\nIl numero di persone calcolato nella tabella non vuole essere una stima delle persone che in totale transitarono nelle varie colonie, ma una media delle persone che erano costantemente presenti nelle colonie.\nMisure simili nell'Italia repubblicana.\nNell'Italia repubblicana l'istituto del confino venne abolito in quanto dichiarato illegittimo a seguito di controllo di legittimit\u00e0 costituzionale poich\u00e9 in contrasto col principio dell'inviolabilit\u00e0 della libert\u00e0 personale di cui all'art. 13 della Costituzione della Repubblica, mentre \u00e8 stato introdotto quello del soggiorno obbligato senza finalit\u00e0 politiche e finalizzato essenzialmente al contrasto del crimine organizzato."}
{"id": "131241", "revid": "339392", "url": "https://it.wikipedia.org/wiki?curid=131241", "title": "Regime di Vichy", "text": ""}
{"id": "131244", "revid": "1060", "url": "https://it.wikipedia.org/wiki?curid=131244", "title": "Wilhelm Richard Wagner", "text": ""}
{"id": "131245", "revid": "12331", "url": "https://it.wikipedia.org/wiki?curid=131245", "title": "Careliano proprio", "text": ""}
{"id": "131246", "revid": "117432333", "url": "https://it.wikipedia.org/wiki?curid=131246", "title": "Lingua livvi", "text": "Il livvi o oloneziano o careliano di Aunus \u00e8 una lingua baltofinnica parlata in Russia e Finlandia.\nDistribuzione geografica.\nSecondo \"Ethnologue\" il livvi \u00e8 parlato da persone nella Repubblica di Carelia, in Russia, e da persone in \nFinlandia.\nAlfabeto.\nLa lingua livvi utilizza l'alfabeto latino ed \u00e8 cos\u00ec composto: Aa Bb \u010c\u010d Dd Ee Ff Gg Hh Ii Jj Kk Ll Mm Nn Oo Pp Rr Ss \u0160\u0161 Zz \u017d\u017e Tt Uu Vv Yy \u00c4\u00e4 \u00d6\u00f6 '."}
{"id": "131247", "revid": "12331", "url": "https://it.wikipedia.org/wiki?curid=131247", "title": "Livvi", "text": ""}
{"id": "131248", "revid": "599013", "url": "https://it.wikipedia.org/wiki?curid=131248", "title": "Punto Informatico", "text": "Punto Informatico \u00e8 una testata giornalistica online gratuita in lingua italiana, specializzata in nuove tecnologie, Internet e comunicazione, con rubriche e forum di discussione.\nStoria.\nIl quotidiano \u00e8 stato fondato nel 1995 da Andrea De Andreis, che fu primo direttore. Distribuito inizialmente attraverso il sistema BBS, la sua prima apparizione sul web \u00e8 avvenuta il 7 febbraio 1996. \u00c8 stata la prima testata giornalistica italiana su Internet con cadenza quotidiana e dalla sua fondazione uno dei quotidiani online pi\u00f9 letti.\nNel 1997 Punto Informatico assorbe l'e-zine \"MondoBit Online\" insieme al suo fondatore, Alessandro Del Rosso, e a parte del relativo gruppo di articolisti.\nNel 2001 Punto Informatico \u00e8 stata la prima testata giornalistica italiana a dotarsi di un forum attivo per ogni notizia pubblicata. Fin dall'inizio i forum sono stati aperti a tutti e non moderati, permettendo un costruttivo rapporto tra la redazione del quotidiano e i suoi lettori, oltre che tra i lettori stessi.\nNel 2002 Paolo De Andreis \u00e8 diventato direttore responsabile di Punto Informatico sostituendo il padre Roberto. Negli anni che seguono il quotidiano ha aperto nuove sezioni, come PI Telefonia, PI Gadget, PI Download e PI Lavoro, che hanno rappresentato un approccio differente ai relativi temi rispetto ad altri servizi editoriali del tempo. \nCon il passare del tempo tra il 2004 e il 2007, le aree del giornale dedicate a settori specifici, sono stati associati ad altrettanti sottodomini, suddividendo gli argomenti e aggiungendo anche una sezione - PI Video - in cui gli utenti potessero, come nel pi\u00f9 noto YouTube, caricare i propri filmati: sistema col quale talvolta gli articoli dello stesso giornale vengono corredati di elementi multimediali.\nA paragone con testate giornalistiche di pari diffusione, Punto Informatico \u00e8 stata la prima ad aver pubblicato tutti i contenuti del proprio sito (articoli, messaggi, approfondimenti, editoriali) con una licenza libera di utilizzo, la Creative Commons, dal 2004 fino alla scomparsa di questa attivit\u00e0 sotto la propriet\u00e0 BlazeMedia (2018).\nDal 24 ottobre 2008 la testata, ovvero la De Andreis Editore da cui era edita, \u00e8 stata acquisita dal gruppo Edizioni Master. Operazione che, insieme al graduale inserimento di nuove sezioni e servizi, ha determinato un'ulteriore crescita d'interesse e di traffico verso il sito ma anche alcune perplessit\u00e0 circa la potenziale perdita di indipendenza giornalistica.\nA dicembre 2010 Punto Informatico ha aperto una sezione \"PI Libri\" dedicata alla pubblicazione gratuita di libri in formato elettronico (e-book, PDF, ecc.).\nAd aprile 2012 lancia PI Webinar, servizio innovativo dedicato alle aziende e ai professionisti dell'ICT.\nAd aprile 2018, senza alcun tipo di annuncio o comunicazione ufficiale, Punto Informatico passa sotto il controllo della BlazeMedia srl. La veste grafica del sito viene rinnovata e scompaiono le preesistenti diciture, ovunque, della licenza Creative Commons, oltre a non esserci pi\u00f9 nei nuovi articoli.\nLe aree di discussione.\nDurante i primi anni di attivit\u00e0, i forum presenti sul sito sono stati organizzati secondo una gerarchia che dava la possibilit\u00e0 agli utenti di aprire collegialmente forum tematici di proprio interesse. Dopo varie discussioni sulla libert\u00e0 data ai commentatori di scrivere senza previa registrazione, da dicembre 2006 i forum sono stati dotati di un sistema di moderazione a posteriori e su segnalazione degli stessi lettori o partecipanti ai forum.\nDati di diffusione.\nDalla sua fondazione, il giornale ha acquisito e consolidato una vasta ed eterogenea comunit\u00e0 di lettori.\nIn Italia, Punto Informatico \u00e8 la testata specialistica pi\u00f9 seguita in assoluto. Secondo i dati di gennaio 2007 di Google Analytics, Punto Informatico \u00e8 visitato mediamente ogni giorno da 90.000 utenti, ogni mese ha 1.200.000 lettori, sui suoi forum sono pubblicati ogni giorno 1.700 commenti, le sue newsletter vengono ricevute da pi\u00f9 di 70.000 utenti, e in un mese vengono lette oltre 13 milioni di pagine.\nControversie.\nNel 2000 l'azienda Buongiorno ha denunciato la rivista on-line \"Punto Informatico\" per diffamazione.\nL'editore \u00e8 stato condannato nel 2002 a pagare un indennizzo di oltre 51.000 euro.\nNel 2010 Buongiorno \u00e8 stata poi effettivamente condannata per spam (tecnicamente 'trattamento illecito di dati personali'), perdendo anche il ricorso in appello opposto dai soccombenti nel 2011 e in Cassazione nel 2012."}
{"id": "131249", "revid": "12331", "url": "https://it.wikipedia.org/wiki?curid=131249", "title": "Oloneziano", "text": ""}
{"id": "131250", "revid": "12331", "url": "https://it.wikipedia.org/wiki?curid=131250", "title": "Careliano di Aunus", "text": ""}
{"id": "131251", "revid": "12331", "url": "https://it.wikipedia.org/wiki?curid=131251", "title": "Lingua oloneziana", "text": ""}
{"id": "131253", "revid": "1652635", "url": "https://it.wikipedia.org/wiki?curid=131253", "title": "Phil Collins", "text": "Collins ha iniziato la sua carriera musicale come batterista dei Genesis nel 1970, prima di diventarne il cantante in seguito all'abbandono di Peter Gabriel nel 1975. Ha invece intrapreso una carriera solista nei primi anni ottanta, inizialmente ispirata dalla sua rottura coniugale e dall'amore verso la musica soul, che ha prodotto una serie di album di successo come \"Face Value\" (1981), \"No Jacket Required\" (1985) e \"...But Seriously\" (1989).\nNel corso della sua carriera solista, ha piazzato al primo posto in classifica sette singoli negli Stati Uniti e tre nel Regno Unito. Contando la sua militanza nei Genesis, le sue collaborazioni esterne, cos\u00ec come la sua attivit\u00e0 solistica, Collins \u00e8 l'artista che negli anni ottanta ha ottenuto il maggior numero di hits nella Top 40. I suoi singoli di maggior successo includono \"In the Air Tonight\", \"Against All Odds (Take a Look at Me Now)\", \"One More Night\", \"Sussudio\" e \"Another Day in Paradise\".\nLa discografia di Phil Collins include otto album in studio che hanno venduto oltre 33.5 milioni di copie certificate nei soli Stati Uniti e una stima di 150 milioni di copie in tutto il mondo, facendo di lui uno degli artisti musicali con maggiori vendite di tutti i tempi. \u00c8 uno dei tre artisti, insieme a Paul McCartney e Michael Jackson, ad aver venduto oltre 100 milioni di album in tutto il mondo sia come solista che come membro principale di una band. Durante la sua carriera ha ricevuto otto Grammy Awards, un Premio Oscar, due Golden Globe, cinque BRIT Awards e un Disney Legends.\nBiografia.\nNato a Chiswick, quartiere sudoccidentale di Londra, Collins scopre la sua \"vocazione\" musicale all'et\u00e0 di 5 anni quando gli zii gli regalano una batteria giocattolo in occasione del Natale; pi\u00f9 tardi i genitori gli comprano batterie vere, sempre pi\u00f9 complete. Non impara ancora la notazione musicale, ma continua a suonare accompagnando la radio o la televisione, sviluppando un metodo proprio. A 12 anni fonda il suo primo complesso ed entra nel mondo della musica.\nA 14 anni entra nella \"Barbara Speake Stage School\", dando inizio a una carriera come attore e modello. Appare come comparsa per pochi secondi nel film \"Tutti per uno\" dei Beatles nel 1964. Fa un provino anche per il ruolo di protagonista nella trasposizione cinematografica di \"Romeo e Giulietta\" diretta da Franco Zeffirelli nel 1968, tuttavia la parte viene assegnata a Leonard Whiting. Nel 1970, Collins suona le percussioni nella canzone \"Art of Dying\", contenuta nel triplo LP \"All Things Must Pass\" di George Harrison.\nLa sua prima incisione con la batteria giunge con i Flaming Youth nell'album \"ARK 2\" (1969). Il concept album si ispira al grande evento del periodo, quello dello sbarco statunitense sulla Luna, ma non ha un grande successo. Nonostante ci\u00f2, \"Melody Maker\" lo descrive come \"migliore album pop del mese\"; dopo un anno, il gruppo si disgrega.\nL'ingresso nei Genesis.\nNel 1970 risponde a un annuncio su \"Melody Maker\" e ottiene la possibilit\u00e0 di un'audizione per entrare a far parte dei Genesis, che avevano gi\u00e0 cambiato tre batteristi nel giro di due album. Recatosi in anticipo sul luogo del provino, a casa dei genitori di Peter Gabriel, in attesa del suo turno si immerge nella piscina in giardino e riesce ad ascoltare i pezzi da suonare (facenti parte dell'album \"Trespass\") prima del suo turno riuscendo a memorizzarli agevolmente. La sua abilit\u00e0 sullo strumento e i suoi trascorsi teatrali fanno di lui il batterista ideale per la band. Collins canta gi\u00e0 come solista nella canzone \"For Absent Friends\" presente nell'album \"Nursery Cryme\" del 1971 e nella canzone \"More Fool Me\" (che Gabriel si era rifiutato di cantare) presente nell'album \"Selling England by the Pound\" del 1973. Nel frattempo Collins viene chiamato a registrare parti di batteria per gli album \"Taking Tiger Mountain (By Strategy)\" e \"Another Green World\" di Brian Eno.\nDopo aver pubblicato il doppio album \"The Lamb Lies Down on Broadway\", Peter Gabriel decide di abbandonare il gruppo per intraprendere una carriera solista nell'agosto 1975. Dopo oltre 400 audizioni senza esito, Collins si propone di sostituire l'ormai ex frontman della band. Esordisce come voce nell'album \"A Trick of the Tail\" del 1976, conservando anche il ruolo di batterista in studio, mentre per le esibizioni live i Genesis chiameranno prima Bill Bruford e successivamente Chester Thompson. Il primo album con Collins come cantante raggiunge la Top 40 negli Stati Uniti e il 3\u00ba posto nel Regno Unito, sorprendendo in positivo sia il pubblico sia la critica.\nNella prima fase dei Genesis, il ruolo di Collins nella composizione dei brani \u00e8 stato molto minore rispetto agli altri membri del gruppo. Appartiene a lui gran parte di \"Lilywhite Lilith,\" e ha contribuito in particolare alla composizione di \"For Absent Friends\" (il cui principale autore \u00e8 Steve Hackett), \"More Fool Me\" (il cui principale autore \u00e8 Mike Rutherford) e la seconda sezione di \"The Cinema Show\" (nata da una jam con Rutherford e Tony Banks).\nParallelamente ai Genesis, Collins entra a far parte di un progetto jazz-fusion denominato Brand X. La band registra il primo album, \"Unorthodox Behaviour\", con Collins batterista. Tuttavia, a causa dell'enorme successo dei Genesis, molti album e tour dei Brand X vedranno l'assenza di Collins. Nello stesso periodo appare come batterista e cantante anche per il primo album da solista di Steve Hackett, \"Voyage of the Acolyte\".\nDopo l'abbandono di Hackett, conseguente all'uscita dell'album \"Wind &amp; Wuthering\", i Genesis decidono di continuare come trio spostando il loro stile verso una musica pi\u00f9 commerciale. Il gruppo ottiene il suo primo grande successo radiofonico con il singolo \"Follow You Follow Me\", tratto dall'album \"...And Then There Were Three...\" del 1978.\nL'esordio come solista.\nVerso la fine degli anni settanta i Genesis si prendono una pausa, durante la quale Collins comincia ad abbozzare materiale per il suo primo album solista, \"Face Value\", spinto da una profonda crisi seguita alla rottura del suo primo matrimonio. Il progetto viene momentaneamente accantonato in occasione delle registrazioni di \"Duke\" dei Genesis nel 1980.\n\"Face Value\" vede luce nel febbraio 1981, preceduto da un singolo chiamato come \"In the Air Tonight\", influenzato dalla collaborazione di Collins l'anno precedente al terzo album di Peter Gabriel. Il brano e l'album ottengono un successo ben al di sopra delle aspettative, raggiungendo le parti alte delle classifiche praticamente di tutto il mondo, risultato fino ad allora mai ottenuto nemmeno dai Genesis. Il successo coglie alla sprovvista anche lo stesso Collins, che nel frattempo si era gi\u00e0 riunito al gruppo per la pubblicazione di \"Abacab\" avvenuta nel settembre dello stesso anno.\nIl secondo lavoro solista, \"Hello, I Must Be Going!\", viene pubblicato l'anno successivo, tuttavia non riesce a ripetere il grande successo del precedente, anche se contiene la cover di \"You Can't Hurry Love\" che diventa il primo singolo di Collins capace di raggiungere la vetta della classifica nel Regno Unito. Successivamente il cantante parte per il suo primo vero tour da solista senza i Genesis. Anche in questo periodo sono molteplici le collaborazioni di Collins con altri artisti, appare infatti come produttore di \"Something's Going On\", terzo disco registrato in proprio da Frida degli ABBA, e come batterista principale nei primi due lavori solisti di Robert Plant, \"Pictures at Eleven\" e \"The Principle of Moments\".\nNell'ottobre 1983 i Genesis danno alle stampe l'album omonimo, anticipato dal singolo \"Mama\", che diventa il maggior successo del gruppo nel Regno Unito.\nL'apice della fama.\nNel 1984 compone \"Against All Odds (Take a Look at Me Now)\", canzone che d\u00e0 il titolo alla colonna sonora del film \"Due vite in gioco\" (\"Against All Odds\"). Diventa il primo singolo di Collins capace di scalare la classifica negli Stati Uniti, arrivando fino in vetta alla Billboard Hot 100. Il brano regala inoltre all'autore il suo primo Grammy Award e viene nominato come miglior canzone per gli Oscar 1985, perdendo contro \"I Just Called to Say I Love You\" di Stevie Wonder.\nNello stesso anno Collins produce il terzo disco solista del cantante Philip Bailey degli Earth, Wind &amp; Fire, \"Chinese Wall\", che include al suo interno un duetto tra i due artisti, \"Easy Lover\", che raggiunge il primo posto nel Regno Unito. Inoltre collabora massivamente alla realizzazione dell'album \"Behind the Sun\" di Eric Clapton. Nel novembre 1984 si unisce al progetto benefico Band Aid creato da Bob Geldof, suonando la batteria nel singolo \"Do They Know It's Christmas?\", distribuito allo scopo di raccogliere fondi per combattere la carenza di cibo in Etiopia.\nNel gennaio 1985 pubblica il suo lavoro di maggior successo commerciale, \"No Jacket Required\", trascinato dai singoli \"Sussudio\" e \"One More Night\", entrambi capaci di raggiungere il primo posto negli Stati Uniti. L'album consacra definitivamente il successo di Collins come solista, ottenendo la certificazione di disco di diamante per le vendite. Verso la fine dell'anno, registra il singolo \"Separate Lives\" insieme a Marilyn Martin per il film \"Il sole a mezzanotte\", conquistando nuovamente la vetta della classifica negli Stati Uniti. Grazie a questo risultato, Collins diventa l'unico artista capace di piazzare tre singoli al primo posto durante tutto il 1985. \"No Jacket Required\" viene premiato con tre Grammy incluso quello come miglior album dell'anno.\nIl 13 luglio 1985 \u00e8 uno dei protagonisti dell'evento mondiale Live Aid, nel quale Collins suona anche con i Led Zeppelin al posto del defunto batterista John Bonham, e riesce a esibirsi prima a Wembley poi a Philadelphia, trasferendosi da una citt\u00e0 all'altra in circa tre ore grazie a un volo in Concorde: iniziando il secondo concerto a Philadelphia nel pomeriggio, Collins salut\u00f2 i fans dicendo: \"Che strano, oggi pomeriggio ero in Inghilterra! Il mondo \u00e8 strano\". In quel periodo sembrava chiaro che la popolarit\u00e0 di Collins come solista stesse mettendo in secondo piano quella dei Genesis, tuttavia il cantante dichiar\u00f2 esplicitamente di non voler lasciare il gruppo.\nNel giugno 1986 i Genesis fanno il loro ritorno con l'album \"Invisible Touch\", anticipato dal singolo eponimo che diventa l'unico brano del gruppo capace di raggiungere il primo posto negli Stati Uniti. La band riceve un Grammy e una nomination agli MTV Video Music Awards per il videoclip del brano \"Land of Confusion\", dove lo stesso Collins compare in una sua caricatura, nella curiosa veste di pupazzo. Il tour mondiale legato all'album tocca il suo apice con le quattro serate consecutive tenute al Wembley Stadium di Londra nel luglio 1987.\nNel 1988 Collins recita come attore protagonista nel film \"Buster\", che racconta la grande storia d'amore tra uno dei criminali della famosa rapina al treno postale Londra-Glasgow del 1963 e la sua ragazza. Per l'occasione contribuisce alla colonna sonora interpretando una nuova versione del classico \"A Groovy Kind of Love\", che raggiunge il primo posto delle classifiche sia nel Regno Unito sia negli Stati Uniti. Esegue inoltre il brano \"Two Hearts\" con cui si aggiudica un Golden Globe e una nuova nomination agli Oscar. Il film viene accolto tiepidamente dalla critica, tuttavia la performance recitativa di Collins e la colonna sonora ottengono ottimi riscontri.\nNel novembre 1989 esce il quarto disco da solista \"...But Seriously\", che si rivela l'ennesimo grande successo grazie soprattutto al singolo di lancio \"Another Day in Paradise\", in cui viene trattato il delicato tema dei senzatetto. Il brano raggiunge il primo posto in diversi paesi tra cui Stati Uniti, Germania, Paesi Bassi, Svizzera e Italia, e viene inoltre premiato con un Grammy. Altro singolo che contribuisce al successo dell'album \u00e8 la potente ballata \"I Wish It Would Rain Down\", registrata con la collaborazione di Eric Clapton alla chitarra. Il nuovo lavoro viene supportato da un lunghissimo tour di otto mesi durante il quale viene registrato l'album dal vivo \"Serious Hits... Live!\".\nNel 1991, dopo una pausa di cinque anni, i Genesis si riuniscono per la pubblicazione dell'album \"We Can't Dance\", che sar\u00e0 l'ultimo registrato assieme a Collins. Il disco presenta singoli come \"I Can't Dance\", \"Hold on My Heart\", \"Jesus He Knows Me\" e \"No Son of Mine\". Il tour che ne segue vede i Genesis registrare il tutto esaurito a Knebworth davanti al pi\u00f9 folto pubblico da loro mai richiamato nel Regno Unito.\nL'abbandono dei Genesis e nuovi progetti.\nNel novembre 1993 viene pubblicato \"Both Sides\", contenente undici canzoni interamente scritte, suonate e prodotte da Collins nello studio-casa del Surrey. L'album, il pi\u00f9 personale mai pubblicato dall'autore che tuttora lo ritiene il suo preferito, segna un primo declino nelle vendite, ma non nel successo dei concerti: il tour visita tutti i cinque continenti in tredici mesi. Nonostante non l'abbia resa ancora pubblica, in quel periodo il musicista ha gi\u00e0 maturato la decisione di lasciare i Genesis per concentrarsi sulla carriera solista.\nNel 1996 Collins annuncia l'abbandono dei Genesis, che senza di lui incideranno un solo altro album, con scarsa fortuna. Lo stesso anno pubblica \"Dance into the Light\", che registra una fredda accoglienza di pubblico e critica, tuttavia il tour che lo segue si rivela ancora un enorme successo. Nel frattempo il musicista mette insieme un progetto jazz denominato The Phil Collins Big Band, cui registra l'album dal vivo \"A Hot Night in Paris\". Nell'ottobre 1998 viene pubblicata la prima antologia interamente dedicata a Collins, \"...Hits\". Poi nel 1996 a Perugia con il grande batterista di successo Marco Pellegrini e la sua Stix esaltano il pubblico perugino di Umbria Jazz.\nIl 1999 vede un leggero ritorno di popolarit\u00e0 per il cantante. Collins e Gabriel si riuniscono brevemente agli altri membri dei Genesis per registrare una nuova versione del brano \"The Carpet Crawlers\" per la raccolta \"\". Inoltre nello stesso anno Collins compone la colonna sonora del film d'animazione Disney \"Tarzan\". Il brano principale della pellicola, \"You'll Be in My Heart\", ottiene un buon successo e viene inciso dall'autore stesso in lingua inglese, italiana, francese, tedesca e spagnola. La canzone regala a Collins un Golden Globe e il suo primo e unico premio Oscar. Il 16 giugno 1999 il nome di Collins viene iscritto nella Hollywood Walk of Fame.\nA partire dai primi anni duemila, Collins rallenta la sua attivit\u00e0 musicale, anche a causa di problemi all'udito che rendono problematica la sua partecipazione a lunghi tour. Nel novembre 2002 viene pubblicato il settimo album in studio, \"Testify\", che si rivela tuttavia il minor successo nella carriera del cantante. Anche a causa dei problemi di salute, il disco \u00e8 seguito da tre soli concerti promozionali, ma tra il 2004 e il 2005 il \"First Final Farewell Tour\" riporta il nome di Phil Collins sui palcoscenici internazionali con tre brevi giri di concerti per quello che, nonostante il nome scherzoso, \u00e8 in effetti un tour di addio alle esibizioni dal vivo in grande scala.\nNello stesso periodo Collins ritorna a collaborare con la Disney per la colonna sonora del film \"Koda, fratello orso\" nel 2003, oltre che per l'adattamento musical di \"Tarzan\" che debutta a Broadway nel 2006.\nLa reunion dei Genesis e il ritiro.\nCiclicamente si ripropongono voci che vorrebbero Collins nuovamente nei Genesis come batterista, mentre Gabriel riprenderebbe il ruolo di cantante. Nonostante in varie interviste diversi membri del gruppo, e lo stesso Collins, si siano spesso dichiarati possibilisti in proposito, nulla di concreto si realizza fino a novembre 2006, quando i Genesis indicono una conferenza stampa ufficiale per annunciare la tanto attesa riunione, dopo che Gabriel e Hackett non si sono dichiarati disponibili al momento.\nL'estate 2007 vede quindi Collins, Banks e Rutherford suonare di nuovo insieme per un tour in Europa e in America che rinverdisce i vecchi fasti del gruppo e il cui picco \u00e8 il concerto gratuito al Circo Massimo di Roma davanti ad oltre mezzo milione di spettatori, pubblicato successivamente nel DVD \"When in Rome\" nel 2008.\nIl 19 ottobre 2009 Collins dichiara di non poter pi\u00f9 suonare la batteria, a causa della perdita di sensibilit\u00e0 alle mani, dopo un'operazione chirurgica a una vertebra.\nA otto anni di distanza dall'ultimo lavoro da solista, il 13 settembre 2010 esce l'album di cover \"Going Back\", un omaggio dell'artista alla musica soul anni sessanta che ha segnato particolarmente la sua giovinezza. Il nuovo lavoro viene accolto dalla critica in maniera migliore rispetto ai precedenti.\nNel marzo 2010 Collins viene indotto nella Rock and Roll Hall of Fame come membro dei Genesis durante una cerimonia a New York City.\nNel marzo del 2011 Collins annuncia ufficialmente il suo ritiro dalle scene musicali, dovuto a problemi di salute e alla voglia di dedicarsi maggiormente alla propria famiglia.\nIn un'intervista rilasciata a novembre del 2013, dichiara di aver preso in considerazione la decisione di ritornare sulla scena musicale e inoltre ha affermato anche la possibilit\u00e0 di una reunion dei Genesis per un tour, a questo proposito si \u00e8 espresso cos\u00ec: \"Ho iniziato a pensare di fare cose nuove. Forse alcuni show anche con i Genesis. Tutto \u00e8 possibile. Potremmo andare in tour in Australia e in Sud America. Non siamo ancora stati l\u00ec\".\nIl ritorno sulle scene.\nNel maggio 2015 Collins firma un contratto con la Warner Music Group per la rimasterizzazione dei suoi otto album solisti e la pubblicazione di materiale inedito. Nell'ottobre dello stesso anno il musicista annuncia ufficialmente il suo ritorno sulle scene. Durante il 2016 vengono distribuite le nuove versioni dei suoi album, contenenti tracce bonus inedite e nuove copertine in cui il Collins \"invecchiato\" si rif\u00e0 ritrarre nelle stesse pose che aveva nei dischi originali.\nIl 29 agosto 2016 Collins si esibisce durante la cerimonia inaugurale degli US Open 2016 all'Arthur Ashe Stadium, prima con \"In the Air Tonight\" e successivamente su \"Easy Lover\" in duetto con Leslie Odom Jr..\nIl 25 ottobre 2016 il musicista pubblica la sua prima autobiografia ufficiale, \"Not Dead Yet\" (edita in Italia con il titolo \"No, non sono ancora morto\"), in cui propone un racconto sincero e toccante soprattutto dei problemi privati che lo hanno segnato negli ultimi anni. Lo stesso mese Collins annuncia anche il suo ritorno all'attivit\u00e0 concertistica per un mini tour europeo che prevede una serie di date alla Royal Albert Hall di Londra, alla Lanxess Arena di Colonia e alla AccorHotels Arena di Parigi per l'estate del 2017. Dopo che i biglietti per le cinque date alla Royal Albert Hall sono andati sold out in 15 secondi, Collins ha annunciato il suo pi\u00f9 grande show di sempre come solista all'Hyde Park di Londra per il 30 giugno 2017.\nNel 2018 viene annunciata l'uscita di \"Plays Well with Others\", una nuova antologia formata da quattro album con le collaborazioni pi\u00f9 importanti che hanno caratterizzato la carriera di Collins.\nIl 20 settembre 2021 prende il via il tour della reunion dei Genesis, \"The Last Domino?\". presso l'Utilita Arena di Birmingham. Phil Collins partecipa seduto su una sedia e con l'aiuto di due coristi, Daniel Pearce e Patrick Smyth .\nApparizioni cinematografiche e televisive.\nPhil Collins ha interpretato \"Buster\", un film del 1988 diretto da David Green che narra la storia del noto ladro londinese Buster Edwards e del suo ruolo nell'assalto al treno postale Glasgow-Londra del 1963.\nPhil Collins ha compiuto un cameo nel film di Steven Spielberg \"Hook - Capitan Uncino\" (1991) e nel docu-drama sull'AIDS \"Guerra al virus\" (1993). Ha interpretato il ruolo del protagonista in \"Scherzi maligni\", che ha concorso per la Palma d'oro al Festival di Cannes 1993. Ha inoltre prestato la sua voce per due film di animazione: \"Balto\" (1995) e \"Il libro della giungla 2\" (2003). Un progetto a lungo discusso, ma mai completato \u00e8 stato un film intitolato \"The Three Bears\", che prevedeva la partecipazione di Collins, Danny DeVito e Bob Hoskins; il musicista stesso ha pi\u00f9 volte menzionato tale film, nonostante non sia mai stata scritta una relativa sceneggiatura.\nLa musica di Collins \u00e8 presente nel film \"American Psycho\", in cui lo psicotico protagonista Patrick Bateman (interpretato da Christian Bale) viene ritratto come un fan ossessivo che legge significati profondi nei suoi lavori, in particolare con i Genesis, mentre descrive la sua carriera da solista come \"pi\u00f9 commerciale, e quindi pi\u00f9 soddisfacente in senso pi\u00f9 ristretto\". Bateman pronuncia un monologo lodando Collins e i Genesis nel corso di una sequenza in cui ingaggia i servizi di due prostitute con in sottofondo i brani \"In Too Deep\" e \"Sussudio\".\nNel 1985 ha partecipato come guest star alla serie TV \"Miami Vice\", in un episodio intitolato \"Phil the Shill\" (ep. 2x12) dove interpretava il ruolo di un artista della truffa che riesce a imbrogliare il detective Stanley Switek (Michael Talbott). In quel periodo Collins \u00e8 apparso anche in alcuni sketch dello show britannico \"The Two Ronnies\". Ha anche condotto per due anni consecutivi la cerimonia televisiva dei Billboard Music Award, nel 1992 e nel 1993.\nCollins ha interpretato s\u00e9 stesso nel videogioco della Rockstar Games \"\" nel 2006, in una missione in cui \u00e8 richiesto di proteggerlo prima e dopo un suo concerto. Nello stesso gioco sono presenti due suoi successi, \"In the Air Tonight\" e \"Easy Lover\", trasmessi rispettivamente da Radio Emotion 98,3 e da Radio Flash FM. \"In the Air Tonight\" \u00e8 stata inoltre utilizzata nel film \"Una notte da leoni\" e come base musicale per uno spot di Cadbury dove compare un gorilla che suona la batteria. Tutta questa pubblicit\u00e0 ha anche aiutato il brano a rientrare in classifica dopo anni, fino a raggiungere il primo posto in Nuova Zelanda nel luglio 2008.\nIl cantante \u00e8 stato ritratto in una puntata del cartone satirico \"South Park\", mentre tiene stretto l'Oscar vinto con il brano \"You'll Be in My Heart\" nel 2000, che proprio quell'anno sconfisse nella stessa categoria \"Blame Canada\" tratto da \"\". Nella stessa serie una collina nei pressi della cittadina \u00e8 chiamata \"Collina Phil Collins\".\nCollins viene menzionato anche in un episodio della serie \"Psych\", in riferimento alla sua somiglianza fisica con il padre del protagonista Shawn Spencer, Henry, interpretato da Corbin Bernsen.\nVita privata.\nCollins \u00e8 stato sposato con Andrea Bertorelli dal 1975 al 1980. I due si sono conosciuti all'et\u00e0 di 11 anni mentre frequentavano la stessa scuola, prima che lei si trasferisse a vivere con la famiglia in Canada all'et\u00e0 di 18 anni. Si reincontrarono dopo un concerto dei Genesis a Vancouver, e si sposarono in Inghilterra quando entrambi avevano 24 anni. I due hanno un figlio, Simon Collins, che \u00e8 in seguito divenuto noto come cantante e batterista della band progressive rock Sound of Contact. Collins ha inoltre adottato la figlia della Bertorelli, Joely, diventata poi attrice e produttrice cinematografica. Dalla fine del primo matrimonio di Collins \u00e8 scaturita gran parte del materiale presente nel suo album di debutto solista \"Face Value\".\nCollins ha incontrato la sua seconda moglie, l'americana Jill Tavelman, nel 1980. I due sono stati sposati dal 1984 al 1996. Hanno avuto una figlia, Lily Collins, nata nel 1989.\nCollins si \u00e8 sposato una terza volta con la svizzera Orianne Cevey, nel 1999. La coppia ha due figli, Nicholas e Matthew. Per anni i due hanno vissuto a Begnins, in Svizzera, in una casa affacciata sul Lago Lemano precedentemente appartenuta all'ex campione automobilistico Jackie Stewart. Dopo il divorzio avvenuto nel 2008, Collins ha continuato a vivere in Svizzera, a F\u00e9chy, mantenendo tuttavia una casa a New York City e un'altra a Dersingham, in Inghilterra. Il divorzio con la sua ultima moglie \u00e8 costato a Collins circa 25 milioni di sterline, ed \u00e8 diventata la separazione pi\u00f9 cara mai capitata a una celebrit\u00e0 britannica. Successivamente l'ex moglie si \u00e8 trasferita a Miami con i due figli nati dal matrimonio, conducendo Collins a un lungo periodo di depressione, in cui il cantante ha ammesso di aver abusato pesantemente con l'alcol e di aver pensato al suicidio. Nel 2015 Collins si \u00e8 spostato a Miami per restare maggiormente vicino alla propria famiglia, vivendo in una casa separata che in precedenza era appartenuta a Jennifer Lopez. Nel gennaio 2016, Collins ha annunciato il suo ricongiungimento con la Cevey e i due si sono trasferiti in una nuova casa a Miami per vivere assieme, ma quattro anni pi\u00f9 tardi, nell'ottobre 2020, il cantante ha presentato un avviso di sfratto contro la donna dopo che lei aveva segretamente sposato un altro uomo in agosto. Pochi mesi dopo Collins ha venduto la sua casa a Miami per 39 milioni di dollari.\nCollins ha per anni collezionato una lunga serie di cimeli relativi alla famosa Battaglia di Alamo di San Antonio, Texas (1836). Il cantante \u00e8 intervenuto anche in diversi eventi e conferenze relative all'evento. Nel 2014 ha deciso di donare l'intera sua collezione allo Stato del Texas, venendo per questo nominato texano onorario dal legislatore statale. Un altro hobby che Collins si diverte a coltivare nel tempo libero \u00e8 quello relativo al modellismo ferroviario, condiviso con i colleghi Rod Stewart e Eric Clapton.\nNel 2011 \u00e8 stato stimato che Phil Collins possiede un patrimonio di oltre 115 milioni di sterline, facendo di lui uno dei venti uomini pi\u00f9 ricchi nel settore della musica britannica. Risulta inoltre il secondo batterista pi\u00f9 ricco del mondo, dietro solo a Ringo Starr.\nCritiche.\nNel corso della sua carriera Collins \u00e8 stato pi\u00f9 volte attaccato dalla stampa specializzata. La maggior parte delle critiche riguardava l'esagerata esposizione mediatica da lui ricevuta nel corso degli anni ottanta e i primi anni novanta, in parallelo a una proposta musicale ritenuta sempre meno interessante e degna di nota. Egli venne accusato soprattutto di aver convertito il sound storico dei Genesis in un mero pop commerciale da classifica. \"The Daily Telegraph\" lo ha addirittura definito \"l'uomo pi\u00f9 odiato del rock\", mentre \"FHM\" come \"la pop star che non piace a nessuno\". La rivista \"The Guardian\" ha invece descritto la musica di Collins come \"indigeribile\" e \"perfettamente vuota\", paragonandola negativamente a quella dei contemporanei Pet Shop Boys e The Human League; ha inoltre definito il popolare album \"No Jacket Required\" (1985) come \"inascoltabile al giorno d'oggi\", riservando particolari critiche al brano \"Sussudio\".\nUn episodio che ha destato forte contestazione \u00e8 stato il volo in Concorde preso dal musicista per spostarsi da Londra a Philadelphia durante il Live Aid. Collins \u00e8 stato anche tacciato di ipocrisia per aver trattato tematiche delicate in brani quali \"Another Day in Paradise\", senza tuttavia aver mai fatto qualcosa di veramente importante per i senzatetto. Pure la sua partecipazione di attore protagonista in \"Buster\" \u00e8 stata al centro di diverse polemiche, soprattutto dopo che il Principe Carlo e la Principessa Diana declinarono un invito alla premi\u00e8re del film accusando lo stesso di avere come tema centrale la romanticizzazione del crimine. Nemmeno la vita privata di Collins \u00e8 stata risparmiata, soprattutto in seguito alla scelta del cantante di terminare il matrimonio con la seconda moglie Jill Tavelman tramite l'invio di un fax; un messaggio spedito da Collins che riguardava l'accesso alla loro figlia Lily venne riportato sulla copertina del \"The Sun\" nel 1994. Inoltre, secondo alcuni, Collins avrebbe deciso di abbandonare il Regno Unito per eludere le tasse, in protesta per la vittoria del Partito Laburista alle elezioni generali britanniche del 1997. Il cantante tuttavia ha chiarito che l'unico motivo alla base del suo trasferimento in Svizzera era che Orianne Cevey, la sua nuova compagna, viveva l\u00ec.\nNel 1985 Collins si rese suo malgrado protagonista di uno degli episodi pi\u00f9 imbarazzanti nella storia degli Oscar; l'artista fu nominato per la miglior canzone con \"Against All Odds (Take a Look at Me Now)\" ma non gliela fecero cantare durante la cerimonia di premiazione, accampando la scusa che non era \"uno del cinema\", salvo poi lasciar suonare Stevie Wonder che quell'Oscar lo vinse con \"I Just Called to Say I Love You\". Collins rimase seduto in platea contrariato nel vedere la ballerina Ann Reinking eseguire il brano al posto suo. In quell'occasione la critica prese nettamente le difese di Collins e descrisse quella della Reinking come una \"interpretazione assurdamente inetta\". Il \"Los Angeles Times\" scrisse che la Reinking aveva \"svolto un incredibile lavoro di completa distruzione nei confronti di una bella canzone\". Collins avrebbe ironicamente introdotto il brano in alcuni suoi concerti successivi commentando: \"Sono spiacente che la signorina Ann Reinking non possa essere qui stanotte; credo che mi tocchi cantare il mio stesso brano\".\nIl \"The Guardian\" ha voluto sottolineare come Collins rientri tra quei numerosi artisti pop che \"non sono soliti prendersi sul serio\", ma che loro malgrado \"vengono innalzati a livello di dei\". \"NME\" ha invece detto di trovarsi in disaccordo con il ruolo di \"cattivo\" che la stampa aveva cucito addosso a Collins. \"Rolling Stone\" ha aggiunto che il musicista \u00e8 stato \"ingiustamente e inspiegabilmente diffamato\". David Sheppard della BBC ha scritto nel 2010: \"Certo, Collins si \u00e8 talvolta reso colpevole di essersi attirato facilmente critiche pesanti (per esempio, con la faccenda autocelebrativa del Concorde per il Live Aid, i testi imbarazzanti di \"Another Day in Paradise\", \"Buster\", ecc.) ma, ciononostante, il catalogo dell'occasionale cantante dei Genesis \u00e8 cos\u00ec sostanziale e le sue hit cos\u00ec abbondanti che \u00e8 da miopi liquidarlo semplicemente come un produttore altezzoso di ballate strazianti e romantiche buone per il ceto medio\".\nNegli ultimi anni Collins ha cercato di ricucire il rapporto con la critica, ammettendo la sua \"onnipresenza\" e il conseguente fatto di esser sembrato \"fastidioso\". Ha inoltre riconosciuto di essere disprezzato da molte persone e ha detto di credere che questa sia una conseguenza dell'eccessiva esposizione radiofonica riscontrata all'epoca dalla sua musica. In un'intervista del 2011 ha ammesso: \"Il fatto che la gente era diventata cos\u00ec stufa di me non \u00e8 stata davvero colpa mia... Non c'\u00e8 da stupirsi che la gente abbia cominciato a odiarmi. Mi dispiace di aver ottenuto cos\u00ec tanto successo. Sinceramente non intendevo andasse in quel modo!\". Collins ha anche detto di capire le lamentele dei fan relative alla svolta musicale intrapresa dai Genesis nel periodo che lo vedeva coinvolto come cantante del gruppo. Tuttavia ha sempre negato l'idea che il suo ritiro dalle scene sia stato condizionato dalla cattiva opinione pubblica da lui riscontrata.\nIn qualit\u00e0 di batterista \u00e8 stato citato come importante punto di riferimento da Taylor Hawkins (Foo Fighters), Mike Portnoy (Dream Theater), e Neil Peart (Rush). Diverse testate hanno inserito il suo nome tra quelli dei batteristi pi\u00f9 influenti al mondo. Collins \u00e8 inoltre diventato una figura iconica all'interno della musica urban americana, influenzando artisti come Kanye West, Alicia Keys e Beyonc\u00e9. Le sue canzoni sono state campionate da molteplici artisti hip hop e R&amp;B, alcuni dei quali gli hanno addirittura dedicato un intero album tributo intitolato \"Urban Renewal\" nel 2001. Altri colleghi che hanno espresso pubblicamente stima nei confronti di Phil Collins sono stati Ozzy Osbourne, David Crosby, Brian May, e Robert Plant. Anche i critici pi\u00f9 duri si sono comunque trovati costretti a riconoscere il suo innegabile talento musicale.\nAttivismo.\nNel febbraio 2000, Phil e sua moglie Orianne hanno dato vita alla \"Little Dreams Foundation\", un'organizzazione no-profit che aiuta i bambini dai 4 ai 16 anni fornendo lezioni, tutorati e assistenza nei campi della musica, dell'arte e dello sport. Collins ha preso l'iniziativa dopo aver ricevuto lettere da alcuni bambini che gli domandavano in che modo era possibile entrare nel settore della musica. Tra gli insegnanti degli studenti che hanno collaborato con la fondazione ci sono Tina Turner e Natalie Cole.\nDoppiatori italiani.\nNelle versioni in italiano dei suoi film, Phil Collins \u00e8 doppiato da:\nCome doppiatore \u00e8 sostituito da:"}
{"id": "131254", "revid": "12331", "url": "https://it.wikipedia.org/wiki?curid=131254", "title": "Lingua careliana di Aunus", "text": ""}
{"id": "131256", "revid": "1833487", "url": "https://it.wikipedia.org/wiki?curid=131256", "title": "Budweiser Budvar", "text": "La Budweiser Budvar (commercializzata in Italia dal 2002 al 2005 come Czechvar e dal 2005 al 2013 come Bud\u011bjovick\u00fd Budvar) \u00e8 una birra prodotta nella Repubblica Ceca, ad indicazione geografica protetta IGP.\nStoria.\nViene prodotta dal 1895 nella citt\u00e0 di \u010cesk\u00e9 Bud\u011bjovice (\"Budweis\", in tedesco) in Boemia. Il birrificio Bud\u011bjovick\u00fd Budvar N\u00e1rodn\u00ed Podnik (BBNP), il maggiore della citt\u00e0, rivendica comunque una tradizione antica di secoli. Il re Ottocaro II di Boemia (P\u0159emysl Otakar II) avrebbe garantito agli abitanti della citt\u00e0 il diritto di produrre birra sin dal 1265 e una birra prodotta nel medesimo luogo sarebbe stata consumata nel XVI secolo alla corte del re Ferdinando I.\nLa tipologia birraria \u00e8 Lager; ha un gusto di malto abbastanza pronunciato e un grado d'amaro medio-basso. Il colore \u00e8 giallo oro e utilizza luppolo di \u017datec, una tra le variet\u00e0 pi\u00f9 pregiate del mondo. Ha una schiuma fine e abbondante e ha una gradazione alcolica di 5% in volume, che la rende una birra leggera, almeno secondo le tradizioni locali.\nLa BBNP tradizionalmente offre visite a basso costo al proprio stabilimento.\nLa disputa sul nome.\nLa BBNP esporta attualmente la sua birra in pi\u00f9 di 60 Paesi. Per molto tempo la birra \u00e8 stata venduta all'estero con la denominazione tedesca di \"Budweiser\" e in molti Stati (principalmente in Europa) \u00e8 l'unica birra che pu\u00f2 essere venduta col nome di \"Budweiser\". In questi casi, la \"Budweiser\" americana viene comunemente venduta come \"Bud\", ma a complicare la faccenda anche la BBNP commercializza con il nome \"Bud\" una birra di qualit\u00e0 superiore per il mercato interno.\nLa Anheuser-Busch InBev, che produce la Budweiser americana, sostiene che la BBNP ha cominciato a usare il marchio \"Budweiser\" solo nel 1895, 19 anni dopo che la prima Budweiser americana era stata prodotta. La BBNP ha risposto che \"Budweiser\" \u00e8 una denominazione d'origine piuttosto che un marchio di fabbrica e deve essere riservato alla birra di \u010cesk\u00e9 Bud\u011bjovice (Budweis), in accordo con il trattato GATT-TRIPS, ratificato da 150 Paesi. Questo specifica che entrambe le denominazioni, \"Budweiser\" e \"Bud\u011bjovick\u00fd\" dovrebbero essere protette. L'Unione europea ha riconosciuto i diritti della BBNP (e della concorrente Bud\u011bjovick\u00fd m\u011b\u0161\u0165ansk\u00fd pivovar), conferendo l'IGP a tre denominazioni ceche: \"Bud\u011bjovick\u00e9 pivo\" (\"birra di Budweis\"), \"\u010ceskobud\u011bjovick\u00e9 pivo\" (\"birra ceca di Bud\u011bjovice\") e \"Bud\u011bjovick\u00fd m\u011b\u0161\u0165ansk\u00fd var\" (\"birreria municipale di Budweis\"). Un accordo informale, che in Europa garantiva l'uso esclusivo del marchio \"Budweiser\" alla BBNP, sembra sia stato stipulato nel 1939 ma recentemente la disputa si \u00e8 inasprita e la Anheuser-Busch ha proposto di acquistare la BBNP, idea rigettata con forza dal governo di Praga per una questione d'orgoglio nazionale.\nSviluppi in Italia.\nIl 13 settembre 2013, dopo una pi\u00f9 che decennale disputa, la Corte di cassazione ha permesso alla BBNP di utilizzare di nuovo il marchio Budweiser in Italia, togliendo alla Anheuser-Busch InBev un diritto che precedenti sentenze le conferivano. Il motivo \u00e8 stato ricondotto alla tutela della denominazione d'origine IGP (Budweiser = birra di Budweis) \"in quanto idoneo ad ingannare il pubblico circa l'ambiente di origine o i pregi del prodotto per il quale il marchio \u00e8 stato depositato.\"\nCzechvar.\nLa BBNP ha distribuito negli Stati Uniti, in Canada e in alcuni Paesi latinoamericani la propria birra con il nome di Czechvar, usato anche in Italia tra il 2002 e il 2005.\nProdotti.\nIl birrificio Bud\u011bjovick\u00fd Budvar N\u00e1rodn\u00ed Podnik produce le seguenti birre:\nIn Italia sono disponibili solo la Czech Premium Lager, la Premium Dark Lager e la Premier Select (ovvero la Bud Super Strong)."}
{"id": "131257", "revid": "35804", "url": "https://it.wikipedia.org/wiki?curid=131257", "title": "Tavola dei divisori", "text": "La tavola seguente elenca tutti i divisori dei numeri da 1 a 1000.\nUn divisore di un numero intero \"n\" \u00e8 un numero intero \"m\" tale per cui si possa scrivere \"n = m \u00d7 q\" cio\u00e8 la divisione di \"n\" per \"m\" non ha resto: quindi la divisione pu\u00f2 essere scritta come \"n\"/\"m\" che \u00e8 di nuovo un numero intero (il quale \u00e8 necessariamente anche un divisore di \"n\"). Per esempio, 3 \u00e8 un divisore di 21, poich\u00e9 21/3\u00a0=\u00a07 e 7 appartiene ai numeri interi (quindi 7 \u00e8 anch'esso un divisore di 21).\nSe \"m\" \u00e8 un divisore di \"n\" cos\u00ec allora lo \u00e8 \u2212\"m\". La tavola seguente cita solo i divisori positivi. "}
{"id": "131259", "revid": "2115763", "url": "https://it.wikipedia.org/wiki?curid=131259", "title": "Cryogeniano", "text": "Il periodo cryogeniano (dal Greco \"cryos\" \"ghiaccio\" e \"genesi\", \"nascita\", cio\u00e8 il periodo della nascita dei ghiacci) \u00e8 il secondo periodo geologico dell'era neoproterozoica seguito poi dal periodo Ediacarano.\nSi estende da circa 850 milioni a circa 635 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nMorfologia e clima.\nIn questo periodo avvennero le possenti glaciazioni dette Sturtiana e Marinoana (in passato raggruppate assieme nella glaciazione Varanger, dal nome della penisola norvegese dove furono scoperte le prime tracce).\nIl nome \u00e8 derivato dai depositi glaciali caratteristici di questo periodo, indicanti che in questo tempo, la Terra fu investita dalla pi\u00f9 grande glaciazione di tutti i tempi, con ghiacciai che secondo alcuni si estendevano fino all'equatore.\nTali glaciazioni sono caratterizzate dalla presenza di depositi di Tillite ritrovati in Congo, Australia, Cina, Nord America, Sahara, Oman, Irlanda, Scozia, Norvegia, e in molti altri luoghi in tutto il pianeta. Tutto il periodo pu\u00f2 generalmente considerarsi divisibile nelle due principali glaciazioni planetarie (Sturtiana intorno a 800 milioni di anni fa, e Marinoana/Varanger intorno ai 650), con varie altre glaciazioni localizzate. I depositi di Tillite risalenti al Cryogeniano furono ritrovati anche a bassissime latitudini, e ci\u00f2 riconduce alla famosa ipotesi della \"Snowball Earth\" o Terra a palla di neve.\nLa popolazione di acritarchi (formazioni microfossili a parete organica, in contrapposizione con i microfossili a parete minerale, come i foraminiferi o i conodonti) croll\u00f2 durante le glaciazioni ed \u00e8 certo che il livello di ossigeno nell'atmosfera aument\u00f2 notevolmente dopo la glaciazione. Ci sono ancora varie caratteristiche enigmatiche riguardo tali glaciazioni, fra le quali i ritrovamenti di fenomeni glaciali avvenuti a latitudini molto basse, e la presenza di calcari - che sedimentano normalmente in acqua calda -, al disotto dei depositi glaciali o anche internamente ad essi.\nIl Paleomagnetismo sembra indicare valori molto alti di deriva continentale. Ci\u00f2 porta a chiederci se alcuni fenomeni potessero essere causati dai rilevanti movimenti del polo magnetico anzich\u00e9 dovuti al movimento della crosta terrestre o alle glaciazioni a bassissime latitudini.\nAltre glaciazioni planetarie conosciute sono la Uroniana avvenuta da 2.400 Ma a 2.100 Ma (periodo Sideriano e Rhyaciano dell'era Paleoproterozoica), l'Andino-Sahariana fra 450-420 Ma (tardo Ordoviciano e periodo Siluriano dell'era Paleozoica), la glaciazione del Karoo da 360 Ma a 260 Ma (sempre in era Paleozoica, dall'inizio del Carbonifero al tardo Permiano), e infine le glaciazioni del Cenozoico che iniziarono 30 Ma in Antartide, e in quest'ultima regione sono attualmente ancora in corso.\nContenuto fossilifero.\nSi ritiene che i primi organismi vermiformi risalgano a 700 milioni di anni fa, sulla base di tracce ritrovate in Cina.\nI fossili di ameba (Arcellinida) fecero la loro comparsa per la prima volta nel Cryogeniano.\nAnche i pi\u00f9 antichi fossili di spugne fecero la loro comparsa in questo periodo."}
{"id": "131260", "revid": "2165544", "url": "https://it.wikipedia.org/wiki?curid=131260", "title": "Sleipnir", "text": "Sleipnir (pronuncia in antico nordico: ) \u00e8, nella mitologia norrena, il cavallo di Odino.\nDi color grigio, dotato di otto zampe, \u00e8 il migliore cavallo che esista, il pi\u00f9 veloce. \u00c8 in grado di cavalcare il cielo e le acque, e anche lungo gli altri mondi. Il suo nome significa \"colui che scivola rapidamente\".\nSecondo alcune fonti Sleipnir porta delle rune incise sui denti.\nLa nascita di Sleipnir.\nSnorri Sturluson, basandosi su vaghi accenni contenuti nella \"V\u01eblusp\u00e1\", racconta la nascita di Sleipnir.\nUn abile costruttore aveva stretto un patto con gli Dei: in diciotto mesi avrebbe eretto un muro possente in grado di difenderli dai giganti, loro nemici; in cambio avrebbe ricevuto in dono Freyja, il Sole e la Luna. Gli dei, su consiglio di Loki accettarono, ma a patto che il muro fosse terminato entro l'estate. Quando per\u00f2 mancavano solo tre giorni all'Estate era ormai evidente che il costruttore sarebbe riuscito a finire in tempo la sua opera, anche grazie all'aiuto di Sva\u00f0ilf\u0153ri, il suo possente cavallo. Gli d\u00e8i decisero che si doveva fare qualcosa, se non volevano perdere Freyja. Si interrogarono su chi avesse spinto per accettare il patto, e quando si ricordarono che era stato Loki lo costrinsero a rimediare. Lui si trasform\u00f2 in una giumenta, sedusse Sva\u00f0ilfari facendosi inseguire per un giorno e una notte, interrompendo cos\u00ec i lavori. Ripet\u00e9 il trucco per tutte le tre notti e i tre giorni seguenti. Quando fu evidente che il muro non sarebbe stato completato per tempo, il costruttore fu preso da un'ira bestiale, rivelando che in realt\u00e0 era egli stesso un gigante. Thor (\u00de\u00f3rr), che dei giganti \u00e8 il maggior nemico, gli fracass\u00f2 il cranio con un colpo di Mj\u00f6llnir, il suo martello.\nIn seguito Loki partor\u00ec da Sva\u00f0ilfari un puledro grigio con otto zampe, Sleipnir, che divenne il cavallo di Odino, dopo che questi glielo chiese in dono, poich\u00e9 era il pi\u00f9 veloce e possente di tutti i cavalli."}
{"id": "131262", "revid": "125355912", "url": "https://it.wikipedia.org/wiki?curid=131262", "title": "Gabriele Albertini", "text": "Laureato alla Statale in giurisprudenza, dal 1974 \u00e8 alla guida dell'azienda paterna con il fratello Carlo Alberto, la \"Cesare Albertini S.p.A.\" (fondata dal padre Cesare nell'ottobre del 1932 e acquisita alla fine del 2017 dal Gruppo Bosch GmbH) che si occupa di pressofusioni in alluminio.\nHa ricoperto numerose cariche in Confindustria e in Assolombarda dove \u00e8 stato vicepresidente, oltre a essere stato presidente della \"Piccola Industria\". Nel 1996 viene eletto presidente di Federmeccanica (Federazione sindacale dell'industria metalmeccanica italiana).\nBiografia.\nDi educazione cattolica, si \u00e8 diplomato presso l'Istituto Leone XIII di Milano. Sin da giovane, ha visto nella figura dell'imprenditore un \"portatore di ideali di civilt\u00e0\", attribuendogli \"un certo spirito missionario\". Di s\u00e9 dir\u00e0: \"Io, come industriale, mi considero uno dei pi\u00f9 grandi rivoluzionari della storia, perch\u00e9 chi ha cambiato l'uomo, chi ha rivoluzionato l'individuo, non \u00e8 stata la rivoluzione marxista, \u00e8 stata l'industrializzazione\".\nSindaco di Milano.\nNel 1997 \u00e8 entrato a far parte di Forza Italia; nello stesso anno \u00e8 stato candidato a sindaco di Milano con il sostegno del Polo per le Libert\u00e0 ed ha vinto le elezioni amministrative al ballottaggio, con il 53,14% dei consensi, contro il candidato dell'Ulivo Aldo Fumagalli. In occasione delle successive elezioni comunali, nel 2001, si \u00e8 nuovamente candidato con il centrodestra per un secondo mandato ed \u00e8 stato riconfermato come primo cittadino, ottenendo al primo turno il 57,54% delle preferenze, contro il 30,47% dello sfidante di centrosinistra Sandro Antoniazzi.\nDurante il periodo alla guida del capoluogo lombardo si definiva \"l'amministratore di condominio\" ed ha avviato numerosi progetti di riqualificazione della citt\u00e0, dalla vecchia fiera, alla zona Porta Nuova-Varesine, fino alla nuova fiera di Rho-Pero. Ha rilanciato la Triennale e il ruolo di Milano come una delle capitali mondiali della moda e del design, valorizzando notevolmente gli eventi della fashion week e del Fuori Salone e prestandosi anche a sfilare in mutande (di cachemire) per lo stilista Valentino. Dichiarer\u00e0: \"Teo Teocoli ne ha fatto poi una simpatica imitazione... ma \u00e8 stata un'esperienza che mi ha aiutato a non prendermi troppo sul serio\".\nNel 2005 rifiut\u00f2 di concedere il patrocinato del comune di Milano al gay pride; per tale motivo venne a pi\u00f9 riprese intonato il coro \"Albertini vieni gi\u00f9, che sei frocio pure tu\" nel corso delle dimostrazioni degli attivisti LGBT sotto Palazzo Marino, sede dell'amministrazione cittadina.\nIl caso Milano-Serravalle.\nIl 29 luglio 2005 la provincia di Milano ha acquistato, al prezzo di 8,831 euro per azione, tramite la societ\u00e0 Asam, il 15% delle azioni della societ\u00e0 Milano Serravalle-Milano Tangenziali. Albertini giudic\u00f2 il prezzo troppo alto e sollev\u00f2 il problema in varie sedi politiche e giurisdizionali, sostenendo che il patto di sindacato fra provincia e comune rendesse l'acquisto superfluo al fine di mantenere il controllo pubblico sulla societ\u00e0, e continu\u00f2 a sostenere l'illiceit\u00e0 dell'operazione anche al termine del suo mandato, accusando vari organi inquirenti di aver prestato poca attenzione all'accaduto e alle quattro denunce da lui presentate.\nA seguito delle denunce di Albertini il caso, nel 2013, \u00e8 stato oggetto di procedimento presso la Corte dei Conti della Lombardia e di un'indagine penale presso la procura di Monza. Secondo la procura della Corte dei Conti il danno erariale sarebbe di 118 milioni di euro.\nCommissario straordinario.\nGabriele Albertini \u00e8 stato nominato commissario straordinario per il traffico il 15 novembre 2001 e del sistema di depurazione delle acque della citt\u00e0 di Milano. Durante la sua gestione commissariale sono stati messi in funzione i depuratori di Nosedo e Ronchetto delle Rane. Albertini ha avuto poteri commissariali per la gestione del traffico dal 2001 al 2006. In virt\u00f9 di tali poteri, ha avviato i progetti delle due nuove linee di metropolitana (4 e 5) e dei prolungamenti delle linee esistenti verso l'Hinterland.\nEurodeputato.\nAlle consultazioni del 2004 viene eletto europarlamentare per la lista di Forza Italia nella circoscrizione nord-ovest, con 144\u00a0000 preferenze. Tale elezione fu resa possibile da una norma transitoria della legge 8 aprile 2004, n. 90 che gli consent\u00ec di candidarsi senza dover lasciare il ruolo di primo cittadino milanese, una legge che molti definirono \"ad personam\".\nIscritto al Partito Popolare Europeo \u00e8 stato vicepresidente della commissione per i trasporti e il turismo, membro sostituto della commissione per l'industria, la ricerca e l'energia, vicepresidente della delegazione per le relazioni con l'Assemblea parlamentare della NATO, membro della delegazione per le relazioni con gli Stati Uniti e della delegazione per le relazioni con Israele.\n\u00c8 stato rieletto al Parlamento Europeo nelle elezioni del 6-7 giugno 2009 nella circoscrizione Nord Ovest per il PdL con poco meno di 67\u00a0000 voti di preferenza. Nel corso di questo secondo mandato \u00e8 stato Presidente della Commissione per gli affari esteri, organo cui spetta l'indirizzo di politica estera dell'Europa nelle relazioni e con gli altri Stati.\nSenatore della Repubblica dal marzo del 2013, inizialmente membro della Commissione Giustizia e Difesa, in seguito anche membro della Commissione Affari Costituzionali e Presidente della \"sottocommissione pareri\" della commissione Giustizia.\nCorsa alla Presidenza della Regione Lombardia.\nIl 22 dicembre 2012 ufficializza la sua candidatura alla presidenza della Regione Lombardia nelle elezioni anticipate del 2013 del 24 e 25 febbraio, sostenuto da una coalizione formata dall'UdC, da FLI, da Italia Futura di Montezemolo e dall'Unione Padana (quest'ultima composta da deputati leghisti uscenti in disaccordo con Maroni, come dichiarato dallo stesso Albertini). La candidatura \u00e8 stata appoggiata da Mario Monti. Nel frattempo il suo partito, il PdL, annuncia il proprio appoggio alla candidatura per il centro-destra del leghista Roberto Maroni.\nAlle elezioni regionali lombarde del 24 e 25 febbraio, vinte dalla coalizione di centro-destra a sostegno di Maroni, la lista di Albertini ottiene appena il 4,12% ( voti) delle preferenze e non ottiene alcun seggio al Consiglio regionale lombardo.\nElezione a Senatore: NCD e AP.\nAlle elezioni politiche del febbraio 2013 si presenta come capolista anche per il Senato, in Lombardia, con il partito Scelta Civica con Monti per l'Italia, e viene eletto.\nIl 10 dicembre 2013 aderisce al gruppo parlamentare Per l'Italia.\nIl 1\u00ba marzo 2014 ufficializza la sua adesione al partito di Angelino Alfano, il Nuovo Centrodestra.\nSi candida alle elezioni europee del 2014 nella circoscrizione Italia nord-occidentale (che raccoglie i collegi di Lombardia, Piemonte, Liguria e Valle d'Aosta) per il Nuovo Centrodestra - Unione di Centro, ma con 11.433 preferenze non viene eletto.\nIl 12 aprile 2016 viene ufficializzato come capolista a sostegno del candidato sindaco di Milano per il centro-destra Stefano Parisi, suo city manager quando era sindaco; raccoglie solo 1376 preferenze, non venendo eletto, e a vincere \u00e8 il centro-sinistra, con il proprio candidato Giuseppe Sala.\nTerminata l'esperienza nel partito di Alfano (per ultimo Alternativa Popolare) e quella da senatore, nel 2018 sostiene i candidati della lista di Parisi alle regionali in Lombardia a sostegno del candidato di centro-destra, il leghista Attilio Fontana, dopo aver rifiutato la candidatura con il centro-sinistra.\nIn vista delle elezioni comunali a Milano in programma nel 2021, il segretario della Lega Matteo Salvini ha proposto di candidare nuovamente Albertini a sindaco per la coalizione di centro-destra, contrapponendolo al sindaco uscente di centro-sinistra Sala, candidatosi per un secondo mandato. Albertini, in una lettera pubblicata sul quotidiano \"Libero\" il 6 maggio 2021, ha tuttavia declinato l'offerta, affermando di \"voler dare priorit\u00e0 alla famiglia\"; il centro-destra sceglier\u00e0 poi di candidare alla poltrona di Palazzo Marino il medico pediatra Luca Bernardo, sconfitto pesantemente da Sala al primo turno elettorale."}
{"id": "131264", "revid": "1318658", "url": "https://it.wikipedia.org/wiki?curid=131264", "title": "Alfonso Andria", "text": "Biografia.\nLaureato in giurisprudenza, sposato con Nerella Apicella e con una figlia, \u00e8 stato dirigente dell'ente provinciale del turismo di Salerno, presso il quale ha operato dal 1973 al 1995 nel settore delle manifestazioni e della promozione dell'immagine turistica in Italia e all'estero, curando l'organizzazione di eventi nazionali e internazionali.\n\u00c8 stato consigliere comunale di Salerno dal 1985 al 1993 e presidente della provincia di Salerno dal 7 maggio 1995 al 12 giugno 2004, dove dal 1995 al 1999 ha fatto parte dell'Ufficio di Presidenza dell'Unione delle province d'Italia (UPI).\n\u00c8 stato sconfitto da Vincenzo De Luca (diessino in disaccordo con la linea del partito in Campania vicina all'allora governatore Antonio Bassolino) nelle elezioni comunali del 2006, in cui si presentava come candidato di una coalizione di centrosinistra tra la Margherita, i partiti dell'estrema sinistra, Italia dei Valori, Udeur, e alcuni diessini vicini al governatore. \nTra i fondatori ed esponente della Margherita, nonch\u00e9 convinto europeista, in occasione delle elezioni europee del 2004 \u00e8 stato eletto al Parlamento europeo tra le liste Uniti nell'Ulivo, ricevendo 176.000 preferenze nella circoscrizione Italia meridionale; si \u00e8 iscritto al gruppo dell'ALDE. \u00c8 membro della Commissione per lo sviluppo regionale; della Commissione per l'ambiente, la sanit\u00e0 pubblica e la sicurezza alimentare; della Delegazione per le relazioni con gli Stati Uniti; della Delegazione per le relazioni con Svizzera, Islanda e Norvegia.\nNel 2007 viene nominato Responsabile nazionale all'Agricoltura nella Segreteria nazionale del Partito Democratico di Walter Veltroni. Dopo la sconfitta del PD alle elezioni politiche del 2008, dov'\u00e8 stato eletto al Senato della Repubblica tra le liste del PD nella circoscrizione Campania, viene nominato da Veltroni Ministro delle Politiche Agricole Alimentari e Forestali nel suo Governo ombra del Partito Democratico, ruolo che ricopre dal 9 maggio 2008 al 21 febbraio 2009.\n\u00c8 il vicepresidente del PD regionale della Campania."}
{"id": "131265", "revid": "12331", "url": "https://it.wikipedia.org/wiki?curid=131265", "title": "Ingrico", "text": ""}
{"id": "131266", "revid": "770685", "url": "https://it.wikipedia.org/wiki?curid=131266", "title": "Roberta Angelilli", "text": "\u00c8 stata europarlamentare per quattro mandati consecutivi, dal 1994 al 2014 e vicepresidente dell\u2019Europarlamento nei suoi ultimi 5 anni.\nBiografia.\nHa conseguito la laurea in scienze politiche presso l'Universit\u00e0 di Roma \"La Sapienza\", un master di secondo livello in Diritto europeo e un master in Diritto amministrativo.\nSposata con l'ex sottosegretario Andrea Augello.\nAttivit\u00e0 politica.\nNel 1980 inizia la sua attivit\u00e0 politica nei nuclei studenteschi di Roma. Dal 1985 al 1992 \u00e8 responsabile per il Lazio dell'associazione ambientalista \"Fare Verde\". Tra il 1991 ed il 1993 \u00e8 tra i promotori dell'ONG di volontariato internazionale \"Movimento Comunit\u00e0\", partecipando in collaborazione con la Caritas, all'allestimento alle porte di Zagabria di un centro di accoglienza per i bambini profughi di Croazia e Bosnia.\nNel 1993 \u00e8 eletta segretario provinciale della Provincia di Roma del Fronte della Giovent\u00f9, organizzazione giovanile del MSI.\nAlle elezioni europee del 1994 \u00e8 eletta per la prima volta deputato al Parlamento Europeo nelle liste di Alleanza Nazionale. Dal 1996 al 1997 \u00e8 presidente provinciale di Azione Giovani, organizzazione giovanile di Alleanza Nazionale.\nNel 1998 \u00e8 nominata dirigente provinciale di Roma di Alleanza Nazionale. Alle elezioni europee del 1999 viene riconfermata al Parlamento Europeo, seconda della lista di Alleanza nazionale subito dopo Gianfranco Fini, con oltre 50.000 preferenze. Nel 2000 \u00e8 nominata Commissario Straordinario della Federazione, prima donna a guidare Alleanza Nazionale a Roma. Nel 2002 \u00e8 nominata Coordinatrice regionale di Alleanza Nazionale per il Lazio, incarico che mantiene per tre anni.\nAlle elezioni europee del 2004 ottiene il terzo mandato al Parlamento Europeo nella lista di Alleanza Nazionale nella circoscrizione centro, ricevendo oltre 87\u00a0000 preferenze. \u00c8 stata iscritta al gruppo Unione per l'Europa delle nazioni, \u00e8 capo delegazione di Alleanza Nazionale, membro della Commissione per le libert\u00e0 civili, la giustizia e gli affari interni, della Commissione per lo sviluppo regionale; della Delegazione per le relazioni con gli Stati del Golfo, compreso lo Yemen, della Delegazione per le relazioni con Svizzera, Islanda e Norvegia.\nNel 2005 ha fatto parte dell'Esecutivo politico di Alleanza Nazionale. Alle elezioni del Parlamento europeo del 2009 \u00e8 eletta per la quarta volta nelle liste del Popolo della Libert\u00e0, risultando seconda nella circoscrizione Italia centrale e aderisce al Partito popolare europeo.\nIl 14 luglio 2009 \u00e8 eletta al terzo turno, con 274 voti su 644 voti validi, vicepresidente del Parlamento Europeo. Il 18 gennaio 2012 \u00e8 stata confermata nella carica con 246 voti su 672.\nA Bruxelles \u00e8 componente della Commissione Libert\u00e0 Civili, Giustizia e Affari Interni, della Commissione per i Diritti della Donna e l'Uguaglianza di Genere e della Commissione per l'occupazione e gli affari sociali. \u00c8 membro della delegazione per le relazioni con l'Afghanistan e con i paesi del Maghreb e l'Unione del Maghreb arabo. Presso l'ufficio di Presidenza del Parlamento europeo ha la delega ai diritti dei minori, al personale ed \u00e8 responsabile dell'Assemblea Parlamentare Euro-Mediterranea. \u00c8 stata relatrice della Direttiva Europea contro l'abuso e lo sfruttamento sessuale minorile e la pedopornografia approvata il 27 ottobre 2011.\nNel giugno 2012 si mostra attiva sul tema della messa al bando delle mutilazioni genitali femminili.\nIl 16 novembre 2013 aderisce al Nuovo Centrodestra guidato da Angelino Alfano per cui \u00e8 candidata alle successive Elezioni europee del 2014 nella Circoscrizione Italia centrale ma con 25.443 preferenze non viene eletta, arrivando terza.\nNel 2015 abbandona il Nuovo Centrodestra ed aderisce ad IDeA-Identit\u00e0 e Azione di Gaetano Quagliariello.\nNel 2016 \u00e8 tra i promotori della campagna per il \"no\" al referendum costituzionale di Renzi (Comitato Civici e Riformatori per il No).\nAlle elezioni regionali nel Lazio del 2018 in virt\u00f9 di un accordo tra IDeA e Forza Italia, viene candidata al Consiglio regionale all'interno delle liste di Forza Italia, in provincia di Roma. Prima dei non eletti, ad agosto subentra come consigliere regionale a Adriano Palozzi, sospeso come conseguenza del suo arresto, e si iscrive al gruppo del candidato Presidente Stefano Parisi. La supplenza della Angelilli terminer\u00e0 nel dicembre dello stesso anno con il reintegro di Palozzi in consiglio. Attualmente \u00e8 componente dell\"'European Parliament former members Association\".\nIl 9 dicembre 2018 il movimento \u201cCuori Italiani\u201d, di cui fa parte, si federa con Fratelli d\u2019Italia di Giorgia Meloni in vista delle elezioni europee del 2019, nella cui lista viene candidata nella circoscrizione Centro dove ottiene 17.857 preferenze, non venendo eletta. \u00c8 componente dell'Esecutivo nazionale di \"Fratelli d'Italia\"."}
{"id": "131282", "revid": "125276464", "url": "https://it.wikipedia.org/wiki?curid=131282", "title": "A-Team", "text": "A-Team (\"The A-Team\") \u00e8 una serie televisiva statunitense trasmessa in prima visione assoluta dal 1983 al 1987 sul canale televisivo NBC.\nCreata da Frank Lupo e Stephen J. Cannell, segue il filone del \"militarismo buono\", in cui l'uso di armi ingegnose e non convenzionali non comporta mai la morte o il ferimento grave dei nemici, secondo un'impostazione tipica dell'intrattenimento popolare negli anni 1980. Il titolo della serie si riferisce indirettamente agli \"A-Teams\", termine con cui si intendono gli Operational Detachments Alpha (ODA), ovvero dei distaccamenti operativi che rappresentano la formazione-base delle forze speciali dell'esercito statunitense, addestrate per la guerra non convenzionale e altre operazioni speciali.\nIn Italia la serie \u00e8 stata trasmessa per la prima volta da Rete 4 a partire dal 25 febbraio 1984. \nNel 2010 \u00e8 uscito nei cinema un film omonimo basato sulla serie televisiva.\nTrama.\nUn commando di ex-combattenti della guerra del Vietnam chiamato A-Team (Squadra A), un tempo appartenenti al 5th Special Forces Group \"Berretti Verdi\" dell'esercito degli Stati Uniti, viene accusato ingiustamente di aver rapinato la banca di Hanoi. Evasi in maniera rocambolesca, vivono in fuga, ricercati e braccati dalle autorit\u00e0 militari per un reato che non hanno mai commesso. I componenti della squadra sopravvivono prestando servizio come mercenari e venendo, nella quasi totalit\u00e0 degli episodi, assoldati da persone o da gruppi di persone oppresse da situazioni d'ingiustizia o di pericolo.\nGrazie alle qualit\u00e0 militari e umane dell'A-Team, ogni episodio si risolve in maniera definitiva a favore dei pi\u00f9 deboli. Pur essendo considerati mercenari dagli altri personaggi della serie, i membri dell'A-Team sono schierati sempre dalla parte del bene. Famoso \u00e8 il loro furgone GMC Vandura nero e grigio con 2 strisce rosse laterali, che si uniscono sullo spoiler superiore, usato come mezzo principale di trasporto e di azione dell'A-Team.\nNell'ultima stagione l'A-Team, catturato dalle autorit\u00e0 militari, accetta la proposta, in alternativa alla pena di morte da scontare tramite fucilazione, di prestare servizio in missioni segrete del governo, sotto il comando del generale Hunt Stockwell.\nAdattamento cinematografico.\nL'11 giugno 2010 \u00e8 uscito nelle sale cinematografiche statunitensi l'adattamento cinematografico della serie televisiva, \"A-Team\", prodotto dalla 20th Century Fox. Ambientato ai giorni nostri, vede i protagonisti operanti in Iraq invece che in Vietnam. Del \"cast\" del film fanno parte Liam Neeson nel ruolo del colonnello John \"Hannibal\" Smith, Bradley Cooper nel ruolo di \"Sberla\", Sharlto Copley nel ruolo di Murdock e Quinton \"Rampage\" Jackson nel ruolo di \"P. E. Baracus\"."}
{"id": "131286", "revid": "11792", "url": "https://it.wikipedia.org/wiki?curid=131286", "title": "Cinquantatr\u00e9", "text": ""}
{"id": "131287", "revid": "11792", "url": "https://it.wikipedia.org/wiki?curid=131287", "title": "Cinquantaquattro", "text": ""}
{"id": "131290", "revid": "11792", "url": "https://it.wikipedia.org/wiki?curid=131290", "title": "Cinquantasei", "text": ""}
{"id": "131291", "revid": "11792", "url": "https://it.wikipedia.org/wiki?curid=131291", "title": "Cinquantasette", "text": ""}
{"id": "131292", "revid": "11792", "url": "https://it.wikipedia.org/wiki?curid=131292", "title": "Cinquantotto", "text": ""}
{"id": "131293", "revid": "11792", "url": "https://it.wikipedia.org/wiki?curid=131293", "title": "Cinquantanove", "text": ""}
{"id": "131295", "revid": "1564499", "url": "https://it.wikipedia.org/wiki?curid=131295", "title": "Lingua v\u00f5ro", "text": "La lingua v\u00f5ro, detta anche voro o voru, \u00e8 una lingua baltofinnica parlata in Estonia.\nDistribuzione geografica.\nIl v\u00f5ro \u00e8 parlato in Estonia sudorientale nel territorio della storica contea di V\u00f5rumaa, composta dalle otto parrocchie di Karula, Hargl\u00f5, Urvast\u00f5, R\u00f5ug\u00f5, Kanepi, P\u00f5lva, R\u00e4pin\u00e4 e Vahts\u00f5liina, che si trovano oggi suddivise tra le contee di P\u00f5lvamaa, Tartumaa, Valgamaa e V\u00f5rumaa. I locutori sono circa 70.000, di cui alcune centinaia attestati all'estero, in Canada, Russia, Svezia, e Stati Uniti d'America.\nClassificazione.\nNon esiste una classificazione univoca del v\u00f5ro. Lo standard ISO 639-3 gli assegna un codice specifico (vro) ma lo considera facente parte della macrolingua estone assieme all'estone standard (ekk). Per \"Ethnologue\" si tratta di un dialetto della lingua estone. Altri linguisti lo mettono assieme al seto in un unico idioma chiamato v\u00f5ro-seto o estone meridionale, che includerebbe anche altre parlate locali quasi estinte come mulgi e tartu.\nAlfabeto.\nL'alfabeto v\u00f5ro \u00e8 cos\u00ec composto: Aa Bb Cc Dd Ee Ff Gg Hh Ii Jj Kk Ll Mm Nn Oo Pp Qq Rr Ss \u0160\u0161 Zz \u017d\u017e Tt Uu Vv Ww Xx Yy '.\nTutte le consonanti, ad eccezione di q e j, sono palatalizzabili. Come segno di palatalizzazione si utilizza l'accento acuto sopra la consonante, ma per ragioni tipografiche pu\u00f2 essere sostituito dall'apostrofo."}
{"id": "131296", "revid": "12331", "url": "https://it.wikipedia.org/wiki?curid=131296", "title": "V\u00f5ro", "text": ""}
{"id": "131308", "revid": "1543377", "url": "https://it.wikipedia.org/wiki?curid=131308", "title": "\u00c5l\u00e4nningens s\u00e5ng", "text": "\u00c5l\u00e4nningens s\u00e5ng (\"Canzone delle \u00c5land\") \u00e8 l'inno delle Isole \u00c5land, provincia autonoma della Finlandia. L'arcipelago \u00e8 monolingua svedese ed \u00e8 fornito, oltre al proprio inno, anche di una propria bandiera.\nIl testo \u00e8 di John Grandell e la musica di Johan Fridolf Hagfors.\nTesto.\n1. \n2.\n3.\n4. "}
{"id": "131316", "revid": "656701", "url": "https://it.wikipedia.org/wiki?curid=131316", "title": "Ottanta", "text": ""}
{"id": "131318", "revid": "656701", "url": "https://it.wikipedia.org/wiki?curid=131318", "title": "Ottantadue", "text": ""}
{"id": "131321", "revid": "656701", "url": "https://it.wikipedia.org/wiki?curid=131321", "title": "Ottantacinque", "text": ""}
{"id": "131325", "revid": "656701", "url": "https://it.wikipedia.org/wiki?curid=131325", "title": "Ottantanove", "text": ""}
{"id": "131326", "revid": "656701", "url": "https://it.wikipedia.org/wiki?curid=131326", "title": "Novanta", "text": ""}
{"id": "131327", "revid": "656701", "url": "https://it.wikipedia.org/wiki?curid=131327", "title": "Novantuno", "text": ""}
{"id": "131328", "revid": "656701", "url": "https://it.wikipedia.org/wiki?curid=131328", "title": "Novantadue", "text": ""}
{"id": "131329", "revid": "656701", "url": "https://it.wikipedia.org/wiki?curid=131329", "title": "Novantatr\u00e9", "text": ""}
{"id": "131330", "revid": "656701", "url": "https://it.wikipedia.org/wiki?curid=131330", "title": "Novantaquattro", "text": ""}
{"id": "131331", "revid": "656701", "url": "https://it.wikipedia.org/wiki?curid=131331", "title": "Novantacinque", "text": ""}
{"id": "131332", "revid": "656701", "url": "https://it.wikipedia.org/wiki?curid=131332", "title": "Novantasei", "text": ""}
{"id": "131333", "revid": "656701", "url": "https://it.wikipedia.org/wiki?curid=131333", "title": "Novantasette", "text": ""}
{"id": "131334", "revid": "656701", "url": "https://it.wikipedia.org/wiki?curid=131334", "title": "Novantotto", "text": ""}
{"id": "131335", "revid": "11729", "url": "https://it.wikipedia.org/wiki?curid=131335", "title": "A-team", "text": ""}
{"id": "131336", "revid": "656701", "url": "https://it.wikipedia.org/wiki?curid=131336", "title": "Novantanove", "text": ""}
{"id": "131337", "revid": "287204", "url": "https://it.wikipedia.org/wiki?curid=131337", "title": "Disgiunzione esclusiva", "text": "La disgiunzione esclusiva \"o\" (simboli usuali:formula_1 oppure XOR) \u00e8 un connettivo (o operatore) logico che restituisce in uscita VERO (\"V\") se e solo se gli ingressi sono diversi tra di loro. Se gli ingressi sono uguali (V-V oppure F-F) restituisce FALSO (\"F\").\nL'operatore logico \u00e8 indicato con il simbolo prefisso J, e dagli operatori infissi XOR, EOR, EXOR, \u22bb, \u2295, \u21ae, e \u2262.\nDefinizione.\nIn Italiano ed altre lingue bisogna prestare particolare attenzione al significato della parola \"o\". Lor esclusivo di due proposizioni \"A\" e \"B\" significa \"A\" o \"B\", ma non entrambe. Come nella frase \"Andr\u00f2 al cinema o al mare\", si suppone che non si possa fare entrambe le cose. In logica, invece, la parola \"o\" si riferisce alla disgiunzione logica inclusiva, che restituisce VERO anche se entrambe le proposizioni di partenza sono VERO.\nPi\u00f9 formalmente, l\"or esclusivo\" \u00e8 un operatore logico. L'operazione restituisce il risultato VERO se, e solo se, uno solo dei suoi operandi \u00e8 VERO. L\"OR esclusivo\" tra due proposizioni \"A\" e \"B\" solitamente si scrive \"A\" \"xor\" \"B\", dove \"XOR\" sta per la traduzione inglese di \"OR esclusivo\", \"eXclusive OR\", oppure Aformula_1B, leggendolo \"aut\", in latino (contrapposta al \"vel\", disgiunzione inclusiva).\nLo XOR si applica a due variabili.\nUna porta logica, detta XOR, \u00e8 un circuito logico composto da tre porte logiche e due NOT (negazioni).\nSi nota la differenza da una porta logica OR dal fatto che la quarta combinazione in una porta logica OR varrebbe 1.\nLa formula (A XOR B) \u00e8 quindi equivalente a dire: formula_3, ossia (A AND !B) OR (!A AND B).\nSe poi si applicano, in sequenza, il primo teorema di De Morgan e poi il secondo, si ottiene anche \nLa prima delle tre espressioni ottenute per lo XOR rappresenta la prima forma canonica ottenuta con il maxtermine OR e con il mintermine AND. L'ultima espressione \u00e8 utile, in fase progettuale, in elettronica digitale per ottenere l'operazione XOR quando si hanno a disposizione soltanto porte logiche NAND e NOT.\nIn informatica l'operazione \"b XOR 1\" pu\u00f2 essere usata per cambiare il valore del bit b. In tal caso, assolve la medesima funzione dell'operatore NOT ( ~b ).\nPropriet\u00e0 - Disgiunzione esclusiva e congiunzione.\nPoich\u00e9 partendo dalle stesse proposizioni semplici P e Q, le tavole di verit\u00e0 delle due proposizioni composte Pformula_1(Pformula_6Q) e Pformula_6(Pformula_1Q) risultano uguali (come risulta dalla tabella in basso), possiamo concludere che le due proposizioni composte sono equiveridiche, ossia logicamente equivalenti:\nPformula_1(Pformula_6Q)=Pformula_6(Pformula_1Q)"}
{"id": "131339", "revid": "965226", "url": "https://it.wikipedia.org/wiki?curid=131339", "title": "Oslo (contea)", "text": "Oslo \u00e8 una contea della Norvegia che coincide con la capitale, Oslo. Con una popolazione di oltre abitanti, raccoglie il 12 % circa della popolazione norvegese.\nInformazioni generali.\nOslo occupa il territorio che si stende al limite settentrionale del fiordo che porta il suo nome. In tutte le altre direzioni la citt\u00e0 \u00e8 circondata da colline verdeggianti. Nei dintorni si trovano una quarantina di isole, la pi\u00f9 importante delle quali \u00e8 Malm\u00f8ya (0,56\u00a0km\u00b2), ed anche 343 laghi. Questi ultimi costituiscono un'importante fonte d'acqua potabile per tutta la zona occidentale della citt\u00e0.\nIl punto pi\u00f9 elevato \u00e8 la collina Kirkeberget, di 629 metri. Per quanto la superficie occupata dalla citt\u00e0 sia molto vasta rispetto alle altre metropoli europee, la popolazione \u00e8 ridotta: il territorio municipale contiene numerosi parchi e spazi aperti, che gli danno un aspetto verdeggiante e arioso.\nBench\u00e9 la maggior parte delle foreste e dei laghi che attorniano Oslo sia di propriet\u00e0 privata, c'\u00e8 un ampio consenso popolare circa la loro conservazione, al punto da nuocere allo sviluppo della citt\u00e0: molti quartieri di Oslo soffrono infatti di congestione, cosa comunque compensata da un tipo di vita unico offerto ai cittadini, con un accesso pressoch\u00e9 immediato alla natura selvaggia.\nAmministrazione.\nLa citt\u00e0 di Oslo costituisce una contea dotata di un particolare tipo di funzionamento: il governo della citt\u00e0 (\"Byr\u00e5d\" in norvegese), basato sul parlamentarismo, \u00e8 affidato a sei commissari (i \"byr\u00e5der\") nominati dal consiglio municipale. Quest'ultimo, costituito da 59 membri eletti dagli abitanti, rimane comunque la massima autorit\u00e0 della citt\u00e0 e controlla l'attivit\u00e0 dei commissari.\nDopo l'ultima riforma, entrata in vigore il 1\u00ba gennaio 2004, la citt\u00e0 \u00e8 stata inoltre suddivisa in 15 \u00ab borghi \u00bb (\"bydel\") dotati di un alto grado di autonomia."}
{"id": "131340", "revid": "1272592", "url": "https://it.wikipedia.org/wiki?curid=131340", "title": "Catacombe dei Santi Marcellino e Pietro", "text": "Le catacombe dei Santi Marcellino e Pietro sono situate sulla via Casilina, al terzo miglio dell'antica via Labicana a Roma. Erano chiamate anche \"catacombe di Sant'Elena\" o \"Catacombe di San Tiburzio\".\nDescrizione.\nLe catacombe nacquero all'incirca tra il 100 e il 200 d.C.. L'accesso al cimitero sotterraneo \u00e8 ubicato presso la chiesa dei Santi Marcellino e Pietro ad Duas Lauros, che, insieme al mausoleo di Elena, ad una basilica, oggi interrata, e ai resti di un cimitero degli \"Equites singulares Augusti\", forma un complesso denominato \"Ad duas lauros\" (\"ai due allori\"), probabilmente per la presenza di due alberi di alloro rinvenuti in questo sito.\nLa zona faceva parte di un fondo imperiale di propriet\u00e0 della Augusta Flavia Giulia Elena, come dimostra la notizia riportata nel \"Liber Pontificalis\" nella vita di San Silvestro (314-315) dove si parla della donazione di questa area da parte di Costantino e si indicano i confini del \"Fondum Laurentum\" (alterazione per \"Ad Duas Lauros\") che si estendeva dalla Porta Sessoriana (Porta Maggiore) fino alla Via Latina e a sud fino a Monte Cavo.\nSi estendono per una superficie di 18.000\u00a0m\u00b2. Si stima che, nel solo III secolo, accolsero pi\u00f9 di 15.000 sepolture sotterranee a cui vanno aggiunte alcune migliaia in superficie. Nel 2006, grazie ad una scoperta fortuita, vennero alla luce nuovi ambienti inesplorati, alcuni contenenti affreschi, e una fossa comune con oltre 1.200 corpi di persone, a quanto pare di rango, il cui decesso appare pressoch\u00e9 simultaneo (testimoniato ad esempio dall'uso di medesimi incensi cerimoniali per molti dei corpi, tra i quali sandracca, franchincenso e ambra) e risalente alla seconda met\u00e0 del II-inizi III secolo, forse in occasione di una epidemia di peste (probabilmente la cosiddetta \"peste antonina\"). Si \u00e8 ipotizzato che questi corpi, collocati in queste stanze ipogee anteriormente all'epoca delle sepolture cristiane, appartenessero a famiglie degli \"Equites singulares\".\nDopo un'opera di restauro degli ambienti finanziata dalla Repubblica dell'Azerbaigian, dall'aprile 2014 le catacombe sono regolarmente visitabili, esclusivamente negli orari di visita."}
{"id": "131343", "revid": "1683334", "url": "https://it.wikipedia.org/wiki?curid=131343", "title": "Algoritmo di Euclide", "text": "L'algoritmo di Euclide \u00e8 un algoritmo per trovare il massimo comune divisore (indicato di seguito con MCD) tra due numeri interi. \u00c8 uno degli algoritmi pi\u00f9 antichi conosciuti, essendo presente negli \"Elementi\" di Euclide intorno al 300 a.C.; tuttavia, probabilmente l'algoritmo non \u00e8 stato scoperto da Euclide, ma potrebbe essere stato conosciuto anche 200 anni prima. Certamente era conosciuto da Eudosso di Cnido intorno al 375 a.C.; Aristotele (intorno al 330 a.C.) ne ha fatto cenno ne \"I topici\", 158b, 29-35. L'algoritmo non richiede la fattorizzazione dei due interi.\nDati due numeri naturali formula_1 e formula_2, l'algoritmo prevede che si controlli se formula_2 \u00e8 zero (questa prima fase rientra ovviamente nell'ambito di un uso moderno dell'algoritmo ed era ignorata da Euclide e dai suoi predecessori, che non conoscevano il concetto di zero). Se lo \u00e8, formula_1 \u00e8 il MCD. Se non lo \u00e8, si\ndeve dividere formula_5 e definire formula_6 come il resto della divisione (operazione indicata con \"a modulo b\" pi\u00f9 sotto). Se formula_7 allora si pu\u00f2 affermare che formula_2 \u00e8 il MCD cercato, altrimenti occorre assegnare formula_9 e formula_10 e ripetere nuovamente la divisione.\nL'algoritmo pu\u00f2 essere espresso in modo naturale utilizzando la ricorsione in coda.\nTenendo nota dei quozienti ottenuti durante lo svolgimento dell'algoritmo, si possono determinare due interi formula_11 e formula_12 tali che formula_13.\nQuesto \u00e8 noto con il nome di algoritmo di Euclide esteso.\nQuesti algoritmi possono essere usati, oltre che con i numeri interi, in ogni contesto in cui \u00e8 possibile eseguire la divisione col resto. Ad esempio, l'algoritmo funziona per i polinomi ad una indeterminata su un campo \"K\", o polinomi omogenei a due indeterminate su un campo, o gli interi gaussiani. Un oggetto algebrico in cui \u00e8 possibile eseguire la divisione col resto \u00e8 chiamato anello euclideo.\nEuclide originariamente formul\u00f2 il problema geometricamente, per trovare una \"misura\" comune per la lunghezza di due segmenti, e il suo algoritmo procedeva sottraendo ripetutamente il pi\u00f9 corto dal pi\u00f9 lungo. Questo procedimento \u00e8 equivalente alla implementazione seguente, che \u00e8 molto meno efficiente del metodo indicato sopra.\nDimostrazione della correttezza dell'algoritmo.\nSiano formula_1 e formula_2 interi positivi assegnati, e sia formula_16 il loro MCD.\nDefiniamo la successione di ricorrenza corrispondente ai passi dell'algoritmo di Euclide: formula_17, formula_18, formula_19, e formula_20 \u00e8 il resto della divisione di formula_21 per formula_22, cio\u00e8 formula_23.\nPer definizione di resto nella divisione, formula_24 per ogni formula_25, quindi la successione dei formula_22 \u00e8 strettamente decrescente, e quindi esiste un formula_27 tale che formula_28.\nVogliamo dimostrare che formula_29.\nInfatti, per induzione si ha per ogni formula_25 che formula_31. Inoltre, sempre per induzione, formula_32 divide formula_21 per ogni formula_34, quindi divide anche formula_22 per ogni formula_36, quindi formula_37.\nTempo di calcolo.\nQuando si analizza il tempo di calcolo dell'algoritmo di Euclide, si trova che i valori di input che richiedono il maggior numero di divisioni sono due successivi numeri di Fibonacci, e il caso peggiore richiede \"O(n)\" divisioni, dove formula_25 \u00e8 il numero di cifre nell'input. Occorre anche notare che le divisioni non sono operazioni atomiche (se i numeri sono pi\u00f9 grandi della dimensione naturale delle operazioni aritmetiche del computer), visto che la dimensione degli operandi pu\u00f2 essere di formula_25 cifre. Allora il tempo di calcolo reale \u00e8 quindi formula_40.\nQuesto tempo \u00e8 comunque considerevolmente migliore rispetto all'algoritmo euclideo originale, in cui l'operazione di modulo \u00e8 effettuata mediante ripetute sottrazioni in formula_41 passi. Di conseguenza, questa versione dell'algoritmo richiede un tempo pari a formula_42 per numeri con formula_25 cifre, o formula_44 per il numero formula_45.\nL'algoritmo di Euclide \u00e8 ampiamente usato nella pratica, specialmente per numeri piccoli, grazie alla sua semplicit\u00e0. Un algoritmo alternativo, l'algoritmo del MCD binario, utilizza la rappresentazione binaria dei computer per evitare le divisioni e quindi aumentare l'efficienza, sebbene anch'esso sia dell'ordine di formula_40: infatti su molte macchine reali permette di diminuire le costanti nascoste nella notazione \"O grande\".\nFrazioni continue.\nI quozienti che compaiono quando l'algoritmo euclideo viene applicato ai valori di input formula_1 e formula_2 sono proprio i numeri che compaiono nella rappresentazione in frazione continua della frazione formula_5. Si prenda l'esempio di formula_50 e formula_51 usato prima. Questi sono i calcoli con i quozienti in evidenza:\nDa questo elenco si pu\u00f2 vedere che\nQuesto metodo pu\u00f2 anche essere usato per valori di formula_1 e formula_2 reali; se formula_5 \u00e8 irrazionale allora l'algoritmo euclideo non ha termine, ma la sequenza di quozienti che si calcola costituisce sempre la rappresentazione (ora infinita) di formula_5 in frazione continua.\nCodici.\nC e C++\nint Euclide(int a, int b) // prototipo della funzione Euclide //\n int r;\n while(b != 0) //ripetere finch\u00e9 non riduciamo a zero\n r = a % b;\n a = b; \n b = r; //scambiamo il ruolo di a e b\n return a; //... e quando b \u00e8 (o \u00e8 diventato) 0, il risultato \u00e8 a\nC e C++\n/*ALGORITMO RICORSIVO*/\nint gcd(int m, int n) {\n if(n == 0)\n return(m);\n else\n return gcd(n, m%n);\nScala\n@tailrec\ndef gcd(m: Int, n: Int): Int =\n if (n == 0)\n m\n else\n gcd(n, m % n)\nMATLAB\nfunction out = miogdc (a, b)\n if(b == 0)\n out = a;\n elseif(b == 1)\n out = 1;\n else\n out = miogdc(b, mod(a,b));\n end\nend\nPython\ndef MCD(a,b):\n while b != 0:\n a, b = b, a % b\n return a\nRuby\ndef euclide(a, b)\n while(b != 0) do\n a,b = b,a%b\n end\n return a\nend\nPascal\nfunction MCD(a,b:integer):integer;\n var r: integer;\nbegin\n if b=0 then \n MCD:=a\n else begin\n r:=(a mod b);\n while not (r = 0) do\n begin \n a:=b;\n b:=r;\n r:=(a mod b);\n end;\n MCD:=b;\n end;\nend;\nBASIC (vb.net)\n Function Euclide_MCD(ByVal a As Int16, ByVal b As Int16) As Int16\n Dim r As Int16 = a Mod b\n While (r &lt;&gt; 0)\n a = b\n b = r\n r = a Mod b\n End While\n Return b\n End Function\nIn questo algoritmo \u00e8 stato usato per la rappresentazione numerica il tipo \"int16\" ma pu\u00f2 essere cambiata piacimento con qualsiasi altro tipo di variabile numerica secondo i bisogni del programma.\nPHP\n function mcd($a,$b) {\n while($b) list($a,$b)=array($b,$a%$b);\n return $a;\nJava\n private static int MCD(int a, int b) {\n int a, int b, int r;\n while (b != 0) {\n r = a % b;\n a = b;\n b = r;\n return Math.abs(a);\nGo\nfunc MCD(a, b int) int {\n for b != 0 {\n a, b = b, a%b\n return a"}
{"id": "131345", "revid": "110157", "url": "https://it.wikipedia.org/wiki?curid=131345", "title": "Udligenswil", "text": "Udligenswil (toponimo tedesco) \u00e8 un comune svizzero di 2\u00a0278 abitanti del Canton Lucerna, nel distretto di Lucerna Campagna."}
{"id": "131348", "revid": "2519", "url": "https://it.wikipedia.org/wiki?curid=131348", "title": "Stato di Rio de Janeiro", "text": ""}
{"id": "131349", "revid": "110157", "url": "https://it.wikipedia.org/wiki?curid=131349", "title": "Adligenswil", "text": "Adligenswil (toponimo tedesco) \u00e8 un comune svizzero di 5\u00a0348 abitanti del Canton Lucerna, nel distretto di Lucerna Campagna."}
{"id": "131350", "revid": "466539", "url": "https://it.wikipedia.org/wiki?curid=131350", "title": "Ebikon", "text": "Ebikon (toponimo tedesco) \u00e8 un comune svizzero di 13.313 abitanti del Canton Lucerna, nel distretto di Lucerna Campagna; ha lo status di citt\u00e0."}
{"id": "131352", "revid": "111373", "url": "https://it.wikipedia.org/wiki?curid=131352", "title": "Emmen (Svizzera)", "text": "Emmen (toponimo tedesco) \u00e8 un comune svizzero di 29\u00a0721 abitanti del Canton Lucerna, nel distretto di Hochdorf; ha lo status di citt\u00e0. .\nInfrastrutture e trasporti.\nEmmen \u00e8 servita dalla stazione di Emmenbr\u00fccke sulla ferrovia Olten-Lucerna e sulla Seetalbahn."}
{"id": "131354", "revid": "1658", "url": "https://it.wikipedia.org/wiki?curid=131354", "title": "Hans Florian Zimmer", "text": ""}
{"id": "131355", "revid": "111373", "url": "https://it.wikipedia.org/wiki?curid=131355", "title": "Littau", "text": "Littau era fino al 31 dicembre 2009 un comune del Canton Lucerna di 16.020 abitanti.\nDal 1\u00ba gennaio 2010, tramite un referendum del 17 giugno 2007, fa parte della citt\u00e0 di Lucerna.\nInfrastrutture e trasporti.\nLittau \u00e8 servito dall'omonima stazione sulla ferrovia Berna-Lucerna."}
{"id": "131357", "revid": "287204", "url": "https://it.wikipedia.org/wiki?curid=131357", "title": "Espirito Santo", "text": ""}
{"id": "131358", "revid": "287204", "url": "https://it.wikipedia.org/wiki?curid=131358", "title": "Goias", "text": ""}
{"id": "131359", "revid": "287204", "url": "https://it.wikipedia.org/wiki?curid=131359", "title": "Maranhao", "text": ""}
{"id": "131366", "revid": "74173", "url": "https://it.wikipedia.org/wiki?curid=131366", "title": "Wim Duisenberg", "text": "\u00c8 stato colui che pilot\u00f2 \u2013 come primo presidente della Banca centrale europea (BCE) \u2013 l'entrata in vigore dell'Euro, la moneta europea. \nIn qualit\u00e0 di primo governatore della BCE scelse i primi tagli di euro emessi che portano la sua firma.\nInizialmente keynesiano convinto, Duisenberg rivide leggermente nel corso della sua carriera di banchiere ed uomo politico le proprie vedute in materia economico-finanziaria.\nBiografia.\nDuisenberg, laureatosi in Economia all'Universit\u00e0 di Groninga nel '61 all'et\u00e0 di ventisei anni, ottenne quindi, nel 1965, il dottorato. Nello stesso anno cominci\u00f2 a lavorare per la Divisione europea del Fondo Monetario Internazionale, dove rimase poi per quattro anni.\nAlla fine di questa esperienza Duisenberg venne nominato consigliere del direttore della Banca dei Paesi Bassi, posto che lascer\u00e0 solo un anno dopo per quello di professore di Macroeconomia all'Universit\u00e0 di Amsterdam. Nel 1973 giunse la nomina a Ministro delle finanze dei Paesi Bassi del governo Partito del Lavoro olandese guidato da Joop den Uyl, carica che ricoprir\u00e0 fino alla caduta del governo, nel 1977.\nVenne eletto parlamentare, ma ricopr\u00ec questo ruolo per breve tempo per diventare vicepresidente della Rabobank, una banca privata olandese. Nel 1979 venne nominato direttore della Banca dei Paesi Bassi, istituto del quale manterr\u00e0 poi la presidenza dal 1982 al 1997.\nLa sua direzione della Nederlandsche Bank fu contrassegnata dalla cautela. Sotto la sua guida il Fiorino olandese fu connesso al Marco tedesco, portando benefici all'economia dei Paesi Bassi, grazie alla forza della valuta tedesca. Segu\u00ec inoltre da vicino le politiche tedesche sui tassi di interesse, guadagnandosi il soprannome di \"Signor Quindici Minuti\" adeguandosi velocemente alle decisioni dei colleghi tedeschi.\nDal gennaio 1994 ricopr\u00ec l'incarico di presidente della Banca dei Regolamenti Internazionali; nel giugno 1997 fu sostituito da Fons Verplaetse.\nGrazie ai successi ottenuti dalle sue politiche monetarie divenne conosciuto negli altri paesi europei, fino ad essere nominato, nel 1998, primo presidente della neonata Banca Centrale Europea. La decisione non fu tuttavia gradita dai francesi che desideravano l'elezione di un candidato francese. Si giunse ad un accordo, ufficialmente negato da tutte le parti in causa, garantendo a Jean-Claude Trichet, al momento direttore dalla Banque de France, la successione al banchiere olandese.\nRicopr\u00ec la carica di presidente della BCE dal 1\u00ba giugno 1998 al 31 ottobre 2003. Dopo aver annunciato, il 7 febbraio 2002, che si sarebbe dimesso in occasione del suo sessantottesimo compleanno (il 9 luglio 2003) rimase per\u00f2 in carica ancora alcuni mesi, in attesa della nomina del suo successore, Jean-Claude Trichet, che prese il suo posto il 1\u00ba novembre 2003, dopo essere stato finalmente assolto da tutte le accuse nei suoi confronti riguardo al caso del fallimento del Cr\u00e9dit Lyonnais.\nDuisenberg fu sposato con l'attivista politica Gretta Duisenberg, la cui proposta di una raccolta di sei milioni di firme per fermare le politiche israeliane nei Territori Occupati cre\u00f2 un certo scandalo a causa della probabile allusione al numero di vittime dell'Olocausto di religione ebraica.\nMorte.\nLa sua morte avvenne in circostanze drammatiche: il 31 luglio 2005 fu ritrovato annegato - come conseguenza di un precedente malore cardiaco \u2013 nella piscina della sua villa di Faucon, vicino ad Orange nel sud della Francia, dove si trovava in vacanza."}
{"id": "131367", "revid": "1658", "url": "https://it.wikipedia.org/wiki?curid=131367", "title": "Willem Frederik Duisenberg", "text": ""}
{"id": "131375", "revid": "125070581", "url": "https://it.wikipedia.org/wiki?curid=131375", "title": "Chiara Lubich", "text": "Figura carismatica, sin dai primi anni Quaranta ha rotto stereotipi della figura femminile portando la donna a una dimensione sociale e a un ruolo nella Chiesa cattolica allora inediti.\nDivenne nota per il costante impegno a gettare ponti di pace e di unit\u00e0 tra persone, generazioni, ceti sociali e popoli coinvolgendo persone di ogni et\u00e0, cultura e credo ed \u00e8 considerata una figura rappresentativa del dialogo ecumenico, interreligioso e interculturale come riconosciuto dall'UNESCO che le ha conferito il Premio per l'Educazione alla pace 1996, dal Consiglio d'Europa col Premio Diritti Umani 1998 e da numerosi altri riconoscimenti a livello culturale e sociale.\n\u00c8 entrata nella storia della spiritualit\u00e0 contemporanea fra i maestri e mistici per la genuina ispirazione evangelica, la dimensione di universalit\u00e0 e l'incidenza culturale e sociale che caratterizzano il suo carisma, la sua spiritualit\u00e0, il suo pensiero e la sua opera.\nBiografia.\nInfanzia e studi.\nChiara Lubich viene battezzata col nome di Silvia. Assume quello di Chiara quando entra nel Terz'Ordine Francescano, ora denominato Ordine francescano secolare (1942-1949). \u00c8 la seconda di quattro figli. La madre, Luigia Marinconz \u00e8 fervente cattolica, il padre Luigi \u00e8 socialista e convinto antifascista. \nIl padre, gi\u00e0 tipografo al quotidiano dei socialisti trentini \"Il Popolo\" diretto da Cesare Battisti, dopo la soppressione del giornale da parte del regime fascista, apre un'attivit\u00e0 di esportazione di vini italiani in Germania, ma a causa della grande depressione economica del 1929, \u00e8 costretto a chiuderla. Avendo rifiutato la tessera del Partito Nazionale Fascista, \u00e8 costretto a lavori saltuari e viene perseguitato. La famiglia per anni vive di stenti. Per contribuire al bilancio familiare, sin da giovanissima, Silvia d\u00e0 lezioni private. Educata dalla madre alla fede cristiana, dal padre, dal fratello Gino e dalla vita di povert\u00e0, eredita una spiccata sensibilit\u00e0 sociale. A 15 anni entra nelle file dell'Azione Cattolica all'interno della quale diviene presto dirigente giovanile diocesana.\nGi\u00e0 da bambina emerge in lei la sete della verit\u00e0, la ricerca di Dio. Frequenta le scuole magistrali e si appassiona alla filosofia. Appena diplomata, sogna di accedere all'Universit\u00e0 Cattolica di Milano. Per un punto non vince il concorso per una borsa di studio. Profondamente amareggiata, si rasserena nell'avvertire una certezza interiore: \u00abSar\u00f2 io [Dio] il tuo Maestro\u00bb. Appena diplomata si dedica all'insegnamento in scuole elementari delle valli del Trentino (1938-39) e poi a Cognola (Trento) nella scuola dell'orfanotrofio gestito dai Frati Minori Cappuccini (1940-1943). Nell'autunno 1943 lascia l'insegnamento e si iscrive all\u2019Universit\u00e0 Ca' Foscari di Venezia, continuando a dare lezioni private, ma interrompe gli studi alla fine dell'anno successivo a causa degli eventi bellici.\nTappe fondanti: 1942-1951.\n\"Una scoperta decisiva\".\nIn piena guerra, mentre i drammi di milioni di vittime, delle deportazioni in massa e dell'Olocausto segnano uno scacco per l'umanit\u00e0, tanto da rimettere in discussione anche la comprensione di s\u00e9, del mondo e di Dio stesso, affiora in Silvia un'alternativa decisiva: la riscoperta di Dio Amore,\nsar\u00e0, come dir\u00e0 papa Giovanni Paolo II, \"la scintilla ispiratrice\" di quell'opera di pace e di unit\u00e0 che nascer\u00e0 in seguito. Questa riscoperta avviene nell'autunno del 1942. Un padre cappuccino, Casimiro Bonetti, le propone di entrare nel Terz\u2019Ordine francescano, di cui era direttore, per rianimarlo e ringiovanirlo. Le chiede se era disposta ad offrire un\u2019ora della sua giornata. E lei: \u201cMa anche tutta la giornata!\u201d. Colpito dalla sua generosit\u00e0, benedicendola, le dice: \u201cSi ricordi, Dio la ama immensamente\u201d. Queste parole sono per lei una rivelazione. \u00c8 questo un fatto fondante, narrato pi\u00f9 volte da Chiara stessa:\nEntrata nel Terz'Ordine francescano, \u00e8 attirata dalla scelta radicale di Dio di Santa Chiara d'Assisi, prende il suo nome. Questa nuova esperienza spirituale si riverbera nelle conferenze che tiene per le giovani del Terz'Ordine. Tra di loro, una diciottenne, Natalia Dallapiccola, che sar\u00e0 la prima a seguirla.\nIl 2 settembre 1943 un primo bombardamento delle forze anglo-americane coglie di sorpresa Trento, sino ad allora risparmiata dalla guerra. Nei giorni seguenti, a seguito dell'armistizio tra l'Italia e gli Alleati, il territorio trentino viene occupato dalle forze naziste e annesso al Terzo Reich. Nel frattempo, il fratello Gino entra tra le file partigiane comuniste che combattevano il regime nazifascista. Pi\u00f9 tardi, nell'estate del '44, verr\u00e0 arrestato e torturato. Per Chiara si apre un'altra scelta. L'infrangersi di ogni sicurezza e prospettiva di futuro sono una forte lezione. Scrive: \nSi fa viva in lei la certezza che, come si legge in una sua lettera del 1944, \u00ab\u00e8 l'Amore la salvezza del XX secolo\u00bb. Comunica questa novit\u00e0 a parenti, alle giovani del Terz'Ordine, alle colleghe. Ben presto altre giovani ne sono attratte.\nDue mesi dopo, a fine novembre 1943, avverte una decisa chiamata interiore a scegliere Dio come unico ideale della sua vita. Dopo pochi giorni, il 7 dicembre, nella cappella del collegio dei Frati Minori Cappuccini, pronuncia il suo s\u00ec totale per sempre con il voto di castit\u00e0. Quell'atto \u00abpersonale e segreto\u00bb sar\u00e0 l'inizio di una nuova opera: il Movimento dei Focolari.\nIl Vangelo e le povert\u00e0.\nNei rifugi antiaerei, dove a ogni allarme si trova con le sue prime compagne, porta solo il Vangelo. Si sentono spinte a metterlo subito in pratica. Quelle parole diventano il loro codice di vita. \nLa guerra semina distruzione, fame e miseria. Chiara e le sue compagne si dedicano ai pi\u00f9 poveri di Trento in cui riconoscono la presenza di Ges\u00f9 (cf Mt 25,40). Condividono con loro quel poco che hanno. Grazie al coinvolgimento di un numero crescente di persone, arrivano con insolita abbondanza viveri, vestiario e medicinali. Sperimentano il \u00abdate e vi sar\u00e0 dato\u00bb, \u00abchiedete e otterrete\u00bb promesso dal Vangelo. L'azione di Chiara diviene sistematica: traccia un programma articolato che mira a risolvere il problema sociale di Trento. Nel 1947 prende forma il piano \"Fraternit\u00e0 in atto\". Nel febbraio 1948 in un editoriale firmato Silvia Lubich apparso su \"L'Amico Serafico\", il periodico dei Padri Cappuccini, lancia la comunione dei beni sull'esempio dei primi cristiani oltre la piccola cerchia che le gravitava attorno. Dopo pochi mesi sono 500 le persone coinvolte in questa comunione spontanea di beni materiali e spirituali..\nLa vita per l'unit\u00e0 della famiglia umana.\nIn quel tempo buio senza prospettive di futuro, si spalanca agli occhi di Chiara un progetto universale:\nNel gennaio 1944, nel dialogo con un sacerdote venuto a visitare una sua compagna con le piaghe in viso per un contagio a contatto con i malati, Chiara viene a scoprire che il momento in cui Ges\u00f9 pi\u00f9 ha sofferto \u00e8 stato in croce, quando ha vissuto il dramma dell\u2019abbandono stesso di Dio. In quel grido intuisce esservi il segreto per realizzare il mondo uno. Avverte la chiamata a coniugare \"la pi\u00f9 alta contemplazione del divino e la pi\u00f9 scoscesa immersione negli anfratti bui e doloranti dell\u2019umano\". Sul piano sociale questo mistero del Dio abbandonato, sar\u00e0 per la fondatrice dei Focolari e per chi la seguir\u00e0, la forza trainante, la chiave interpretativa delle vicende umane e della storia dell\u2019umanit\u00e0, la misura per attuare quel comandamento che scoprono al cuore del Vangelo: \u201camatevi l\u2019un l\u2019altro come io ho amato voi\u201d. Quel comandamento, come afferma il Concilio Vaticano II, si riveler\u00e0 \"la legge fondamentale della umana perfezione, e perci\u00f2 anche della trasformazione del mondo\". \nL'amore vicendevole, vissuto con radicalit\u00e0, provoca, infatti, un salto di qualit\u00e0 nella loro vita:\nQuest'unit\u00e0 che Chiara Lubich e le sue prime compagne andavano sperimentando, la comprendevano come destinata al mondo intero. Nel 1946 prospettava una fraternit\u00e0 universale.\nUna nuova corrente spirituale.\nMentre Chiara e le sue prime compagne credevano di vivere semplicemente il Vangelo, come lei stessa afferma, \nLa nuova spiritualit\u00e0 assumer\u00e0 la definizione di \"spiritualit\u00e0 dell'unit\u00e0\" o \"di comunione\". Come riconosciuto a livello religioso e civile, fiorisce da \"un carisma con tratti di profezia\" di cui Chiara \u00e8 depositaria. Spiritualit\u00e0 che \"si riveler\u00e0 il principio vitale alla base di ogni sua intuizione e realizzazione, capace di trasformare la vita di persone di ogni et\u00e0, etnia, cultura e credo\u2026\u00bb. Come conferma Papa Francesco:\n \nMan mano questi principi, sono stati da lei espressi e approfonditi nei suoi scritti spirituali e nella continua sua animazione spirituale del Movimento fino a diventare, come scrive Padre Jesus Castellano (OCD), \"una ricca e solida sintesi di esperienza cristiana, notevole patrimonio di idee e di esperienze di vita, dal timbro spiccatamente comunitario\". Si riveler\u00e0 in sintonia con la svolta impressa, vent'anni dopo, dal Concilio Vaticano II.\nPrimo nucleo: il focolare.\nIl 13 maggio 1944 la citt\u00e0 di Trento \u00e8 colpita da uno dei bombardamenti pi\u00f9 devastanti. Anche la casa di Chiara \u00e8 sinistrata e inagibile. I suoi familiari sfollano in montagna. Lei fa una scelta sofferta, decisiva per il futuro: resta in citt\u00e0 per sostenere il gruppo sempre pi\u00f9 numeroso di ragazze animate dalla sua azione e dalla sua parola. Mentre va alla ricerca delle sue giovani compagne, si imbatte in una donna impazzita dal dolore che le grida la morte dei suoi 4 familiari. \u00c8 per lei la chiamata a posporre il suo dolore per fare suoi i dolori dell'umanit\u00e0.\nNell'autunno di quell'anno trova un piccolo appartamento in piazza Cappuccini, 2, dove va ad abitare con alcune compagne. Si compone \u00abinavvertitamente\u00bb una piccola e originale comunit\u00e0 che si diffonder\u00e0 con il nome di \"focolare\", appellativo assegnato in seguito da quanti avevano sperimentato il \"fuoco\" dell'amore evangelico che ardeva in quel gruppo di ragazze. Il \"focolare\" diventa la prima articolazione (anche se non ancora compiuta) del Movimento nascente, e ne costituir\u00e0 il \"cuore\", l'asse portante. Nell'autunno 1948 un giovane operaio, Marco Tecilla, e un commerciante, Livio Fauri, decidono di seguire la \"nuova\" strada di Chiara dando inizio in un modestissimo locale al primo focolare maschile. E nel 1953, il \"focolare\" acquister\u00e0 la sua forma \"definitiva\" quando diverranno parte integrante di esso anche persone sposate, primo fra tutti, Igino Giordani, segnando la nascita di una nuova via che sar\u00e0 seguita da tanti sposati, desiderosi di perfezione.\nAnni di dura prova.\nIl dramma della guerra non \u00e8 la sola difficolt\u00e0 da superare. Come attestano le sue biografie, dal 1945, a Trento, nei confronti di questa \"nuova comunit\u00e0\" iniziano a serpeggiare critiche, incomprensioni, accuse. Vivere il Vangelo e comunicarsi le esperienze, mettere in comune i pochi beni e fare dell'unit\u00e0 il loro ideale, suscitava sospetti di protestantesimo o di una nuova forma di comunismo, l'altra grande minaccia per i tempi di allora. Non solo: la radicalit\u00e0 proposta da Chiara nel vivere il Vangelo attira l'accusa di fanatismo, e la parola \"Amore\", allora non consueta in ambito cattolico, si presta a essere equivocata.\n\u00abChi ascolta voi ascolta Me\u00bb (Lc 10,16). Chiara stessa attesta che \u00e8 questa frase evangelica che motiva lei e il primo gruppo di Trento a recarsi dal loro vescovo, Carlo De Ferrari, il quale le ascolta, si informa e le rassicura \u00abQui c'\u00e8 il dito di Dio, andate avanti\u00bb. Il vescovo conferma inoltre che \u00abquesta esperienza era cosa nuova\u00bb rispetto al Terz'Ordine francescano e ufficializza tale novit\u00e0 il 1\u00ba maggio 1947, con l'approvazione dello \"Statuto dei Focolari della Carit\u00e0 \u2013 Apostoli dell'unit\u00e0\". \nNel marzo 1949, un decreto del dicastero vaticano oggi denominato Congregazione per gli istituti di vita consacrata e le societ\u00e0 di vita apostolica, sancisce la distinzione dei Focolari della Carit\u00e0 dal Terz'Ordine dei Cappuccini, che le aveva fatto, per cos\u00ec dire, da culla. \nLe accuse, per\u00f2, non cessano. Nel 1951 il Sant'Uffizio, attuale Congregazione per la dottrina della fede inizia un lungo studio e una serie di confronti con la giovane fondatrice. Nel febbraio 1952 viene chiesto a Chiara di dimettersi dalla guida del Movimento per mettere alla prova se l'Opera da lei fondata veniva da Dio o era opera sua e per misurarne la fedelt\u00e0 alla Chiesa. Il Sant'Uffizio sceglie in sostituzione Giosi Guella, una delle sue prime compagne. Cos\u00ec per 12 anni, fino al 1965 quando Paolo VI la riconosce pubblicamente fondatrice e presidente del Movimento dei Focolari. La prima approvazione pontificia del Movimento \u00e8 precedente: 1962, sotto il pontificato di Giovanni XXIII. \nNel lungo tempo di sospensione Chiara vive una profonda prova interiore che, come dir\u00e0 pubblicamente, era da lei vista come \"provvidenziale necessit\u00e0 per la purificazione dei membri\". Pi\u00f9 volte lei stessa la paragona alla metafora evangelica del chicco di grano che cade in terra e muore per portare frutto (Gv 12,24-26).\nL'incontro con Igino Giordani.\nVarie circostanze portano al trasferimento da Trento a Roma. Il 17 settembre 1948 Chiara incontra, nella sede del Parlamento italiano Igino Giordani (1894-1980), deputato, scrittore, giornalista, pioniere dell'ecumenismo, padre di 4 figli. Studioso ed esperto della storia della Chiesa, coglie in Chiara \"qualcosa di nuovo\" e decide di seguirla. Coi vergini, sar\u00e0 parte integrante del focolare. Sulla sua scia, tanti altri nel mondo seguiranno questa originale via di consacrazione aperta ai coniugati. Al contempo Giordani sar\u00e0 valido sostegno a Chiara per il contributo allo sviluppo dell'ecumenismo e della dimensione civile e sociale dello stile di vita suscitato dalla sua spiritualit\u00e0, tanto da essere da lei riconosciuto un co-fondatore del Movimento. \u00c8 attualmente in corso il processo di beatificazione e canonizzazione.\nUn periodo di luce.\nDopo anni di intensa attivit\u00e0, a tratti doloroso, nell'estate 1949, Chiara si reca con le sue compagne nella Valle di Primiero, nella cornice delle Dolomiti (TN) ospite di una povera baita di montagna, per un periodo di riposo. Qui l'attendeva una intensa esperienza mistica, una serie di \"visioni intellettuali\", \"che - come scrive il sociologo Bernhard Callebaut - secondo la tradizione cattolica, sono assai tipiche nei fondatori nel periodo di fondazione di nuove realt\u00e0 ecclesiali\".\nChiara comunicava costantemente a Igino Giordani e alle/ai primi giovani che l'hanno seguita, le \u00abcomprensioni spirituali\u00bb che stava vivendo, rendendoli partecipi della stessa esperienza sino a divenire (come avr\u00e0 modo di dire) \u00abun'anima sola\u00bb. Il teologo Fabio Ciardi la definisce \"un'esperienza mistica a corpo\", continuata per due anni anche quando Chiara scender\u00e0 a Roma, dando inizio a una nuova tappa: l'immersione nell'umanit\u00e0.\nChiara, a quelle illuminazioni mistiche ha dato il nome di \"Paradiso '49\". Come ancora annota Ciardi, vi ha continuamente attinto nello sviluppo della sua spiritualit\u00e0, della sua opera e del suo pensiero da allora oggetto di numerosi studi..\nL'incontro con Pasquale Foresi.\nPrima che quell'anno abbia termine, avviene un altro \"storico\" incontro: quello con un giovane pistoiese, Pasquale Foresi (1929-2015), che si \u00e8 formato in ambienti cattolici ed \u00e8 travagliato da una profonda ricerca interiore. Diventer\u00e0 uno dei pi\u00f9 stretti collaboratori di Chiara, da lei considerato un \"co-fondatore\", accanto a Igino Giordani.\nL'Opera in costruzione.\nMolte volte Chiara si \u00e8 definita \"semplice strumento in mano all'Artista (Dio)\", da Lui \u00abformato con mille e mille accorgimenti dolorosi e gioiosi\u00bb. Ed \u00e8 proprio negli anni dolorosi, sotto studio da parte del Vaticano, che inizia la costruzione della sua opera. Avr\u00e0 un sorprendente sviluppo con l'articolarsi in varie diramazioni e movimenti dopo l'approvazione pontificia all'inizio degli anni Sessanta. Chiara ha ripetuto pi\u00f9 volte che non ha mai avuto un programma:\nCome osserva la teologa Florence Gillet, nel costante ascolto del grido che sale dai traumi delle divisioni, per sanare le piaghe di ogni tipo che lacerano l'umanit\u00e0, nell'attenzione concreta alle singole persone e agli eventi della storia, Chiara, insieme ai suoi collaboratori, ha suscitato azioni, opere, movimenti d'impegno.\nPer il rinnovamento della societ\u00e0.\nNei giorni della sanguinosa rivoluzione ungherese del 1956, come si legge in un articolo apparso su uno dei primi numeri del nascente periodico \"Citt\u00e0 Nuova\", Chiara si era imbattuta a Vienna con un giovanissimo profugo ancora in possesso dell'arma con cui aveva combattuto. Individua le radici di quel dramma nello sradicamento di Dio. E facendo eco al grido di papa Pio XII che nel radiomessaggio del novembre 1956 aveva invocato il ritorno a Dio, \u00abfonte di ogni diritto, giustizia, pace e libert\u00e0, vincolo dei popoli e delle nazioni\" lancia un messaggio chiamando innanzitutto il laicato cattolico a\n Rispondono operai e professionisti, medici e contadini, politici e artisti. Nascono cos\u00ec i \"volontari di Dio\", la prima di 18 diramazioni.\nA partire dall'impegno sociale di quegli anni Cinquanta, Chiara d\u00e0 il via a Centri specifici: per la politica, l'economia, la medicina e l'arte. Sono i prodromi di uno sviluppo che dar\u00e0 vita nel 1968 ad un ampio movimento che verr\u00e0 denominato \"Per una Societ\u00e0 Nuova\", e pi\u00f9 tardi: \"Umanit\u00e0 Nuova\".\nGiovani.\nL'anno precedente all'esplosione della contestazione giovanile del \"Sessantotto\", Chiara dalle pagine del nascente periodico \"GEN\", (\"Generazione nuova\") dell'aprile 1967, lancia \"la rivoluzione dell'amore\" codificata dal Vangelo, con l'appello: \u00abGiovani di tutto il mondo unitevi\u00bb, \"quale eco dell'imperativo divino di Ges\u00f9 'che tutti siano uno'\". E i giovani rispondono in gran numero. Nasce il Movimento Gen (Generazione nuova).\nGi\u00e0 nel 1972 Chiara prevede che l'incontro fra popoli e civilt\u00e0 del mondo intero \u00absar\u00e0 irreversibile\u00bb e segner\u00e0 \u00abuna svolta nell'umanit\u00e0\u00bb. In un discorso al V Congresso internazionale del Movimento Gen, indica ai giovani un nuovo modello di uomo: l'\u201d Uomo-mondo\u201d. Si svilupper\u00e0 in seguito un pi\u00f9 vasto movimento giovanile: Giovani per un mondo unito (1985) e per adolescenti, Ragazzi per l'unit\u00e0 (1984).\nFamiglia.\nIl profondo rivolgimento socio-culturale degli anni Sessanta scuote dalle fondamenta anche quella che era stata fino ad allora indiscutibile cellula base della societ\u00e0 come la famiglia. In un discorso fondativo del 19 luglio 1967, Chiara affida alle famiglie, che gi\u00e0 da anni vivono l'ideale dell'unit\u00e0, le famiglie smembrate o minacciate da separazione e chiede loro di \u00absvuotare gli orfanotrofi\u00bb. Prende forma il movimento Famiglie Nuove.\nChiesa-comunione.\nSin dagli anni 1946-47 Chiara intesse una corrispondenza con frati francescani, suore di varie congregazioni, e sacerdoti, che coinvolge nell'attuazione del testamento di Ges\u00f9 \"che tutti siano uno\" (Gv 17,20) in un'unit\u00e0 che, come scrive in una lettera al frate cappuccino Bonaventura di Mal\u00e9 l'11 maggio 1948, \"dovr\u00e0 tutti legare col dolce vincolo dell'Amore\u00bb, \u00abfino ai confini del mondo\u00bb. Sin da allora, pi\u00f9 tardi anche vescovi, riscoprono la loro vocazione, i loro carismi e contribuiscono alla comunione e al rinnovamento della Chiesa. Per loro Chiara d\u00e0 forma a specifiche diramazioni.\nDiffusione.\nIl Movimento, dapprima diffusosi in tutta Italia, si fa strada negli altri Paesi d'Europa e oltre. Dal 1967 \u00e8 presente nei cinque continenti.\nLe Mariapoli internazionali.\nTra il 1950 e il 1959, sui monti trentini, ogni estate, si uniscono a Chiara, e al primo piccolo gruppo, giovani, famiglie, professionisti, politici, sacerdoti e religiosi, vescovi che, in un clima di vacanza, desideravano sperimentare la nuova vita evangelica che avevano incontrato. Come attesta l'on. Igino Giordani, sono italiani sia di lingua tedesca che italiana, francesi e tedeschi che vedono dileguarsi odi e rancori nati a causa del recente conflitto mondiale. Prende forma spontaneamente il primo bozzetto multiculturale di societ\u00e0 rinnovata dal Vangelo, a cui verr\u00e0 dato il nome di \"Mariapoli\" (citt\u00e0 di Maria). Tra i politici che si ritrovano a Fiera di Primiero, nel 1953, vi \u00e8 l'allora Presidente del Consiglio dei Ministri italiano, Alcide De Gasperi. Nel 1959, a turno, giungono nella Valle di Primiero oltre 10.000 persone di 27 Paesi, tra cui Cecoslovacchia, Brasile e Taiwan.\nIn quella stessa estate, presente anche un gruppo di politici, Chiara parla con accenti profetici dell'unit\u00e0 tra i popoli, prefigurando \u00abuna nuova era\u00bb:\nNella Mariapoli del '56 nasce, anche se in fase embrionale, la rivista \"Citt\u00e0 Nuova\". Nell'editoriale di uno dei primi numeri, Chiara ne delinea l'idealit\u00e0:\nNell'Est Europeo.\nNel 1954, il vescovo gesuita Pavel Hnilica, fuggito dalla Cecoslovacchia, giunge alla Mariapoli di Vigo di Fassa (Trento) chiedendo un colloquio con Chiara: le rivela il dramma della Chiesa perseguitata. Dal 1955, anche grazie all'incoraggiamento di Pio XII e dei vescovi tedeschi, alcuni focolarini e focolarine si trasferiscono in Cecoslovacchia, poi nella Germania Orientale e in alcuni Paesi confinanti. Dopo anni di pedinamenti e spionaggio la Stasi, la polizia segreta tedesca, riconosce che lo scopo dei focolarini, molti erano medici, era servire e non convertire o sovvertire il sistema. Per 9 volte si \u00e8 recata a Berlino, sia prima che dopo la costruzione del muro. Nell'agosto 1991 erano oltre 6.000 i membri del Movimento dei Focolari provenienti dai Paesi dell'Est Europeo appartenuti al blocco comunista che si incontrano per la prima volta con Chiara e tra loro a Katowice (Polonia). Il 19 giugno 1996, l'Universit\u00e0 Cattolica di Lublino conferisce a Chiara il dottorato h.c. in Scienze Sociali, riconoscendo \u201cnel messaggio dell\u2019unit\u00e0 e nella sua realizzazione nel Movimento dei Focolari, un vivo esempio per le scienze sociali di un nuovo paradigma di unit\u00e0, che\u00a0\u2013 afferma\u00a0\u2013 ha lo stesso valore che la rivoluzione copernicana ha avuto per le scienze naturali\u201d.\nAfrica: \"Far giustizia\".\nNel 1964, giunge a Chiara, attraverso Jules Peeters, vescovo di Bu\u00e9a (Camerun) a Roma per il Concilio Vaticano II, una pressante invocazione di aiuto per la popolazione di Fontem, nel cuore della foresta camerunense, a rischio di estinzione. Poco dopo invia sul luogo focolarini medici e infermieri. Lei stessa si reca a Fontem nel 1966, 1969 e 2000. Sorgono un ospedale, scuole e molte altre opere, nel segno di \u00abfar giustizia per ripagare il debito dell'Europa colonizzatrice verso l'Africa\u00bb, come comunica ai giovani del Movimento che coinvolge in un'ampia comunione dei beni durata vari anni e rilanciata nell'anno 2000. Fontem diventa una cittadina che testimonia la fraternit\u00e0 tra europei e africani, e tra etnie locali. Diviene centro di irradiazione dello spirito di unit\u00e0 nel continente. Di ritorno da Fontem nel 1969, parlando ai giovani della scuola di formazione della cittadella internazionale di Loppiano, d\u00e0 particolare rilievo ai valori tipici della cultura africana. Le urge l'incontro tra le culture e afferma:\nNuovi sviluppi: anni 1990-2000.\nNegli anni Novanta del secolo scorso e nell'avvio del nuovo millennio, Chiara si trova a prodigarsi in una incalzante presenza sulla scena sociale, culturale e politica internazionale.\nEconomia di comunione.\nNel maggio 1991 giunge a San Paolo (Brasile). La miseria delle favelas che, come una corona di spine, circondano la metropoli sudamericane, le suggerisce il progetto per un'Economia di Comunione (EdC) con il quale prospetta una nuova prassi e teoria economica che punta a cambiare le regole del sistema economico-sociale vigente. Il progetto avr\u00e0 ben presto attuazione da parte di imprenditori dei vari continenti e susciter\u00e0 notevole interesse da parte del mondo accademico internazionale mostrato anche dal conferimento a Chiara di dottorati h.c. in economia. Nel 1999, lei stessa presenter\u00e0 l'Economia di comunione alla Conferenza per il 50\u00ba del Consiglio d'Europa a Strasburgo (Francia). Con il conferimento del Cruzeiro do Sul del Brasile, il Presidente riconoscer\u00e0 nell'EdC \u00abuna forma innovatrice ed efficace di lotta contro la povert\u00e0 e l'esclusione\u00bb.\nUna politica per l'unit\u00e0.\nIn un momento di profonda crisi dei partiti storici in Italia, il 2 maggio 1996, a Napoli, invitata a un incontro da un gruppo di esponenti politici di vari partiti e coalizioni, Chiara propone loro la fraternit\u00e0 assunta come politica in funzione del bene comune, per animare i rapporti tra politici di diversi schieramenti. Ben presto questo \"seme\" trova terreno fertile e in contesti socio-politici di altri Paesi dell'Europa, Asia e Americhe, dando forma al Movimento Politico per l'unit\u00e0 (MppU). In pi\u00f9 occasioni ne delinea i tratti fondanti incontrando parlamentari della Slovenia, Spagna, Francia, Repubblica Ceca, Brasile (1998), Italia (2000), Inghilterra (Westminster 2004). Interviene sull'Unit\u00e0 dei popoli al Simposio della Conferenza Mondiale delle Religioni per la Pace (WCRP), presso la sede dell'Onu a New York (1997). Nel novembre 2001 \u00e8 a Vienna a un grande convegno dal titolo \"1.000 citt\u00e0 per l'Europa\", dove lancia un appello ad inserire una nuova categoria politica, quella della fraternit\u00e0 che, come osserva Emiliano Fiore sulla rivista di etica e scienze sociali Oikonomia, \"si inserisce a pieno titolo nel dibattito politico europeo, secondo una prospettiva che pu\u00f2 aprire un nuovo percorso nel processo di unificazione ed allargamento dell\u2019Europa\". Il 12 settembre 2004 il suo ultimo intervento pubblico, a Roma, in occasione della Seconda Giornata Internazionale per l'Interdipendenza.\nPer una cultura integrale.\nIl Secolo breve chiude la sua parabola con un progressivo acuirsi di una crisi culturale segnata dalla frammentazione del sapere e dalla ricerca di un nuovo pensiero. Agli inizi degli anni Novanta, Chiara d\u00e0 avvio alla Scuola Abba, un Centro interdisciplinare di studio, con sede al Centro Internazionale del Movimento dei Focolari a Rocca di Papa, su impulso del vescovo di Aquisgrana, Klaus Hemmerle, filosofo e teologo. Questa iniziativa culturale, come evidenzia il teologo Piero Coda, \u00e8 dedita a enucleare le molteplici implicazioni innovative per i vari ambiti del sapere racchiuse nelle illuminazioni del 1949.. Nel dicembre 2007, Chiara appone la firma per l'ultima fondazione da lei a lungo sognata: l'Istituto Universitario Sophia che ha sede nella cittadella di Loppiano (Firenze).\nLa via del dialogo.\nNell'ampio arco della sua vita, come evidenziato in molti riconoscimenti a livello internazionale, \u00e8 diventata, al di l\u00e0 di ogni previsione, protagonista e spesso anticipatrice del dialogo tra personalit\u00e0, movimenti e singole persone all'interno della Chiesa cattolica, con cristiani di diverse Chiese, con seguaci di altre religioni e anche con persone senza un riferimento religioso. In occasione di un convegno interreligioso internazionale del marzo 2014, un documentato articolo apparso sull'Osservatore Romano, delinea il metodo del dialogo secondo Chiara ed evidenzia l'amore evangelico che vede in ognuno, senza distinzione, \u00abun candidato all'unit\u00e0\u00bb, conducendo da sconosciuti, a riscoprirsi fratelli, parte di una sola famiglia, senza ombra di proselitismo o sincretismo. Si configura come \u00abil dialogo della vita\u00bb, un dialogo non esclusivo dei vertici, degli specialisti, ma \u00abun dialogo di popolo\u00bb.\nIn pi\u00f9 occasioni, Chiara ne ha evidenziato il primo passo in due sole parole, \u00abfarsi uno\u00bb:\nPer la riconciliazione tra i cristiani.\nGli anni Sessanta segnano una decade di grande rilievo per il movimento ecumenico mondiale avviato sin dall\u2019inizio del Novecento. La pagina ecumenica di Chiara si apre al di l\u00e0 di ogni previsione. Nel 1956, in Terra Santa, vedendo il luogo del Santo Sepolcro di Cristo diviso tra le Chiese, le si fanno presenti i traumi e le separazioni scavate nei secoli. Si accende in lei la passione per l\u2019unit\u00e0 che trasmette ai suoi. Alcuni anni dopo, nel 1961, a Darmstadt in Germania, dove aveva avuto origine la spaccatura della cristianit\u00e0 d'Occidentale, su invito di alcune suore luterane, narra la sua esperienza cristiana. Sono presenti anche tre pastori luterani che, colpiti dalla sua spiritualit\u00e0 evangelica desiderano che si diffonda anche nella loro Chiesa. In seguito anche numerosi leader cristiani riconoscono nella sua spiritualit\u00e0 un ponte per l'incontro tra le diverse tendenze all'interno della stessa Chiesa e tra le Chiese. Nel 1966 Chiara \u00e8 ricevuta a Londra dall'Arcivescovo di Canterbury, dott. Michael Ramsey, Primate della Comunione anglicana, e poi dai suoi successori. Dal 1967 al 1972 si reca otto volte a Istanbul, dove intesse un profondo dialogo fraterno con il Patriarca ecumenico di Costantinopoli Atenagora, con cui avr\u00e0 24 udienze. Incontrer\u00e0 in seguito anche i successori, Dimitrio I e Bartolomeo I. In quegli stessi anni intesse rapporti fraterni con personalit\u00e0 della Chiesa Evangelica Luterana, della Chiesa Riformata e con membri del Consiglio Ecumenico delle Chiese, stringe una profonda amicizia anche con Fr\u00e8re Roger Schutz, fondatore della comunit\u00e0 ecumenica di Taiz\u00e9. \nOggi sono migliaia i cristiani di numerose Chiese che condividono la spiritualit\u00e0 dell'unit\u00e0, contribuendo alla comunione reciproca.\nComunione tra movimenti ecclesiali cattolici e nuove comunit\u00e0.\nAlla vigilia della Pentecoste 1998, in Piazza S. Pietro in Vaticano, avviene il primo grande incontro dei Movimenti ecclesiali e delle nuove comunit\u00e0 indetto da Giovanni Paolo II. Il Papa parla della riscoperta della dimensione carismatica della Chiesa di cui i movimenti ecclesiali e le nuove comunit\u00e0 sono espressione. Riconosce in loro, per i doni dello Spirito Santo ricevuti, una provvidenziale risposta alle drammatiche sfide del tempo, e auspica nuovi \u00abfrutti di comunione e di impegno\u00bb. Chiara prende la parola insieme a mons. Luigi Giussani, Jean Vanier e Kiko Arg\u00fcello. Da allora si dedica ad approfondire il cammino di comunione tra fondatori, responsabili e membri dei movimenti e nuove comunit\u00e0.\nQuesta nuova stagione di comunione suscita, in responsabili di movimenti e nuove comunit\u00e0 di altre Chiese, il desiderio di unirvisi: dal 1999 si intesse una rete di collaborazione tra cattolici e luterani al contempo ecumenica e politica, che coinvolge un numero crescente di Movimenti e comunit\u00e0 e di Chiese dell'Est e Ovest. Si denominer\u00e0 \"Insieme per l'Europa\" nel comune impegno di contribuire a dare un'anima nuova al vecchio continente nel tempo in cui \u00e8 in corso il difficile processo di integrazione tra Est e Ovest. La prima grande manifestazione che vede Chiara tra i protagonisti, avviene nel 2004 a Stoccarda (Germania) con la partecipazione di 9.000 persone in collegamento con altri 163 eventi paralleli in altrettante citt\u00e0 d'Europa.\nCon leader e seguaci di altre religioni per la pace.\nMentre la rapida trasformazione mondiale verso una societ\u00e0 sempre pi\u00f9 multiculturale e multireligiosa presenta sfide inedite, sin dal 1981 e poi dal 1997 al 2003, si aprono nuove prospettive per il dialogo interreligioso. Nel 2004, alla Westminster Central Hall di Londra, Chiara, parlando a un folto pubblico di varie religioni e culture, prospetta una strategia di fraternit\u00e0 per imprimere una svolta nei rapporti internazionali. Prefigura la \u00abnascita di un mondo nuovo\u00bb: l'unit\u00e0 della famiglia umana.\nNel 1977, a Londra, riceve il Premio Templeton per il progresso della religione. Esponendo la sua esperienza nel discorso di ringraziamento, aveva fatto cenno ai primi contatti di membri del Movimento dei Focolari con seguaci dell'Ebraismo, Islam e Buddismo, intessuti nei Paesi dove il Movimento si era diffuso e aveva citato mistici di queste religioni che esaltano l'amore come l'essenza di ogni cosa. L'eco suscitata in personalit\u00e0 di varie religioni presenti era stato per lei un segnale che le aveva fatto intuire di dover dare concreto sviluppo al dialogo interreligioso.\nNel 1981 Chiara si trova a Tokyo a esporre la sua esperienza spirituale davanti a 10.000 aderenti all'associazione buddista laica Rissh\u014d K\u014dsei Kai su invito del suo fondatore, Nikkyo Niwano, che aveva incontrato a Roma due anni prima. Nel gennaio 1997 \u00e8 a Chiang Mai, in Tailandia, dove \u00e8 chiamata a parlare a 800 monaci e monache buddisti. Nel maggio dello stesso anno, \u00e8 nella moschea Malcolm X di Harlem, a New York, dove ancora espone la sua esperienza cristiana citando elementi comuni all'Islam, davanti a 3.000 musulmani aderenti alla Muslim American Society, l'ala pacifista afro-americana e stringe un patto di fraternit\u00e0 con il loro leader, Warith Deen Mohammed. \nL'anno seguente su loro invito, incontra a Buenos Aires nella sede della B'naiB'rith rappresentanti della comunit\u00e0 ebraica di Argentina e Uruguay. Come scrive Enzo Fondi, \"la comunit\u00e0 argentina, una delle maggiori del mondo, qualche anno prima (1992 e 1994) era stata provata da gravi attentati. Condividendo il dolore della Shoah, Chiara lo aveva proposto non come un abisso che seprara ebrei e cristiani, ma come un ponte che unisce nel nome di quel rabbino ' ha detto citando un autore ebraico - che muore dissanguato sulla croce, autentica incarnazione del suo popolo sofferente\". Un incontro che insieme alla richiesta di perdono da parte di Papa Giovanni Paolo II da parte dei cristiani nei confronti degli ebrei, per le omissioni al tempo dell'Olocausto, a detta degli esponenti dellebraismo argentino, segnano \"un tempo nuovo di rinnovamento, una risposta profetica\". \nNel 2001, il suo primo viaggio in India. \u00ab\u00c8 l'ora di abbattere i muri di separazione e scoprire il giardino dell'altro\u00bb aveva detto la prof.ssa Kala Acharya, ind\u00f9, tra i promotori dell'incontro al campus universitario del Baratia Sanskriti Peetham di Mumbai a cui Chiara era stata invitata. Istituzioni accademiche ind\u00f9 e movimenti gandhiani del Tamil Nadu le conferiscono il Premio \"Difensore della pace\". Vi ritorna nel 2003 dove ha contatto anche con la dirigente del vasto movimento ind\u00f9 Swadhyaya Family.\nNel 2002, tra le testimonianze ufficiali offerte dai rappresentanti delle varie Chiese e religioni alla Giornata di preghiera per la pace di Assisi, presieduta da Giovanni Paolo II, Chiara e Andrea Riccardi, vengono incaricati a intervenire in rappresentanza della Chiesa Cattolica.\nCon persone senza riferimento religioso.\nChiara vi d\u00e0 impulso nel 1978 inaugurando il Centro per il dialogo con \u00abi non credenti\u00bb, poi rinominato dialogo con persone senza riferimento religioso. In occasione del loro primo congresso nel 1992, afferma che \u00absono parte essenziale del Movimento dei Focolari, perch\u00e9 i valori di solidariet\u00e0 e giustizia che promuovono, concorrono al progetto di unit\u00e0 a cui mira la sua opera\u00bb.\nDialogo con la cultura.\nNel corso dell'ultimo suo viaggio in Brasile (1998), con una lettera, Chiara comunica ai membri del Movimento nel mondo l'esigenza di un ulteriore salto di qualit\u00e0: propone ai due movimenti operanti nell'ambito dell'economia e della politica di elaborare, a beneficio dell'intera societ\u00e0, una solida base culturale, coinvolgendo studiosi in grado di delinearne teoria e pratica e di confrontarle con altre di diverso orientamento. Da allora incoraggia e orienta la nascita e lo sviluppo di reti internazionali costituite da studiosi ed esperti di varie discipline, che promuovono congressi, corsi di formazione, pubblicazioni.\nGli ultimi anni.\nLa \u00abnotte di Dio\u00bb.\nLa sua biografia rivela un volto \u00abnascosto\u00bb, misterioso di ci\u00f2 che nel linguaggio della mistica, da San Giovanni della Croce in poi, passa sotto il nome di \"notti\". Il biografo Maurizio Gentilini parla della \u00abnotte di Dio\u00bb, l'ultima grave prova a conclusione della sua vita (2004-2008), quando, riportando le parole stesse di Chiara, pareva che \u00abDio fosse tramontato, come il sole che scompare all'orizzonte e non si vede pi\u00f9\u00bb. Una \"notte\" personale che, come si legge nel suo ultimo scritto del 2006, vedeva proiettata sulla \u00abnotte della nostra epoca\u00bb. \nAll'inizio di febbraio 2008 viene ricoverata al Policlinico Gemelli, a Roma, per una forte insufficienza respiratoria. Durante la degenza, riceve la visita del Patriarca Ecumenico di Costantinopoli Bartolomeo I e una lettera di papa Benedetto XVI. Il 13 marzo 2008, non essendovi pi\u00f9 nessuna possibilit\u00e0 di intervento da parte dei medici, ottiene di essere dimessa. Si spegne serenamente il giorno dopo, 14 marzo, nella sua casa di Rocca di Papa, all'et\u00e0 di 88 anni. Le esequie sono celebrate a Roma nella Basilica di San Paolo fuori le mura il 18 marzo e vedono la partecipazione di migliaia di persone, tra cui numerose personalit\u00e0 civili e religiose, sia della Chiesa cattolica che delle diverse Chiese cristiane, e rappresentanti di altre religioni, che hanno dato la loro pubblica testimonianza.\nProcesso di beatificazione e canonizzazione.\nIl 27 gennaio 2015, nella cattedrale di Frascati, ha avuto luogo l'apertura della sua Causa di beatificazione e canonizzazione con un messaggio di papa Francesco che ne evidenzia le motivazioni: \u00abfar conoscere la vita e le opere di colei che, accogliendo l'invito del Signore, ha acceso per la Chiesa una nuova luce sul cammino verso l'unit\u00e0\u00bb.\nChiara, i Papi e le approvazioni.\nNei lunghi anni di studio \u00e8 Papa Pio XII che salva il Movimento dei Focolari dallo scioglimento respingendone pi\u00f9 volte la richiesta da parte degli organi ecclesiastici vaticani e italiani.\nLa prima approvazione pontificia (ad experimentum) avviene sotto il pontificato di Giovanni XXIII, negli anni in cui si apre la stagione del Concilio Vaticano II (1962).\nDiviene definitiva nel 1964 con Papa Paolo VI, il quale gi\u00e0 all\u2019inizio degli anni \u201950, quando era Sostituto alla Segreteria di Stato, aveva conosciuto Chiara e lo spirito del suo Movimento. Nel novembre di quell\u2019anno ricevendola in udienza, afferma: \u201cQuesta \u00e8 un\u2019Opera di Dio\u201d. Nel 1965 Wojtyla la riconosce ufficialmente fondatrice e presidente del Movimento dei Focolari, dopo 12 anni di sostituzione alla guida della sua opera.\nGiovanni Paolo II aveva conosciuto l\u2019Opera di Chiara in Polonia. Il 19 agosto 1984 visita il Centro internazionale del Movimento a Rocca di Papa e riconosce nel suo carisma il \u201cradicalismo dell\u2019amore\u201d. Lo accosta al radicalismo di Ignazio di Loyola e di altri. Incoraggia lo sviluppo dei vari dialoghi, ne rileva la sintonia con lo spirito del Concilio Vaticano II. L\u2019anno seguente, nel corso di un\u2019udienza, Chiara pone al Papa la domanda se anche in futuro sarebbe stata sempre una donna alla guida del Movimento (che comprende anche sacerdoti, religiosi e vescovi). La sua risposta \u00e8: \u201cE perch\u00e9 no? Anzi! Io vi vedo come espressione del profilo mariano della Chiesa\u201d. In quello stesso anno, Giovanni Paolo II nomina Chiara consultrice del Pontificio consiglio per i laici. La invita a partecipare e intervenire alle Assemblee del Sinodo dei vescovi del 1985, 1987 e 1999. Nel 1990 Giovanni Paolo II approva gli Statuti che definiscono la composita fisionomia del Movimento dei Focolari cos\u00ec come si era andata sviluppando negli anni precedenti.\nLa salute ormai precaria impedisce a Chiara di incontrare Benedetto XVI. Per le sue esequie invia una lettera letta alla cerimonia dal card. Tarcisio Bertone, Segretario di Stato, in cui riconosce \u201cla sua fedelt\u00e0 al successore di Pietro e la sua capacit\u00e0 profetica di intuire e attuare in anticipo il pensiero dei Papi\u201d.\nOpere.\nDichiarata Autore dell'anno 1995 con il Premio Uelci, portano il nome di Chiara 58 libri (tra cui best seller quali Meditazioni), tradotti in 28 lingue, con 30 edizioni all'attivo per una diffusione di oltre 3.200.000 copie. Nel marzo 2018 \u00e8 stato pubblicato il primo volume (Parole di Vita) di un nuovo progetto editoriale \"Opere di Chiara Lubich\": un \"corpus\" di testi che intende presentare in maniera sistematica il patrimonio del suo pensiero. Coeditori: Citt\u00e0 Nuova Editrice e il Centro Chiara Lubich, nato nel 2008 con lo scopo di curare, studiare, diffondere il suo pensiero e provvedere alla tutela del suo patrimonio. Una selezione:\nBibliografia essenziale.\nStudi - Monografie.\nPOVILUS J.M., \u00abGes\u00f9 un mezzo\u00bb nel pensiero di Chiara Lubich. Genesi, contenuti ed attualit\u00e0 di un tema della sua spiritualit\u00e0, Citt\u00e0 Nuova, Roma 1981"}
{"id": "131379", "revid": "115199593", "url": "https://it.wikipedia.org/wiki?curid=131379", "title": "Moulin Rouge (disambigua)", "text": ""}
{"id": "131382", "revid": "767487", "url": "https://it.wikipedia.org/wiki?curid=131382", "title": "Motorpsycho", "text": "I Motorpsycho sono un gruppo alternative rock norvegese formatosi nel 1989 a Trondheim.\nIl nucleo della formazione \u00e8 composto da Bent S\u00e6ther (voce, basso, chitarra, autore della maggior parte dei brani; nato il 18 febbraio 1969) e Hans Magnus \"Snah\" Ryan (chitarra e voce, nato il 31 dicembre 1969), a cui inizialmente si aggiunge il batterista Kjell Runar \"Killer\" Jenssen, sostituito dopo il 1991 da H\u00e5kon Gebhardt (batteria, banjo, chitarra, nato il 21 giugno 1969). Quest'ultimo lascer\u00e0 il gruppo nel 2005, e verr\u00e0 stabilmente sostituito solo nel 2007 da Kenneth Kapstad (nato il 20 aprile 1979, gi\u00e0 nei G\u00e5te), che rimarr\u00e0 nel gruppo fino al 2017; al suo posto Tomas J\u00e4rmyr (precedentemente membro dei Zu, Yodok, YODOK lll e Sunswitch). Nel corso degli anni diversi musicisti si sono avvicendati sul palco e soprattutto in studio come membri aggiuntivi della band.\nIl gruppo vanta una certa prolificit\u00e0, come dimostra la messe di EP prodotti nel corso degli anni, e un notevole eclettismo musicale.\nBiografia.\nIl gruppo, formato nell'autunno del 1989 dal chitarrista Hans Magnus \"Snah\" Ryan, dal bassista Bent Saether e dal batterista Kjell Runar \"Killer\" Jenssen, prende il nome da un film di Russ Meyer del 1965 intitolato \"Motorpsycho!\".\nNel 1991 viene pubblicato l'album di debutto \"Lobotomizer\", dopodich\u00e9 il batterista Kjell Runar Jenssen lascia il gruppo e viene sostituito da H\u00e5kon Gebhardt, un amico delle scuole superiori di Hans Magnus Ryan.\nIn seguito si aggiunge al gruppo anche il musicista Helge Sten, con il quale vengono registrati gli album \"Demon Box\", del 1993, e \"Timothy's Monster\", del 1994.\nLa collaborazione con Sten prosegue anche a seguito della pubblicazione di \"Timothy's Monster\", anche se non far\u00e0 pi\u00f9 parte del gruppo in maniera stabile.\nEntrano invece a far parte del gruppo il chitarrista Morten Fagervik e il tastierista Lars Lien e con la formazione a cinque viene pubblicato l'album \"Blissard\" (1996).\nTornati ad essere un trio, Ryan, Saether e Gebhardt pubblicano gli album \"Angels and Daemons at Play\" (1997) e \"Trust Us\" (1998).\nNel 1999 esce invece \"Roadworks, Vol. 1\", il primo album della serie \"Roadworks\", una raccolta di brani dal vivo.\nNel 2000 esce \"Let Them Eat Cake\". Il gruppo prosegue con \"Phanerothyme\" (2001) e \"It's a Love Cult\" (2002).\nNel 2003 collaborano con i connazionali Jaga Jazzist per la collana \"In the Fishtank\".\nNel 2005 Gebhardt lascia i Motorpsycho, i quali si avvalgono per un breve periodo della collaborazione del percussionista Jacco Van Rooij e del vibrafonista \u00d8yvind Brandtsegg, con i quali viene registrato l'album \"Black Hole/Blank Canvas\" (2006).\nL'album del 2008 \"Little Lucid Moments\" vede l'ingresso del nuovo batterista Kenneth Kapstad in pianta stabile.\nIl 16 maggio del 2008 esce il primo doppio DVD della band, \"Hair Cuts\". Il 7 agosto 2009 per festeggiare i vent'anni della band esce solo in formato LP il tredicesimo album in studio \"Child of the Future\" e, cinque mesi dopo, viene distribuito il numero quattordici: \"Heavy Metal Fruit\".\nNel 2016 la band ha realizzato l'album \"Here Be Monsters\", l'album \u00e8 stato il risultato di un'evoluzione di una composizione musicale composta per il compleanno dell'Oslo Teknisk Museum. La band ha suonato questo speciale composizione al museo con la partecipazione di St\u00e5le Storl\u00f8kken, e successivamente hanno deciso di lavorarci in studio.\nNel Maggio 2016, subito dopo la fine del tour di \"Here Be Monsters\", Kenneth Kapstad decide di lasciare i Motorpsycho. S\u00e6ther and Ryan passano il resto dell'anno, scrivendo e suonando la colonna sonora per uno scritto di Carl Frode Tiller chiamata \"Begynnnelser\" e presentato in autunno al tr\u00f8ndelag Teater.\nil 2 gennaio 2017 tramite la loro pagina ufficiale, la band annuncia l'entrata in formazione del batterista svedese Tomas J\u00e4rmyr (anche con i romani Zu dal 2015) come terzo membro ufficiale dei Motorpsycho.\nL'8 settembre 2017 esce il nuovo album \"The Tower\".\nIl 15 febbraio 2019 esce il nuovo album \"The Crucible\" a cui fa seguito il 18 settembre la raccolta The Light Fantastic, pubblicata esclusivamente in vinile e successivamente in download digitale gratuito il 20 aprile 2020.\nIl 28 Agosto 2020 viene pubblicato il doppio album \"The All is One\" che conclude la trilogia iniziata con The Tower e proseguita con The Crucible. Nel disco \u00e8 presente una suite in 5 parti della durata di 42 minuti. L'album era atteso nella primavera del 2020 ma l'uscita \u00e8 stata posticitata a causa della pandemia di COVID-19."}
{"id": "131384", "revid": "1543377", "url": "https://it.wikipedia.org/wiki?curid=131384", "title": "Boy (U2)", "text": "Boy \u00e8 il primo album in studio del gruppo musicale irlandese U2, pubblicato il 20 ottobre 1980 dalla Island Records.\nIl \"concept\" di \"Boy\" fu estrapolato dal frontman Bono in risposta a varie esperienze e sperimentazioni artistiche che il gruppo soleva inaugurare nei loro primi anni di carriera sul finire degli Anni Settanta, accompagnate da una crescente nostalgia degli eventi significativi del passato, interpretata dagli stessi U2 come segnali di maturazione ed espressivit\u00e0; come filo conduttore dei brani musicali del disco vi \u00e8 il delicato argomento della transizione dall'adolescenza all'et\u00e0 adulta, che all'epoca toccava ogni componente della band in prima persona. L'album fu di conseguenza caratterizzato da una forte introspettiva ed emotivit\u00e0, che lo resero una delle opere pi\u00f9 dirette e suggestive nell'intera discografia del gruppo di Dublino.\n\"Boy\" venne interamente inciso e realizzato presso gli Windmill Lane Studios da luglio e settembre del 1980 sotto la direzione di Steve Lillywhite, con cui il gruppo sanc\u00ec un sodalizio professionale destinato a durare fino all'uscita di \"War\" nel 1983; originariamente il progetto doveva essere affidato alla produzione di Martin Hannett, che cur\u00f2 l'uscita del primo singolo inglese degli U2 \"11 O'Clock Tick Tock\". L'album fu accolto da una calda accoglienza da parte della critica musicale e promosso dal singolo apripista \"I Will Follow\", nonch\u00e9 dal \"Boy Tour\", un'intensa serie di concerti negli Stati Uniti e in Europa. Nel 2003, \"Boy\" fu inserito al 417\u00ba posto nella lista dei 500 migliori album di tutti i tempi stilata da \"Rolling Stone\".\nIl disco.\nSecondo gli accordi raggiunti nel gennaio 1980 con l'Island Records, \"Boy\" doveva essere inizialmente prodotto da Martin Hannett, uno dei principali specialisti della scena musicale britannica dei tardi anni settanta, come testimoniava il fruttuoso successo raggiunto dopo aver stretto un contratto discografico con i Joy Division. Il tragico suicidio di Ian Curtis il 18 maggio 1980 sconvolse profondamente Hannett, tanto che richiese una sospensione di tutte le attivit\u00e0 legate ai nuovi progetti dei due gruppi musicali. Il produttore discografico Steve Lillywhite, personalit\u00e0 molto nota sulla corrente scena post-punk, si accord\u00f2 con la band per la pubblicazione del loro primo singolo \"A Day Without Me\", in uscita nell'agosto 1980. Nonostante gli scarsi introiti e il mancato ingresso del brano nella Official Singles Chart, gli U2 riuscirono comunque a sfoggiare la propria creativit\u00e0 emotiva, dando ulteriore spinta a nuovi elementi sperimentali e facendo risorgere il punk rock.\nL'album venne registrato presso gli Windmill Lane Studios di Dublino, da luglio a settembre del 1980, in un processo di lavorazione spartito in due sessioni ben distinte. Lillywhite aveva gi\u00e0 messo piede agli Windmill in qualit\u00e0 di produttore per il brano musicale \"Hong Kong Garden\" degli Siouxsie and the Banshees, annoverati tra i principali pionieri del genere glockenspiel e di cui gli U2 erano grandi appassionati e conoscitori. Con la lavorazione del disco furono inoltre esplorate tecniche di incisione del tutto innovative all'epoca, come il metodo con il quale le basi, una volta registrate, furono fatte girare pi\u00f9 veloci in fase di sovraincisione della voce, processo reso possibile dalla notevole acustica delle sale. Alcune delle canzoni, come \"An Cat Dubh\" e \"The Ocean\", furono registrate direttamente in studio, mentre altre, come \"Stories for Boys\", \"Out of Control\" e \"Twilight\", vennero riprese dal catalogo personale di brani musicali suonati dal vivo in precedenza dal gruppo. L'intera \"tracklist\" di \"Boy\" vede inoltre la costante presenza della chitarra elettrica, in particolare la Gibson Explorer di The Edge, modello del 1976.\nCopertina.\nIl bambino sulla copertina \u00e8 Peter Rowen, a 5 anni, fratello di Guggi, amico di Bono. Peter \u00e8 anche presente sulle copertine di \"Three\" (1979), \"War\" (1983), \"The Best of 1980-1990\" (1998) e \"Early Demos\".\nLa copertina \u00e8 stata progettata da Steve Averill, che ha curato quasi tutte le successive copertine degli U2.\nLa copertina consiste nella foto (dalle spalle in su) di un bambino sui 6 anni, a torso nudo e con le mani alzate dietro alla testa, gli occhi aperti ed un'espressione neutra (la copertina di \"War\" - \"guerra\" - lo mostrer\u00e0 nella stessa posizione ma con espressione accigliata e bocca ferita); la foto \u00e8 in bianco e nero, trattata in modo da avvicinarsi a un disegno, discostandosi da una foto particolareggiata.\nTale immagine \u00e8 stata cambiata per gli Stati Uniti, per ovviare alle infondate accuse di pedo-pornografia e i conseguenti danni d'immagine. Negli USA e in Canada sulla copertina ci sono i volti dei quattro membri della band.\nTour promozionale.\nPer promuovere l'album, il gruppo intraprese il Boy Tour, partito dal General Wolfe di Coventry il 6 settembre 1980, e conclusosi al Th\u00e9\u00e2tre Le Palace di Parigi il 21 febbraio 1981."}
{"id": "131385", "revid": "436907", "url": "https://it.wikipedia.org/wiki?curid=131385", "title": "October", "text": "October \u00e8 il secondo album in studio del gruppo musicale irlandese U2, pubblicato il 12 ottobre 1981.\nDescrizione.\nAl pari del precedente \"Boy\", il disco \u00e8 stato interamente prodotto da Steve Lillywhite ed \u00e8 tra i pi\u00f9 cupi ed introspettivi di tutta la carriera del gruppo. \u00c8 proprio durante la realizzazione di quest'album infatti che gli U2 hanno attraversato la loro pi\u00f9 grossa crisi: sia Bono che The Edge erano membri in quel periodo della setta religiosa \"Shalom\", cosa che rischi\u00f2 di fare sciogliere la band. Bono in particolare entr\u00f2 in una profonda crisi mistica, e proprio a ci\u00f2 \u00e8 dovuto il carattere estremamente religioso dei testi, in particolare nei brani \"Gloria\", il cui ritornello non \u00e8 altro che una preghiera in latino (\"Gloria in te domine/gloria exultate\"), \"I Threw a Brick Through a Window\" e \"With a Shout\". Il brano \"Tomorrow\" descrive invece il giorno del funerale della madre di Bono (all'epoca il cantante aveva solo 14 anni).\nNell'album figura anche il contributo di \"Pod\", ovvero Anthony Murphy, batterista della formazione originale dei Virgin Prunes.\nPromozione.\n\"October\" \u00e8 stato promosso dai singoli \"Fire\" e \"Gloria\", usciti tra luglio e ottobre 1981, oltre che dalla tourn\u00e9e \"October Tour\", partito dallo Slane Castle di Meath il 16 agosto 1981, e conclusosi al Civic Center di San Francisco il 30 marzo 1982.\nIl disco ha ottenuto un successo inferiore rispetto al precedente e ai successivi, ed \u00e8 ad oggi uno dei meno conosciuti del gruppo. I brani presenti in quest'album hanno inoltre trovato poco spazio nelle varie raccolte, fatta eccezione per \"The Best of 1980-1990\", in cui compare come quindicesima traccia il brano \"October\", tuttavia come traccia fantasma.\nTracce.\nLe prime cinque tracce sono state registrate all'Hammersmith Palais il 5 dicembre 1982. Le altre tracce live sono state riprese dal Paradise theater di Boston il 6 marzo 1981, ad eccezione di \"I will follow\", registrata ad Hattem, Paesi Bassi, il 14 maggio 1982."}
{"id": "131388", "revid": "1543377", "url": "https://it.wikipedia.org/wiki?curid=131388", "title": "The Unforgettable Fire", "text": "The Unforgettable Fire \u00e8 il quarto album discografico degli U2, pubblicato dal gruppo rock irlandese il 1\u00ba ottobre 1984.\nLa registrazione dell'album ebbe inizio nel maggio 1984 presso lo Slane Castle nella Contea di Meath, dove soggiornava la band. Il disco venne completato nell'agosto 1984 ai Windmill Lane Studios. Due delle canzoni presenti sono un omaggio a Martin Luther King Jr. \"The Unforgettable Fire\" venne accolto favorevolmente dalla critica e produsse il maggior singolo di successo della band fino ad allora, \"Pride (In the Name of Love)\", e uno dei brani pi\u00f9 celebri del gruppo, \"Bad\", una canzone sulla tossicodipendenza da eroina.\nIl titolo del disco \u00e8 un riferimento all'omonima mostra fotografica \"The Unforgettable Fire\" sulle vittime delle bombe atomiche di Hiroshima e Nagasaki.\nL'album \u00e8 stato riproposto in versione rimasterizzata il 23 ottobre 2009, in occasione del 25\u00ba anniversario della sua uscita.\nIl disco.\nGli U2 temevano che dopo \"War\" (album e tour), avrebbero potuto essere considerati l'ennesima \"pretenziosa rock band da stadio infarcita di slogan libertari\". Il successo dell'album dal vivo \"Under a Blood Red Sky\", tuttavia, diede alla band la possibilit\u00e0 economica per sperimentare nuove sonorit\u00e0. Dopo un concerto al Phoenix Park Racecourse di Dublino nell'agosto 1983, una delle ultime date del War Tour, Bono dichiar\u00f2 che la band si sarebbe metaforicamente sciolta per rinascere e sperimentare nuove direzioni. Nel decimo numero di \"U2 magazine\", pubblicato nel febbraio 1984, lo stesso Bono annunci\u00f2 il radicale cambiamento che avrebbe rappresentato il nuovo album in uscita. Come affermato a posteriori dal bassista Adam Clayton: \u00abEravamo alla ricerca di qualcosa che fosse un po' pi\u00f9 seria, pi\u00f9 artistica\u00bb.\nLa band aveva registrato i primi tre album con il produttore Steve Lillywhite, e non voleva creare il seguito di \"War\", cos\u00ec sia Lillywhite che i membri del gruppo furono concordi nello scegliere un nuovo produttore discografico per non \"ripetere la medesima formula\". La band aveva preso in considerazione l'idea di ricorrere a Jimmy Iovine, tuttavia, ritennero che l'americano non fosse adatto per le sonorit\u00e0 europee che avevano in mente. Altre opzioni furono Conny Plank, gi\u00e0 collaboratore di Can e Kraftwerk, e il produttore dei Roxy Music, Rhett Davies.\nIl chitarrista The Edge era da lungo tempo un ammiratore del lavoro di Brian Eno e dei suoi album ambient, oltre che dell'attivit\u00e0 da lui svolta come produttore discografico dei Talking Heads. Cos\u00ec la band decise di contattarlo per produrre il loro nuovo album. Non avendo mai lavorato con gli U2, inizialmente Eno fu esitante nell'accettare l'offerta. Si convinse per\u00f2 quando la band gli fece ascoltare \"Under a Blood Red Sky\". Eno si port\u00f2 dietro l'ingegnere del suono Daniel Lanois e spieg\u00f2 agli U2 che lui si sarebbe focalizzato maggiormente sulle idee e gli aspetti concettuali, mentre Lanois si sarebbe occupato della parte tecnica vera e propria. Il presidente della Island Records, Chris Blackwell, inizialmente cerc\u00f2 di dissuadere gli U2 dall'affidare l'incarico a Eno, in quanto credeva che proprio quando la band stava per sfondare definitivamente, Eno avrebbe seppellito la loro musica \"sotto tonnellate di strati di avanguardia senza senso\".\nRegistrazione.\nParte della registrazione di questo album \u00e8 stata effettuata allo Slane Castle. La band visse per un periodo proprio all'interno di questo castello, adibendo il salotto a studio di registrazione. La sala da ballo dell'edificio venne utilizzato anche per girare parte del videoclip di \"Pride\".\nLe canzoni \"Pride (In the Name of Love)\", \"The Unforgettable Fire\", e \"A Sort of Homecoming\" furono inizialmente composte da Bono nella sua casa a Bray, cittadina irlandese nella contea di Wicklow. Le sedute in studio iniziarono nel maggio 1984 allo Slane Castle, nella Contea di Meath. Gli studi Windmill Lane Studios, dove la band aveva inciso i precedenti tre album, non avevano una sala per suonare dal vivo, quindi lo Slane fu scelto proprio per la possibilit\u00e0 di suonare \"live\" mantenendo una buona acustica.\nLa Effanel Music di Randy Ezratty, che si era occupata di registrare gli U2 nei concerti a Boston e Red Rocks dell'anno precedente, fu ingaggiata grazie al suo sistema di registrazione portatile a 24 piste che all'epoca era unico. L'equipaggiamento venne sistemato e montato nella biblioteca del castello con i cavi che passavano nell'adiacente sala da ballo dove suonava la band. Il generatore dello studio si guast\u00f2 di frequente e quindi si rese necessario registrare molte delle parti di chitarra di Edge con un amplificatore posizionato sul balcone della sala con un telo di plastica sopra a protezione dalla pioggia. La sala da ballo si rivel\u00f2 essere troppo ampia, cos\u00ec per limitare la dispersione sonora il gruppo si trasfer\u00ec a suonare direttamente nella biblioteca. Il regista Barry Devlin e la sua troupe cinematografica visitarono il castello per girare un documentario sugli U2 commissionato da RT\u00c9-TV. Il risultato fu il documentario della durata di mezz'ora intitolato \"The Making of The Unforgettable Fire\", pubblicato su videocassetta nel 1985.\nSecondo quanto affermato da Edge, Eno era maggiormente interessato al materiale pi\u00f9 sperimentale e non prest\u00f2 particolare attenzione a tracce quali \"Pride (In the Name of Love)\" o \"The Unforgettable Fire\". Tuttavia, Lanois colm\u00f2 questa lacuna lavorando sui brani ritenuti pi\u00f9 convenzionali, e il lavoro dei due si bilanci\u00f2 adeguatamente. Gran parte dell'album venne poi rielaborato ai Windmill Lane Studios, dove le sessioni si svolsero dal 6 giugno al 5 agosto. Per la prima volta su un album degli U2, venne utilizzato un sintetizzatore; nello specifico un Fairlight CMI, per arricchire il suono di alcuni brani. A Windmill Lane, nacquero tensioni tra il team produttivo e la band, soprattutto perch\u00e9 Eno e Lanois accusarono i membri del gruppo di \"non portare mai a termine niente\". Dodici giorni prima della data ufficiale di completamento del lavoro, Bono disse di non aver ancora terminato la stesura dei testi delle canzoni, e la band fu costretta a lavorare in studio venti ore al giorno nelle ultime due settimane. In seguito, Bono dichiar\u00f2 che considerava comunque brani quali \"Bad\" e \"Pride (In the Name of Love)\" solo delle versioni abbozzate mai completate anche nelle versioni incluse sull'album.\nComposizione.\nAlbum molto pi\u00f9 d'atmosfera rispetto al precedente \"War\", \"The Unforgettable Fire\" fu all'epoca un drastico cambio di stile per la band. Il disco possiede arrangiamenti pi\u00f9 ricercati e complessi ed un suono pi\u00f9 ricco, e fu il primo degli U2 ad avere sonorit\u00e0 pi\u00f9 coese. Sotto la direzione di Lanois, la batteria di Larry Mullen divenne pi\u00f9 funky e meno invadente, e il basso di Adam Clayton, maggiormente sottile e subliminale, cos\u00ec da supportare le canzoni invece che sovrastarle.\nLa traccia d'apertura, \"A Sort of Homecoming\", mostra fin da subito il cambio di rotta stilistico della band. Come in gran parte dell'album, il martellante suono della batteria caratteristico di \"War\" \u00e8 rimpiazzato da uno shuffle poliritmico, e la chitarra non \u00e8 pi\u00f9 predominante nel missaggio. Altro esempio tipico \u00e8 la canzone \"The Unforgettable Fire\", con un arrangiamento d'archi opera di Noel Kelehan, che possiede un andamento sinfonico costruito su una chitarra \"ambient\" e una sezione ritmica sommessa. Gli U2 citarono come ispirazione sia per il brano che per il titolo dell'album, la mostra fotografica \"The Unforgettable Fire\" (appunto), che ebbero la possibilit\u00e0 di visitare al The Peace Museum di Chicago. La mostra, commemorava le vittime delle atomiche di Hiroshima e Nagasaki. Tuttavia, nel testo della canzone non \u00e8 presente nessun riferimento al nucleare. Piuttosto, secondo quanto dichiarato da Bono, tratterebbe di un viaggio a Tokyo.\nI testi delle canzoni sul disco si aprono a diverse interpretazioni, cosa che insieme al sound astratto e d'atmosfera, crea quello che la band defin\u00ec \"un feeling molto visivo\". Bono, che aveva recentemente passato parecchio tempo a leggere scritti di poesia, filosofia, e letteratura, adott\u00f2 un approccio maggiormente professionale alla stesura delle liriche delle canzoni, cercando metriche pi\u00f9 elaborate. Brani come \"Bad\" e \"Pride (In the Name of Love)\" non furono mai completati del tutto, volutamente lasciati come \"bozzetti incompiuti\", e \"The Unforgettable Fire\" divenne, secondo le parole di Bono, un disco \"meravigliosamente sfuocato, come un dipinto impressionista\".\nLa melodia e gli accordi di \"Pride (In the Name of Love)\" nacquero in occasione di un soundcheck, alle Hawaii, durante una data del War Tour del 1983. In origine, la canzone avrebbe dovuto parlare di Ronald Reagan e del suo orgoglio (in inglese \"pride\") nella forza militare degli Stati Uniti, ma successivamente Bono venne ispirato da un libro di Stephen B. Oates intitolato \"Let The Trumpet Sound: A Life of Martin Luther King, Jr.\", che raccontava la storia del Reverendo Martin Luther King Jr., e da una biografia di Malcolm X. Quindi egli riscrisse il testo come una sorta di omaggio a King, ritenendo che fosse un soggetto molto pi\u00f9 meritevole per una canzone rispetto a Reagan. \"Pride\" pass\u00f2 attraverso numerose revisioni e ripensamenti in fase di registrazione, ma divenne il singolo di maggior successo degli U2 fino ad allora. In \"Wire\", Bono cerc\u00f2 di trasporre il suo rapporto conflittuale con le droghe. Nel brano \u00e8 riscontrabile la forte influenza dei Talking Heads, con i quali Eno aveva lavorato pochi anni prima. Gran parte del testo della canzone venne improvvisato da Bono al microfono. Lo strumentale ambient \"4th of July\" nacque unicamente da un momento d'ispirazione da parte di Brian Eno. Al termine di una seduta in studio, Eno sent\u00ec Clayton mentre improvvisava una melodia al basso. The Edge si un\u00ec a lui, anch'esso improvvisando alcune idee alla chitarra seguendo la linea di basso; senza sapere di essere registrato. Eno aggiunse qualche abbellimento e poi trasfer\u00ec il pezzo su un nastro a due tracce e decise di inserirlo sull'album cos\u00ec com'era. Il titolo della canzone non ha nulla a che fare con la festa dell'Indipendenza festeggiata ogni 4 luglio negli Stati Uniti, ma \u00e8 la data della nascita della prima figlia di Edge. In \"Bad\", Bono descrisse la rabbia e l'impotenza di un uomo distrutto dall'uso di eroina, cantando dal punto di vista del tossicodipendente. \"Elvis Presley and America\" \u00e8 una semplice improvvisazione, basata sulla traccia base rallentata di \"A Sort of Homecoming\", nella quale Bono canta nei panni dell'Elvis Presley grasso e sfatto di met\u00e0 anni settanta, mentre ricorda in maniera sconnessa il suo passato glorioso e la perduta moglie Priscilla. Altra canzone, \"Indian Summer Sky\", \u00e8 una riflessione di carattere sociale sulla natura (\"indian summer\" \u00e8 l'espressione inglese per indicare l'estate di San Martino), mentre \"Promenade\" \u00e8 il resoconto di una passeggiata fatta a Bray da Bono e la moglie Aly. La sognante \"MLK\" fu composta come un'elegia in onore di Martin Luther King.\nCopertina.\nLa band pass\u00f2 alcuni giorni a girare l'Irlanda con il fotografo Anton Corbijn per trovare la location adatta per la foto di copertina. Contrariamente a quanto creduto da molti, il castello in copertina non \u00e8 lo Slane Castle (dove si svolsero le prime sessioni di registrazione per l'album) bens\u00ec il Moydrum Castle, situato nei pressi della cittadina di Athlone, nella Contea di Westmeath. Al gruppo piacquero l'ambiguit\u00e0 dell'immagine e il misticismo irlandese che videro in essa. La fotografia, per\u00f2, eccezion fatta per la presenza dei membri della band, risult\u00f2 essere una copia virtuale della copertina del libro del 1980 \"In Ruins: The Once Great Houses of Ireland\" di Simon Marsden, e gli U2 furono costretti a pagare i diritti d'immagine.\nPubblicazione e promozione.\n\"The Unforgettable Fire\" venne pubblicato il 1\u00ba ottobre 1984.\n\"Pride (In the Name of Love)\" fu estratto come primo singolo nel settembre 1984, e divenne il maggior successo della band fino ad allora. Il 45 giri entr\u00f2 nella Top 5 in Gran Bretagna e nella Top 40 negli Stati Uniti.\nIl singolo omonimo venne pubblicato nell'aprile 1985. Nel Regno Unito raggiunse la sesta posizione della Official Singles Chart ma non fece altrettanto bene negli Stati Uniti d'America.\nAccoglienza.\nAll'epoca della pubblicazione, \"The Unforgettable Fire\" ricevette critiche generalmente favorevoli. Paul Du Noyer di \"NME\" lod\u00f2 l'album e il nuovo team produttivo Eno\u2014Lanois. Tony Fletcher di \"Jamming!\" scrisse che seppur non si potesse parlare di un album pieno di successi da classifica, l'opera era una collezione energica e potente di tematiche e idee, all'inizio trascurabile ma affascinante e durevole nel tempo. Infine, Fletcher ebbe elogi anche per la produzione di Brian Eno. \"Hot Press\" accolse l'arrivo di Eno come una \"mossa importante\", e il recensore Liam Mackey defin\u00ec l'album \"ricco e meritevole\".\nIn \"Melody Maker\", Adam Sweeting scrisse che \"The Unforgettable Fire\" poteva essere considerato l'altra faccia della medaglia di \"War\". Dove quest'ultimo inizia con il martellante suono paramilitare della batteria in \"Sunday Bloody Sunday\", ... \"Fire\" apre le danze con la placida \"A Sort Of Homecoming\", il cui testo intriso di misticismo adorna la romantica copertina bord\u00f2 ed oro. Kurt Loder fu pi\u00f9 critico su \"Rolling Stone\", definendo il disco un'opera pretenziosa senza brani particolarmente memorabili. Robert Christgau di \"The Village Voice\" defin\u00ec ipocrita il moralistico \"selvaggio idealismo romantico\" di Bono, specialmente in canzoni quali \"Pride\" ed \"Elvis Presley and America\", ma concluse affermando che tutto sommato l'album lo soddisfaceva al punto da \"fargli credere temporaneamente nei miracoli\". Alla fine del 1984, il disco venne votato il ventinovesimo miglior album dell'anno nella rubrica Pazz &amp; Jop, un sondaggio annuale riservato a critici musicali statunitensi pubblicato su \"The Village Voice\".\nIn retrospettiva, nel 1996 Bill Graham di \"Hot Press\" scrisse che \"The Unforgettable Fire\" era l'album pi\u00f9 importante degli U2 e che salv\u00f2 la band dal punto di vista creativo. Il critico musicale Piero Scaruffi definisce \"The Unforgettable Fire\" \"un commosso tributo ai valori della nazione americana, pi\u00f9 rilassato e maturo, poetico e trascendente\" rispetto ai dischi precedenti della band.\nIl remaster.\nIl 23 ottobre 2009 \u00e8 uscito \"The Unforgettable Fire Remastered\", versione appunto rimasterizzata dello storico album degli U2. Questa nuova versione contiene due nuovi brani inediti scritti all'epoca: \"Disappearing Act\" e \"Yoshino Blossom\".\nTour promozionale.\nPer promuovere l'album, il gruppo intraprese l'Unforgettable Fire Tour, partito dalla Town Hall di Christchurch il 29 agosto 1984, e conclusosi al Lark By The Lee Festival di Cork il 25 luglio 1985. Per quanto riguarda l'Italia, il tour fece tappa nelle seguenti date:"}
{"id": "131389", "revid": "1924342", "url": "https://it.wikipedia.org/wiki?curid=131389", "title": "The Joshua Tree", "text": "The Joshua Tree \u00e8 il quinto album degli U2, pubblicato il 9 marzo 1987 dalla Island Records. Il disco \u00e8 stato prodotto da Brian Eno e Daniel Lanois.\n\"The Joshua Tree\" \u00e8 considerato da molti come il miglior album della band, nonch\u00e9 uno dei migliori della storia della musica. Difatti, ha vinto il premio come album dell'anno alla cerimonia dei Grammy Award del 1988 ed occupa la posizione 26 nella lista dei 500 migliori album secondo la rivista Rolling Stone. Nell'ottobre 2020, secondo un sondaggio dell'emittente radiofonica BBC Radio 2 \u00e8 stato eletto come il migliore album degli anni 80.\nDescrizione.\nDopo \"The Unforgettable Fire\", il gruppo decide di volgere la propria attenzione verso le radici della musica statunitense e comincia ad esplorare il blues, il country e il gospel. Inoltre, gli U2 frequentano i gruppi irlandesi The Waterboys e Hothouse Flowers e intuiscono una sorta di musica irlandese indigena mescolata con il folk statunitense. L'amicizia con Bob Dylan, Van Morrison e Keith Richards spinge la band a guardare alle radici del rock e Bono d\u00e0 prova del suo talento di autore di testi e canzoni. Gli U2 vogliono cominciare a costruire partendo dalle atmosfere di The Unforgettable Fire ma cercano anche un suono pi\u00f9 duro all'interno della stretta disciplina della struttura della canzone tradizionale, piuttosto che la sperimentazione spesso sfuocata dell'album precedente.\nScrive la rivista \"Rolling Stone\" il 7 maggio 1987: \u00abLa bellezza selvaggia, la ricchezza culturale, il vuoto spirituale e la feroce violenza dell'America vengono esplorati per ottenere degli effetti di fatto in ogni aspetto di \"The Joshua Tree\"; gi\u00e0 nel titolo e nelle immagini sulla copertina dell'album, il blues e il country si mescolano chiaramente nella musica... Infatti, Bono dice che \"smantellare la mitologia dell'America\" rappresenta una parte importante dell'obiettivo artistico di \"The Joshua Tree\".\u00bb\nGli U2 interrompono le sessioni dell'album nel 1986 per fare da \"headline\" nel tour con Amnesty International, \"A Conspiracy of Hope Tour\". Piuttosto che rappresentare una distrazione, il tour aggiunge un'intensit\u00e0 e un potere extra alla loro nuova musica, fornendo un'ulteriore dimostrazione di ci\u00f2 che volevano dire. Nel suo viaggio del 1986 a San Salvador e in Nicaragua, Bono assiste in prima persona alle angherie a cui sono sottoposti i contadini nei conflitti interni e questo influenza molto l'album, soprattutto in \"Bullet the Blue Sky\" e \"Mothers of the Disappeared\".\nNell'album si contrappongono l'antipatia verso gli Stati Uniti, compresa la rabbia per la politica estera degli USA dell'amministrazione Reagan in America Centrale, ed il fascino profondo della campagna americana, gli spazi immensi, la libert\u00e0 e ci\u00f2 che rappresenta. La band vuole un tipo di musica con un senso di \"location\", una qualit\u00e0 \"cinematica\". La musica e le parole sono disegnate sull'immaginario creato dalle opere degli scrittori statunitensi conosciute dagli U2. Secondo Bono, l'album \u00e8 ispirato e influenzato pi\u00f9 dalla geografia che dalla gente.\nIl disco \u00e8 influenzato dal country e dal blues. Durante la registrazione di \"Silver and Gold\" con Keith Richards, Bono e Richards ascoltano il blues, il country, la pop music americana degli anni cinquanta, tutte influenze che, combinate con i primi \"riferimenti\" di Bono (Patti Smith, Bob Dylan), producono un effetto sulla canzone e sull'intero album.\nL'album \u00e8 stato registrato, in parte, negli studi \"Sun\" a Memphis (dove sono stati registrati i primi fondamentali album di rock and roll, negli anni '50, dai primi singoli di Elvis Presley fino a quelli di Jerry Lee Lewis).\nIl titolo dell'album fa riferimento alla \"Yucca brevifolia\", detta appunto albero di Joshua (traduzione inglese di Giosu\u00e8), pianta originaria del sud ovest degli Stati Uniti (California, Arizona, Utah e Nevada).\nAccoglienza e riconoscimenti.\nIntitolato \"The Joshua Tree\" come \"tributo\" all'America (piuttosto che come metafora), l'album \u00e8 uscito nel marzo del 1987. Ha debuttato al numero uno nelle classifiche inglesi e altrettanto rapidamente ha raggiunto i vertici delle \"charts\" americane. Gli U2 sono diventati con \"The Joshua Tree\" la quarta rock band a comparire sulla copertina di \"Time\" (dopo i Beatles, The Band e The Who).\nCon \"The Joshua Tree\" gli U2 hanno vinto i loro primi due Grammy Award, per l'album dell'anno e per la miglior performance rock eseguita da un gruppo.\nNel 1989, la rivista Rolling Stone ha inserito l'album al terzo posto nella lista dei 100 migliori album degli anni ottanta e al numero 26 in quella dei 500 migliori album di tutti i tempi. Inoltre nel 2001, \"The Joshua Tree\" \u00e8 risultato il sesto album nella lista dei migliori album di \"Musica Cristiana Contemporanea\" di tutti i tempi della rivista \"CCM Magazine\".\nL'album ha venduto circa 28 milioni di copie in tutto il mondo, oltre 10 milioni di copie soltanto negli Stati Uniti, e rappresenta il pi\u00f9 grande successo di vendite degli U2.\nNel 2014 \u00e8 stato inserito nella National Recording Registry dalla Biblioteca del Congresso degli Stati Uniti d'America in quanto \u00abculturalmente, storicamente, ed esteticamente significativo\u00bb.\nNel 2020 riceve l'ennesimo riconoscimento dall'emittente radiofonica BBC Radio 2, essendo stato eletto al primo posto come il migliore album degli anni 80, davanti a \"Brothers in Arms\" dei Dire Straits e \"The Stone Roses\" degli Stone Roses.\nSingoli.\n\"With or Without You\" e la versione gospel di \"I Still Haven't Found What I'm Looking For\" sono stati pubblicati come singoli ed hanno raggiunto abbastanza velocemente la vetta delle classifiche negli USA. Anche il singolo \"Where the Streets Have No Name\" ha avuto molto successo. Inoltre, \"In God's Country\" \u00e8 stato pubblicato come 45 giri nel Nord America riscuotendo un modesto successo mentre \"One Tree Hill\" \u00e8 uscito in Nuova Zelanda. \"Red Hill Mining Town\", inizialmente bocciato come possibile singolo, \u00e8 stato poi realizzato durante le prove del \"Joshua Tree Tour\".\n\"Spanish Eyes\" e \"Deep in the Heart\" sono uscite come lato B di \"I Still Haven't Found What I'm Looking For\", \"Luminous Times (Hold on to Love)\" e \"Walk to the Water\" di \"With or Without You\", \"Sweetest Thing\", \"Silver and Gold\" e \"Race Against Time\" di \"Where the Streets Have No Name\".\nUn certo numero di canzoni uscite come \"lato B\" erano state inizialmente prese in considerazione per una versione \"doppio album\" di \"The Joshua Tree\". Bono \u00e8 stato il pi\u00f9 grande sostenitore di questa versione estesa dell'album ma alla fine The Edge ha deciso per la versione definitiva con 11 tracce.\nTour promozionale.\nPer promuovere l'album, il gruppo intraprese il Joshua Tree Tour, partito dall'Arizona State University Activity Center di Tempe il 2 aprile 1987, e conclusosi al Sun Devil Stadium della medesima citt\u00e0 il 20 dicembre dello stesso anno.\nDurante il tour la band ampli\u00f2 la propria attenzione verso le radici della musica americana: collabor\u00f2 con il cantautore folk Bob Dylan, il musicista blues B. B. King, e il coro gospel New Voices of Freedom di Harlem; gli U2 visitarono inoltre Graceland e il Sun Studio di Memphis per incidere nuovo materiale che andr\u00e0 poi a formare l'album \"Rattle and Hum\" nel 1988.\nTracce.\nEdizione originale.\nStando a ci\u00f2 che ha affermato Bono in un documentario della BBC, l'ordine delle tracce \u00e8 stato deciso dalla cantaurice inglese Kirsty MacColl che ha inserito per prime le sue canzoni preferite e di seguito le altre.\nEdizione rimasterizzata del 2007.\nIl 3 dicembre 2007, in occasione del ventesimo anniversario di \"The Joshua Tree\", l'album \u00e8 stato pubblicato in versione rimasterizzata in quattro differenti formati:\nEdizione trentennale \"Joshua Tree 2017\".\nIn occasione del trentesimo anniversario gli U2 pubblicano il 2 giugno 2017 una nuova versione dell'album in tre edizioni."}
{"id": "131390", "revid": "1919059", "url": "https://it.wikipedia.org/wiki?curid=131390", "title": "Omero Cambi", "text": "Biografia.\nOmero Cambi \u00e8 stato il primo caporedattore dei servizi giornalistici della sede Rai di Firenze, dal 1944 al 1965, guidando sia l'informazione radiofonica (\"Gazzettino Toscano\"), sia, dal 1954, quella televisiva.\nHa commentato i fatti politici dal microfono, con lo pseudonimo di Tancredi, e ideato e diretto la rubrica radiofonica \"Il grillo canterino\".\nCome giornalista ha anche diretto alcune pubblicazioni di ispirazione cattolica, fra le quali il settimanale della Dc fiorentina \"Il popolo libero\".\nAttivo partecipante della vita politica italiana, e fermo oppositore del fascismo, \u00e8 stato segretario organizzativo provinciale della Dc.\nAccanto a quella giornalistica e politica ha avuto un'intensa attivit\u00e0 anche in campo letterario. Ha scritto poesie raccolte in tre volumi e tradotte in varie lingue e ha svolto attivit\u00e0 di critico.\nNumerosi i riconoscimenti ricevuti in ambito nazionale fra i quali il premio Gastaldi di Milano, il premio di poesia Bacchica a Siena, il premio Vallombrosa e il Fauno di Firenze. Le sue poesie figurano in numerose antologie italiane, tra le quali \"Il sonetto italiano\", \"Liriche d'amore\" e \"Il segno\".\nLa sua attivit\u00e0 preminente, negli ultimi anni, \u00e8 stata quella di traduttore. Ha lavorato per l'Istituto francese di Grenoble e per l'Accademia dei poeti di Roma, con traduzioni, anche di inediti, di Guillaume Apollinaire, St\u00e9phane Mallarm\u00e9, Jean Cocteau, Arthur Rimbaud, Raymond Queneau e soprattutto Cendras. Tali lavori gli hanno valso letture in Campidoglio e pubblicazioni su \"Letteratura\", \"Mercure de France\" e in fascicoli stampati a cura dello stesso istituto francese.\nDurante gli anni di servizio alla Rai di Firenze ha lanciato alcuni giovani giornalisti che si sono poi affermati in ambito nazionale, come Paolo Bellucci, Marcello Giannini, Gianfranco Pancani, Amerigo Gomez e Massimo Valentini\nPer i suoi meriti di giornalista e di poeta \u00e8 stato nominato Cavaliere della Repubblica.\nIl figlio Marcello, la figlia Mariella ed il nipote Omero hanno intrapreso la sua stessa attivit\u00e0 professionale."}
{"id": "131392", "revid": "125155967", "url": "https://it.wikipedia.org/wiki?curid=131392", "title": "Achtung Baby", "text": "Achtung Baby \u00e8 il settimo album in studio del gruppo musicale irlandese U2, pubblicato il 18 novembre 1991 dall'etichetta discografica Island Records.\n\u00c8 stato inserito dalla rivista Rolling Stone al 62\u00ba posto tra i 500 migliori album di tutti i tempi secondo Rolling Stone. In occasione dell'anniversario dei vent'anni dall'uscita del disco fu realizzata un'edizione speciale.\nIl disco.\nDa molti considerato il capolavoro assoluto della \"band\" irlandese (al pari solo di \"The Joshua Tree\"), \"Achtung Baby\" \u00e8 il primo dei dischi che porter\u00e0 gli U2 ad un cambiamento radicale nel loro genere musicale. Sempre fedeli al loro impegno politico e sociale, il gruppo questa volta, dopo la pausa seguita al LoveTown Tour, decide di dare una scossa al proprio modo di fare musica.\nIl disco viene registrato fra Dublino e gli studi Hansa Ton di Berlino, famosi per aver ospitato precedentemente le session di registrazione di alcun celebri album di David Bowie. L'aria tedesca, e nettamente pi\u00f9 europea rispetto al precedente \"Rattle and Hum\", si avverte in numerose canzoni ed \u00e8 anche visibile in uno dei tre video di \"One\". I suoni sono decisamente diversi rispetto al passato, l'elettronica fa il suo primo ingresso nel sound U2, ma l'elemento che pi\u00f9 spicca \u00e8 la chitarra di The Edge, mai cos\u00ec tagliente e suggestiva. Il primo singolo estratto, \"The Fly\", spiazza i fan degli U2 degli anni ottanta.\nIl \"tour\" che seguir\u00e0 l'album sar\u00e0 il pi\u00f9 maestoso e visionario mai realizzato dal gruppo (fino al 360\u00b0 Tour) lo ZooTV Tour (29 febbraio 1992 - 10 dicembre 1993). Gli U2 si esibiranno in palazzetti e in diversi stadi in tutto il mondo, salendo su un palco con maxischermi e strutture avveniristiche.\nDescrizione dei brani.\n\"Zoo Station\".\nBono ebbe l'ispirazione per la canzone dopo aver sentito una storia sullo zoo di Berlino, ambientata durante la Seconda Guerra Mondiale. Dopo uno dei tanti bombardamenti aerei che colpirono la capitale tedesca, la struttura del giardino zoologico venne danneggiata, il che rese possibile la fuga degli animali, che iniziarono a vagabondare per la citt\u00e0 in macerie. Il cantante pens\u00f2 che l'immagine di animali che escono dalle proprie gabbie e iniziano a girare, finalmente liberi, per la citt\u00e0 era un'ottima metafora di quello che erano gli U2 nel 1990, ovvero una band che voleva \"scappare\" dall'immagine seriosa e impegnata che l'aveva caratterizzata nel decennio precedente, per reinventarsi in un nuovo linguaggio ideologico, musicale ed estetico che li facesse sentire pi\u00f9 liberi e a loro agio.\nIl brano inizia con un effetto che rimanda al rumore bianco del televisore, a darci l'impressione di qualcosa che si \u00e8 rotto o interrotto. Il sound della canzone \u00e8 un misto di rock alternativo e musica industriale, e per la prima volta nella storia degli U2 la voce di Bono \u00e8 filtrata.\n\"Even Better Than The Real Thing\".\nIl testo tratta della crescente cultura trash, in cui tutto ci\u00f2 che \u00e8 di poco valore o tarocco risulta essere addirittura meglio dell'originale. Non a caso, il videoclip del brano presenta una serie di sosia di artisti del passato (i Beatles, Jimi Hendrix, Michael Jackson) e degli stessi U2, uniti a un intermezzo in cui si sovrappongono spezzoni presi dal simbolo della cultura trash, la televisione, tra cui le nozze tra Cicciolina e Jeff Koons, un film pornografico, ecc...\n\"One\".\nQuella che \u00e8 una delle canzoni pi\u00f9 famose della band irlandese nacque nel periodo di maggior tensione all'interno della band. Quando gli U2 iniziarono a lavorare ad Achtung Baby, erano infatti divisi in due: da una parte, Bono e The Edge, che spingevano per suoni pi\u00f9 moderni, come il dance rock, l'alternative rock, l'elettronica e il noise rock; dall'altra Larry Mullen Jr, Adam Clayton e il produttore Daniel Lanois, decisi a non spostarsi dal classico suono U2. Ma dal momento che quest'album doveva essere l'inizio di una nuova era per gli U2, il conservatorismo di tre quinti del gruppo acu\u00ec i dissapori e il nervosismo all'interno della band, che fu addirittura sul punto di uno scioglimento. Fu l'arrivo a Berlino di Brian Eno a calmare le acque. Il \"non musicista\", sentendo i demo realizzati fino a quel momento, era molto soddisfatto di quello che la band, nonostante tutto, stesse producendo. Eno fece capire agli U2 che potevano tranquillamente esplorare nuovi lidi musicali rimanendo sempre gli U2. Fu cos\u00ec che un giorno, mentre Edge stava provando dei bridge per Mysterious Ways, venne fuori una linea melodica che in breve tempo divent\u00f2 One..\nIl testo della canzone \u00e8 stato spesso vittima di fraintendimenti. Molti, infatti, la considerano una canzone d'amore. In realt\u00e0, come Bono ed Edge ebbero a dire pi\u00f9 volte, \u00e8 una canzone che parla di diversit\u00e0 e separazione: quella di un paese, la Germania, divisa in Ovest ed Est per quarant'anni; quella tra il chitarrista e la prima moglie; quella tra un sieropositivo e il padre.\n\"Until the End of the World\".\nIl brano \"Until the End of the World\" \u00e8 stato incluso, in una versione leggermente diversa, nella colonna sonora omonima - \"Until the End of the World\" - del film di Wim Wenders del 1991 \"Fino alla fine del mondo\". La canzone ha origine da un riff di chitarra che il cantante Bono compose in un demo dal titolo \"Fat Boy\" del 1990 prima delle sessioni di registrazione dell'album stesso. Il testo \u00e8 un ipotetico discorso tra Giuda e Ges\u00f9, in cui il primo cerca di scusarsi per aver tradito il secondo. Bono disse che l'idea del testo gli venne in mente dopo aver visto\" L'ultima tentazione di Cristo\" di Martin Scorsese.\n\u00c8 tra le prime quindici canzoni suonate dal vivo dagli U2 e ha fatto il suo esordio nello \"ZooTV Tour\", dove solitamente veniva seguita da \"New Year's Day\". Appare in diversi DVD pubblicati dalla band irlandese: ', ', ' e \"U2 Go Home - Live from Slane Castle Ireland\". Per suonarla The Edge ha sempre utilizzato una Gibson Les Paul, in particolare una Les Paul Custom durante lo \"ZooTV Tour\" e una Les Paul Standard Goldtop nel \"PopMart Tour\", nellElevation Tour\" , nel \"Vertigo Tour\" e nel \"U2 360\u00b0 Tour\". La versione live del brano \u00e8 stata inserita nella compilation \"Alternative NRG\".\n\"Who's Gonna Ride Your Wild Horses\".\n\"Who's Gonna Ride Your Wild Horses\" parla di una relazione extraconiugale (potrebbe essere The Edge, dal momento che in quel periodo si stava separando dalla moglie, anche se c'\u00e8 chi pensa sia Bono il protagonista del brano), sebbene nessuno della band ne abbia mai spiegato il contenuto.\n\"So Cruel\".\nIl dramma che stava vivendo The Edge ebbe un ruolo quasi centrale nella realizzazione dell'opera. Anche questo brano, cos\u00ec come \"One\", tratta della fine quasi violenta di una relazione, vista dal punto di un lui totalmente vittima della sua lei. Il brano fu suonato soltanto tre volte dal vivo durante lo ZooTV Tour, in una versione acustica proposta dal solo Bono.\n\"The Fly\".\nIl primo singolo dell'album \u00e8 quello che forse meglio lo rappresenta. Usando una celebre frase di Bono, se Achtung Baby \u00e8 il suono di quattro uomini che abbattono The Joshua Tree, \"The Fly\" \u00e8 la motosega di cui i quattro si servono. Per la prima volta la chitarra di The Edge \u00e8 graffiante, metallica (e l'assolo \u00e8 forse il suo migliore su disco); il cantato di Bono \u00e8 basso e ancora una volta falsato dall'elettronica; il basso di Adam Clayton batte profondo; la batteria di Larry Mullen Jr si fa tribale.\nBono questa volta si traveste (per la prima volta) da diavolo: il testo \u00e8 una chiamata dagli inferi, in cui Lucifero racconta a un bambino i segreti della vita (un amico \u00e8 qualcuno che ti aiuta, l'ambizione morde le unghie del successo, la coscienza a volte pu\u00f2 essere una peste, ecc...), con un finale ironico, in cui si accorge di aver finito i centesimi per chiamare, e in cui annuncia che \"ci sono un sacco di cose che, se potessi, metterei a posto\".\n\"Mysterious Ways\".\n\"Mysterious Ways\", inizialmente, era \"Sick Puppy\", di cui \u00e8 rimasto soltanto la parte al basso di Adam Clayton. Il brano si differenzia per il suo suono, un misto di dance e funk. Per il testo, Bono si \u00e8 ispirato al dramma di Oscar Wilde \"Salome\" (una b-side del periodo ha proprio questo nome, ovviamente con lo stesso tema). Non a caso, nelle esecuzioni dal vivo durante lo ZooTv Tour, una danzatrice del ventre si univa alla band. Il ruolo se lo scambiarono due danzatrici e la seconda (la ragazza presente nel video ) sarebbe diventata, poi, la seconda moglie di The Edge.\n\"Tryin' To Throw Your Arms Around The World\".\nL'ottava traccia \u00e8 sorretta da sonorit\u00e0 dream-pop. Il testo tratta il tema della sbornia.\n\"Ultraviolet (Light My Way)\".\nIl brano si apre con una serie di voci in falsetto che si susseguono e da un tappeto sonoro sognante. L'incipit di Bono, molto blues, \u00e8 il preludio all'entrata in scena degli strumenti. \u00c8 una canzone d'amore scritta dal cantante per la moglie Alison, che nel luglio del 1991 diede alla luce la secondogenita della coppia, Eve Hewson. Secondo un'altra interpretazione, la canzone parla invece del dolore e del senso di smarrimento del padre di Bono, Bob, per la morte di sua moglie Iris.\n\"Acrobat\".\nNella canzone \"Acrobat\", Bono descrisse i momenti in cui si stava componendo tale brano, come se Lanois cercasse di convincere gli altri a suonare per esprimere la loro forza, mentre lui tentava di sperimentare e mettere in musica la propria debolezza.\nDal punto di vista del testo, \"Acrobat\" parla soprattutto della debolezza di Bono, delle sue contraddizioni e del suo sentirsi inadeguato come rockstar. In particolare la frase \"Don't let the bastards grind you down\" gli fu suggerita dal musicista e amico di lunga data Gavin Friday in riferimento ai media. \u00c8 stata suonata dal vivo la prima volta solo nel 2018, in occasione dell'Experience + Innocence Tour.\n\"Love Is Blindness\".\nL'ultima traccia dell'album, \"Love Is Blindness\", \u00e8 stata scritta tra la registrazione dell'album \"Rattle and Hum\" e le tappe australiane del \"LoveTown Tour\" del 1989. Bono descrisse l'assolo di chitarra di The Edge come \"una preghiera molto pi\u00f9 eloquente di quanto lui avrebbe mai potuto scrivere\". Il tema trattato \u00e8 quello del terrorismo irlandese e dell'ideologia che vi \u00e8 alla base, in grado da render cieco chi ci crede. \u00c8 stata spesso l'ultima o la penultima canzone eseguita dal vivo durante lo \"ZooTV Tour\" e delle immagini raffiguranti un cielo notturno venivano proiettate sugli schermi. The Edge utilizza una Gibson Les Paul Custom sia nella versione studio che in quella dal vivo, pi\u00f9 estesa per\u00f2 della prima per via dell'assolo di chitarra. Nel DVD \"\" Bono \u00e8 travestito da MacPhisto e danza con una ragazza presa dal pubblico. Non \u00e8 stata pi\u00f9 eseguita live fino al 1\u00ba marzo 2006, a Buenos Aires, durante il \"Vertigo Tour\".\nEdizione 20\u00ba anniversario.\nIn occasione del ventesimo anniversario dell'uscita del disco \u00e8 uscito nell'ottobre 2011 \"Achtung Baby 20 Years Edition\". Questa versione \u00e8 disponibile in 5 formati:\nInoltre \u00e8 stato pubblicato \"AHK-toong BAY-bi Covered\" un album tributo contenente le stesse canzoni del disco originale ma reinterpretate da altri artisti.\nSuper Deluxe Edition.\nIl sesto CD contiene le stesse tracce del primo disco in edizione \"Baby\".\nTour promozionale.\nPer promuovere l'album, il gruppo intraprese lo ZooTV Tour, partito dal Lakeland Civic Center di Lakeland il 29 febbraio 1992, e conclusosi al T\u014dky\u014d D\u014dmu di Tokyo il 10 dicembre 1993. Il tour promuover\u00e0 anche l'album successivo, \"Zooropa\". Per quanto riguarda l'Italia, il tour fece tappa nelle seguenti date:"}
{"id": "131393", "revid": "5898", "url": "https://it.wikipedia.org/wiki?curid=131393", "title": "Larry Mullen Jr.", "text": ""}
{"id": "131395", "revid": "2153076", "url": "https://it.wikipedia.org/wiki?curid=131395", "title": "All That You Can't Leave Behind", "text": "All That You Can't Leave Behind \u00e8 il decimo album in studio del gruppo musicale irlandese U2, pubblicato il 30 ottobre 2000 dalla Island Records. Il disco ha venduto pi\u00f9 di 12 milioni di copie. \u00c8 stato inserito dalla rivista \"Rolling Stone\" al 280\u00ba posto della Lista dei 500 migliori album secondo Rolling Stone.\nLa Birmania viet\u00f2 l'importazione dell'album, dopo che il brano \"Walk On\" fu dedicato ad Aung San Suu Kyi (leader del movimento per la democrazia nel paese e all\u2019epoca ancora agli arresti domiciliari) e chiunque avesse comprato tramite contrabbando una copia del disco, avrebbe rischiato una sanzione penale che variava dai tre ai vent'anni di reclusione.\nDescrizione.\nQuesto album \u00e8 stato definito una sorta di ritorno alle origini da parte degli U2: il loro stile, infatti, ritorna ad essere pi\u00f9 simile allo stile precedente all'album \"Achtung Baby\".\nSicuramente degni di menzione i singoli \"Beautiful Day\" e \"Walk On\" ma anche \"Kite\", \"New York\" e \"Stuck In A Moment You Can't Get Out Of\" (canzone dedicata a Michael Hutchence, cantante degli INXS, morto suicida tre anni prima). \"Elevation\" fu la colonna sonora del film \"\".\n\"All That You Can't Leave Behind\" fu premiato con un Grammy Award nella categoria \"Miglior album rock\" nel 2001.\nIl tour mondiale denominato \"Elevation Tour\" registra il tutto esaurito in ogni localit\u00e0 e fa segnare numerosi record nelle vendite dei biglietti. In 113 show, tra Stati Uniti ed Europa, l'incasso totale sar\u00e0 di 143.000.000 di dollari con una affluenza di 2.300.000 spettatori.\nDegne di nota sono le tappe di Dublino allo Slane Castle, che hanno tra l'altro dato origine al DVD musicale \"U2 Go Home - Live from Slane Castle Ireland\", e la performance italiana allo Stadio delle Alpi di Torino datata 21 luglio 2001.\nContenuti.\nLa quinta traccia dell'album, \"Kite\", \u00e8 stata scritta da Bono insieme al chitarrista The Edge; \nNegli anni per\u00f2 questa canzone ha assunto un ulteriore significato, dato dalla morte del proprio padre e spiegato dallo stesso Bono durante il concerto di Manchester del 12 agosto 2001. Introducendo Kite, ha infatti detto: \u00ab\"Certe canzoni pensi di averle scritte per te stesso e poi realizzi che le hai scritte con gli occhi di qualcun altro, per la bocca di qualcun altro. Io pensavo di stare scrivendo questa canzone per i miei figli ma la stavo scrivendo per il mio vecchio, questa \u00e8 Kite, viene da lui per me e per voi\"\u00bb.\n\"In a Little While\", sesta traccia dell'album, Il testo parla dei postumi della fine di una relazione d'amore, riprendendo quindi il tema gi\u00e0 affrontato in \"Tryin' to Throw Your Arms Around the World\", contenuta in \"Achtung Baby\". Bono ha pi\u00f9 volte introdotto la canzone durante i concerti sottolineando che \"In a Little While\" \u00e8 diventata una specie di gospel dopo aver saputo che fu l'ultima ascoltata dal front man del gruppo punk rock dei Ramones, Joey Ramone, poco prima di morire. Questa dichiarazione la si pu\u00f2 ascoltare anche nel DVD \"\". La canzone \u00e8 spesso suonata dal vivo.\nNell'album \u00e8 contenuto anche il brano \"Peace on Earth\", che fa riferimento alla bomba che la Real IRA fece esplodere il 15 agosto del 1998 sulla citt\u00e0 di Omagh, nell'Irlanda del Nord, e in cui persero la vita 29 persone. Il testo cita inoltre alcuni dei nomi delle vittime: Sean, Julia, Gareth, Anne e Breda. Mentre per la frase \u00ab\"She never got to say goodbye / To see the colour in his eye / Now he's in the dirt\"\u00bb Bono trasse ispirazione dal discorso pronunciato durante il funerale di James Barker dalla madre stessa della vittima, in particolare le parole: \u00ab\"I never realised how green his eyes were\"\u00bb (\u00ab\"Non avevo mai realizzato quanto verdi fossero i suoi occhi\"\u00bb). D Altra canzone presente nel disco \u00e8 \"When I Look at the World\", che parla di chi mette in discussione la propria Fede dopo aver vissuto una tragedia. In particolare, Bono ha affermato di aver tratto ispirazione dall'impegno di sua moglie Ali Hewson per le vittime del disastro di \u010cernobyl'.\nTra le altre canzoni contenute nell'album sono presenti \"Beautiful Day\", \"Walk On\", \"Stuck in a Moment You Can't Get Out Of\" e \"Elevation\", pubblicati come singoli. \"The Ground Beneath Her Feet\", inclusa nella colonna sonora del film \"The Million Dollar Hotel\", \u00e8 presente come traccia bonus in alcune versioni dell'album.\nLa copertina dell'album.\nLa foto della copertina dell'album \u00e8 stata scattata all'aeroporto Charles De Gaulle di Parigi (precisamente nella Rossy Hall 2f). Sul tabellone sullo sfondo si legge \"J33-3\": si riferisce al capitolo 33, versetto 3 del libro di Geremia della Bibbia il quale recita: \u00abInvocami e io ti risponder\u00f2 e ti annunzier\u00f2 cose grandi e impenetrabili, che tu non conosci\u00bb. Il \"3:33\" si presenter\u00e0 anche nel testo della canzone Unknown Caller dell'album No Line On The Horizon del 2009.\nCuriosit\u00e0.\n\"In a Little While\" \u00e8 stata l'ultima canzone ascoltata, a quanto riporta la madre, da Joey Ramone prima della sua morte.\nTour promozionale.\nPer promuovere l'album, il gruppo intraprese l'Elevation Tour, partito dal National Car Rental Center di Sunrise, vicino a Fort Lauderdale, il 24 marzo 2001, e conclusosi all'AmericanAirlines Arena di Miami il 2 dicembre dello stesso anno."}
{"id": "131396", "revid": "1305772", "url": "https://it.wikipedia.org/wiki?curid=131396", "title": "How to Dismantle an Atomic Bomb", "text": "How to Dismantle an Atomic Bomb \u00e8 l'undicesimo album in studio del gruppo musicale irlandese U2, pubblicato il 22 novembre 2004.\nNel 2006 vinse i Grammy Award come miglior album dell'anno e miglior album rock dell'anno.\nAntefatti.\nI componenti della band cercarono di cambiare produttore (Chris Thomas). Tuttavia, quando l'uscita dell'album sembrava prossima, venne rimpiazzato nuovamente con Steve Lillywhite, produttore dei loro primi album, che li aveva comunque seguiti nel corso della loro carriera. A questi si aggiungono molti altri interventi in fase di produzione, tra i quali Flood, Brian Eno, Lanois e Jacknife Lee.\nIl singolo \"Vertigo\" permise all'album di avere un grande riscontro di vendite, non di molto inferiori a quelle del suo predecessore.\nIl vero ritorno alle origini, sbandierato nel 2000, si realizza con la grinta dei nuovi brani che oscillano tra le reminiscenze post-punk del principio e le venature elettro-malinconiche del presente. Nascono tracce come \"All Because of You\", \"Miracle Drug\", \"Love and Peace or Else\", \"Original of the Species\" e \"Sometimes You Can't Make It on Your Own\". Quest'ultima canzone, scritta da Bono per ricordare il padre, Bob Hewson (venuto a mancare nel 2001), vincer\u00e0 poi il Grammy Award 2006 come migliore canzone rock dell'anno (Best Rock Performance by a Duo or Group with Vocal and Song of the Year).\nL'album (che, secondo alcune opinioni, \u00e8 vivo, sentito e passionale) ha comunque avuto il merito di mettere d'accordo i fan della vecchia guardia con i nuovi arrivati. Nonostante ci\u00f2, il frontman Bono non si defin\u00ec soddisfatto del risultato finale, dichiarando che \u00abAl secondo disco brutto di fila che faremo ci scioglieremo\u00bb.\nTour promozionale.\nPer promuovere l'album, il gruppo intraprese il Vertigo Tour, partito dall'San Diego Sports Arena di San Diego il 28 marzo 2005, e conclusosi all'Aloha Stadium di Honolulu il 9 dicembre 2006."}
{"id": "131398", "revid": "74801", "url": "https://it.wikipedia.org/wiki?curid=131398", "title": "Ediacarano", "text": "Il periodo Ediacarano \u00e8 il terzo e ultimo periodo geologico dell'era Neoproterozoica, subito precedente il periodo Cambriano del Paleozoico. Si estende approssimativamente fra i 635 e i 542 milioni di anni fa. Queste date sono state fissate in base a criteri di stratigrafia.\nNomenclatura.\nDopo un lungo periodo di controversie tra gli studiosi sull'uso di questo termine, il periodo Ediacarano \u00e8 stato ratificato nel marzo 2004 dalla International Union of Geological Sciences (IUGS) con l'annuncio ufficiale il 13 maggio 2004. Si tratta del primo nuovo periodo introdotto dopo 120 anni.\nIl suo nome deriva dalle colline di Ediacara (derivato da una parola della lingua aborigena australiana che indica un posto vicino all'acqua), facenti parte della catena dei Monti Flinders, nell'Australia meridionale.\nCaratteristiche.\nLa base di questo periodo, contrariamente all'uso corrente, non \u00e8 ben definita da un particolare cambiamento nelle faune fossili. Insoliti fossili a corpo molle apparvero effettivamente nel periodo Ediacarano, ma non alla sua base, bens\u00ec relativamente tardi (580-542 milioni di anni fa). Invece, l'inizio \u00e8 definito dalla comparsa di un livello di carbonato di calcio strutturalmente e chimicamente caratteristico, che indica un brusco cambiamento climatico (a conclusione della glaciazione globale precedente); i livelli di 13C subiscono una marcata diminuzione, che indica la fine della precedente \"era glaciale globale\" del periodo Cryogeniano. Una stima ragionevolmente accettabile del limite inferiore (inizio) dell'era Ediacarana \u00e8 stabilita a 635 milioni di anni fa, sulla base del decadimento di campioni di U-Pb ritrovati in Namibia e in Cina.\nContenuto fossilifero.\nLe colline dell'Australia Meridionale hanno fornito peculiari fossili Precambriani, raccolti dal geologo Reg Sprigg nel 1946, e studiati da Martin Glaessner a partire dal 1950. Glaessner inizialmente ritenne che queste creature fossero le versioni primitive di animali come i coralli, le pennatulacee ed alcune specie di vermi simili a quelli meglio conosciuti per i periodi seguenti (Cambriano). Nei decenni successivi, altri fossili furono trovati nell'Australia meridionale ed in numerosi affioramenti in tutti i continenti. Questi fossili oggi sono universalmente riconosciuti come biota Ediacarano. Giacimenti fossiliferi molto importanti furono trovati nell'area del Mar Bianco in Russia, nell'Africa del sud ovest, nel Canada nordorientale, e nella Terranova orientale (Riserva ecologica di Mistaken Point).\nCon il tempo, il biota Ediacarano, peraltro, divenne meno enigmatico. Alcuni fossili denominati \"Kimberella\" potrebbero essere dei precursori di forme Cambriane. Pi\u00f9 di 560 milioni di anni fa, tracce di fossili simili agli attuali vermi indicano la presenza di animali simili a quelli che conosciamo oggi. In altri casi, molte delle pi\u00f9 note creature dell'Ediacarano si presentavano sotto forma di strane creature immobili, dischi, fronde e una sorta di \"materassi\" ad aria con strutture che non hanno alcun rapporto con le forme successive. La controversia sulla natura di queste forme di vita tipiche dell'Ediacarano \u00e8 cos\u00ec grande che qualcuno \u00e8 arrivato a classificarle in 6 differenti regni biologici.\nIl biota Ediacarano \u00e8 talvolta denominato biota Vendiano, ma questa espressione tende a non essere pi\u00f9 usata. Oggi si tende ad usare il nome \"Ediacarano\" per descrivere l'intero biota, che include diversi organismi come alghe, spugne e tutte le altre forme di vita tipiche del tardo Precambriano.\nIl termine Vendobionta, anch'esso usato nel passato, non \u00e8 una descrizione della fauna di Ediacara, bens\u00ec il nome di un regno separato dentro il quale molti fossili furono inseriti dal paleontologo tedesco Adolf Seilacher. Questo \"regno\" \u00e8 tuttora oggetto di un'aspra controversia, e non ha ottenuto un'adesione da parte della maggioranza degli studiosi.\nFossili antecedenti l'Ediacarano.\nI fossili di Ediacara sono tra i metazoi pi\u00f9 antichi conosciuti. Si deve per\u00f2 ricordare che esistono anche fossili molto pi\u00f9 antichi, ma di organismi unicellulari. Fossili sicuramente identificati come batteri sono stati trovati in rocce risalenti a milioni di anni fa (Eone Archeano, era Paleoarcheana), mentre tracce di probabile materiale batterico sono state ritrovate e datate a pi\u00f9 di milioni di anni fa (tardo Eoarcheano). Grafite risalente a milioni di anni fa (tardo Adeano) \u00e8 stata ritrovata in metasedimenti della Groenlandia occidentale e potrebbe avere origine organica. Molti presunti antichissimi fossili, come l'Eozoon furono successivamente riconosciuti come prodotti inorganici e classificati come pseudofossili.\nIl pi\u00f9 antico candidato per le prime forme di vita pluricellulare \u00e8 stato ritrovato nel Texas occidentale e datato a milioni di anni fa (periodo Orosiriano dell'era Paleoproterozoica). Tracce di organismi multicellulari microscopici risalenti a milioni di anni fa (inizio del Toniano-Neoproterozoico e fine dello Steniano-Mesoproterozoico) sono state trovate in India e Australia, e di 700 milioni di anni fa (Cryogeniano) sono le prime tracce lasciate da organismi vermiformi in Cina.\nEsiste tuttora una grande controversia riguardo a questi presunti organismi multicellulari: essi possono essere tracce di \"aggregati di cellule\", ovvero \"colonie\" o \"confederazioni\" di organismi unicellulari che si muovevano simultaneamente, o ancora anomalie geologiche di natura inorganica.\nIl biota ediacarano \u00e8 accettato come la prima sicura documentazione di vita animale da molti paleontologi.\nSviluppi recenti.\nIn questo periodo geologico si assiste allo sviluppo della simmetria bilaterale come tappa fondamentale dell'evoluzione dei primi animali.\nTale simmetria apparve, secondo analisi genetiche, approssimativamente tra i 573 e i 656 milioni di anni fa, ma la data precisa \u00e8 ancora oggetto di dibattito. Fino a poco tempo fa, infatti, i fossili bilateri pi\u00f9 antichi risalivano a soli 555 milioni di anni fa.\nAlcuni paleontologi, recentemente, hanno scoperto fossili che dimostrano l'esattezza della datazione pi\u00f9 antica: microscopici organismi individuati in un giacimento cinese risalente a 580-600 milioni di anni fa.\nQuesti fossili confermano non solo l'ipotesi di un'origine pi\u00f9 antica degli animali complessi, ma dimostrano che la complessit\u00e0 interna comparve prima dell'aumento delle dimensioni corporee.\nNell'ottobre del 2008 gli scienziati hanno scoperto nel Nevada un'impronta di animale con zampe risalente a 570 milioni di anni fa, fatto che contrasta fortemente con le teorie secondo cui in questo periodo vi erano solo organismi viventi pi\u00f9 semplici."}
{"id": "131399", "revid": "125708370", "url": "https://it.wikipedia.org/wiki?curid=131399", "title": "Tecnocrazia", "text": "La tecnocrazia \u00e8 un ideale di governo d'impresa sociale che propugna, al presidio dei processi decisionali di un potere esecutivo, il comando diretto o il parere vincolante di esperti nei campi delle scienze dure (es. medici, fisici), molli (es. psicologi, economisti, giuristi) e della tecnica (es. ingegneri).\nTale sistema, ispirato al principio liberale della divisione del lavoro e delle competenze, contrasta con il concetto che solo i rappresentanti eletti, o figure da questi delegate, dovrebbero essere i principali attori dei processi decisionali al governo di un Paese anche laddove ci\u00f2 non implichi la soppressione del potere dei rappresentanti o delle elezioni \"tout court\".\nNella tecnocrazia, infatti, la capacit\u00e0 decisionale \u00e8 valutata in base alla conoscenza professionale e alla capacit\u00e0 di guida piuttosto che all'appartenenza politica o alle attitudini parlamentari.\nIl termine deriva dalle parole greche \"\u03c4\u03b5\u03c7\u03bd\u03b7\" (\"tecne\" = \"arte\" o \"tecnica\") e \"\u03ba\u03c1\u03ac\u03c4\u03bf\u03c2\" (\"cratos\" = \"potere\"), ovvero \"potere della tecnica\", e il relativo concetto fu introdotto dal francese Henri de Saint-Simon nel suo \"Riorganizzazione della Societ\u00e0 europea\" (1814) laddove, affrontando filosoficamente il nodo dell'approccio dei governi alla risoluzione dei problemi sociali, sostenne la necessit\u00e0 di andare oltre l'approccio sperimentale per affrontare questioni politiche e \u00absuperare questa infanzia della scienza\u00bb; un secolo pi\u00f9 tardi, nel 1919, William Henry Smyth, ingegnere statunitense, invent\u00f2 la parola \"technocracy\" per descrivere \u00abil ruolo delle persone reso effettivo tramite l'azione dei loro servi, gli scienziati e gli ingegneri\u00bb nel suo articolo \"Technocracy\u2014Ways and Means to Gain Industrial Democracy\" pubblicato su \"Industrial Management\".\nVa tuttavia fatto presente che Smyth si riferiva alla \"Industrial Democracy\", ovvero una corrente di pensiero inclusionista dei lavoratori nelle decisioni aziendali in fabbriche esistenti o a seguito di rivoluzioni: fu solo dal 1932 in avanti, infatti, che sotto l'influenza dell'ingegnere Howard Scott il termine \"tecnocrazia\" inizi\u00f2 ad assumere il significato di \u00absistema di governo basato su decisioni prese da tecnici\u00bb.\nDescrizione.\nDa alcuni considerata una forma di oligarchia ci\u00f2 che caratterizza la tecnocrazia \u00e8 la tendenza a soppiantare il potere politico, piuttosto che sostenerlo con consigli, prendendo per s\u00e9 la funzione decisionale. Eliminando la divisione tra la politica come un regno dei fini o come arte della mediazione, il tecnocrate lascia il piano sia tecnico che economico e dei mezzi di azione sociale, per arrivare a fini e valori: ci\u00f2 avviene sostenendo che una decisione politica - comportante potere discrezionale e basata su criteri prudenziali e morali - pu\u00f2 essere sostituita da una decisione non discrezionale, risultato di calcoli e previsioni di una scientifica, basata su criteri di pura efficienza.\n\"Nella mentalit\u00e0 tecnocratica - sintetizza Claudio Finzi - razionalit\u00e0 e la \"verit\u00e0\" sono indissolubilmente legate, in un modello quasi universalmente riconosciuto nel pensiero contemporaneo, che oltre alla razionalit\u00e0 si fonda su elementi puramente quantitativi. Chiaramente non ci sar\u00e0 spazio per giudizi di valore, cio\u00e8, per le sperimentazioni per loro stessa natura non possono essere basate su elementi quantitativi.\"\nL'occupazione della sfera politica da parte di elementi incompetenti, la corruzione, e soggetti privati che agiscono per proprio fine e non per l'interesse generale, portano come reazione ad appoggiare la tecnocrazia come forma di governo o, quantomeno, come metodo di gestione della cosa pubblica.\nIn un governo tecnocratico coloro che prendono le decisioni vengono selezionati in base alla propria esperienza, ai propri studi e alla proprie competenze tecniche piuttosto che sulla base delle appartenenze politiche. Per differenziare la concezione ed il significato comunemente attribuiti al termine \"tecnici\", intesi come persone esperte, specializzate o particolarmente preparate e qualificate nelle materie di propria competenza, \u00e8 stato coniato il termine di \"tecnocrate\" per indicare colui che, pur senza essere un tecnico od uno specialista, sostiene la necessit\u00e0 di un primato della scienza e della tecnica sulla politica.\nI tecnocrati sono individui con elevata istruzione tecnico-scientifica, i quali esercitano occupazioni in cui si studia come risolvere problemi economici e tecnici proponendo soluzioni basate sulla tecnologia. L'economista Gunnar K. A. Njalsson teorizza che i tecnocrati siano principalmente ispirati dalla propria mentalit\u00e0 focalizzata sulla risoluzione delle problematiche e non dagli interessi dei gruppi di potere politico. Le loro attivit\u00e0 e il crescente successo che le loro idee riscuotono si pensa siano un fattore cruciale che consegue allo sviluppo della tecnologia ed al concetto che si sta affermando di societ\u00e0 dell'informazione: \"I tecnocrati devono essere distinti dagli \"econocrati\" e dai \"burocrati\" la cui mentalit\u00e0 sulla risoluzione dei problemi differisce notevolmente da quella dei tecnocrati. In tutti i casi le capacit\u00e0 tecniche e di leadership vengono selezionate attraverso processi burocratici sulla base di conoscenze specializzate ed esperienza tecnica piuttosto che in base ad elezione democratica.\nAlcune forme di tecnocrazia riflettono una forma di meritocrazia, sistema per il quale le persone \"pi\u00f9 qualificate\" e coloro che decidono la validit\u00e0 ed il tipo della qualifica sono le stesse. Altre forme sono state descritte come diverse da un gruppo oligarchico di \"controllori\" e simili piuttosto ad un'amministrazione scientifica libera dall'influenza ed il condizionamento dei gruppi di potere politico e di interesse economico. Si pu\u00f2 dunque avere una tecnocrazia intesa come governo dei \"tecnocrati\", ovvero di persone che condividano o nutrano alcuni dei princ\u00ecpi o delle convinzioni di seguito esposte.\nTecnocrazia e ingegneria.\nLa tecnocrazia \u00e8 una soluzione ad un problema preso in considerazione da ingegneri all'inizio del XX secolo. Seguendo quanto scritto ed esposto da Samuel Haber Donald Stabile sostiene che gli ingegneri dovevano affrontare un conflitto tra l'efficienza fisica ed il \"cost efficiency\" nel nuovo capitalismo corporativo imprenditoriale della fine del diciannovesimo secolo negli Stati Uniti. Coscienti solamente del profitto, i manager non-tecnici delle industrie nelle quali lavoravano gli ingegneri, a causa delle proprie percezioni sulla domanda del mercato, spesso imponevano limiti ai progetti che gli ingegneri volevano sviluppare. I prezzi di tutte le materie prime, variabili in base al mercato, fanno saltare gli attenti calcoli degli ingegneri. Come risultato, l'ingegnere perde il controllo del progetto e deve continuamente rivedere i piani. Per mantenere il controllo sui progetti l'ingegnere deve cercare di esercitare il controllo su queste variabili esterne e trasformarle in fattori costanti.\nLa conseguenza \u00e8 quella di interessarsi della forma di governo della societ\u00e0 nazionale ed, in prospettiva, della Governance globale, per assoggettare alla razionalit\u00e0 del modo di produzione le variabili sociali. Il sociologo francese Jacques Ellul ha rilevato che nell'attuale situazione culturale si tende pi\u00f9 o meno esplicitamente a ritenere che, divenuta tutta tecnica la societ\u00e0, la tecnica si presenti come il sistema inclusivo della societ\u00e0 nella sua interezza. Al limite, la tecnica inghiottirebbe la societ\u00e0, diventerebbe essa stessa la societ\u00e0.\nFondamenti filosofici, storici e culturali.\nCi\u00f2 che caratterizza e contraddistingue la tecnocrazia da ogni altra forma di governo \u00e8 il suo retroterra culturale e filosofico, che affonda le sue prime timide radici nell'illuminismo settecentesco, germoglia nell'Ottocento attraverso la rivoluzione industriale, gli entusiasmi per i progressi tecnico-scientifici e le teorie evoluzionistiche di Charles Darwin e di Herbert Spencer \n(in realt\u00e0 gi\u00e0 Platone nell'antica Grecia nell'opera La Repubblica aveva fortemente criticato la democrazia diretta ateniese in favore un governo oligarchico guidato esclusivamente da filosofi, i massimi intellettuali del tempo).\nI \"tecnocrati\" pongono le considerazioni sviluppate a partire da Auguste Comte, filosofo e sociologo francese (1798-1857) ed il teoretico socialista Claude-Henri Rouvroy, conte di Saint-Simon (1760-1825). Entrambi partono dal presupposto che ciascun essere umano punti all'innalzamento ed al miglioramento del proprio tenore di vita. Questo presupposto implica una serie di problemi da risolvere, di questioni da esaminare, di soluzioni da ricercare ed applicare secondo criteri e metodi tecnici e scientifici. Tale concezione di tecnocrazia fu espressa anche dalla credenza in uno stato che controllasse l'economia, con la funzione dello stato trasformata da puro organismo di controllo politico sulle masse ad amministrazione scientifica della cosa pubblica e direzione dei processi di produzione sotto stretta direzione scientifica.\nIl teorico socialista Friedrich Engels aveva una visione analoga: lo Stato sarebbe morto e avrebbe cessato di essere Stato quando il governo del popolo e l'interferenza negli affari sociali sarebbero stati sostituiti dall'amministrazione delle cose e dei processi tecnici.\nL'economista americano Thorstein Veblen fu uno dei primi sostenitori della tecnocrazia, coniandone, assieme ad Howard Scott, il seguente significato: \u00e8 uno sviluppo tecnologico che avrebbe portato ad un'organizzazione socialista degli affari economici. La sua opinione del socialismo differiva tuttavia da quella di Karl Marx e Friedrich Engels; mentre Marx intendeva il socialismo come espressione della classe lavoratrice che era quella che avrebbe portato il socialismo al potere, Veblen vedeva il socialismo come una fase intermedia in un processo evolutivo di sviluppo che sarebbe derivato dal decadimento naturale del sistema economico imprenditoriale e dal genio inventivo degli scienziati.\nDaniel Bell nota un'affinit\u00e0 tra Veblen ed il Technocracy Movement (Movimento tecnocratico).\nNel pensiero contemporaneo.\nCome spiega Samuel Haber, la tecnocrazia \u00e8 una forma di governo che si presenta e si propone come modello di attualit\u00e0, e non va confusa con gli aspetti positivi o negativi, e con le problematiche che attengono e riguardano la mera tecnologia, in s\u00e9 e per s\u00e9 considerata. \nQuest'ultima, infatti, \u00e8 entrata, entra o entrer\u00e0 a far parte delle nostre vite in modo pi\u00f9 o meno vistoso, pi\u00f9 o meno invasivo, ma comunque in modo indipendente ed autonomo, almeno concettualmente.\nSull'adozione o rifiuto del modello tecnocratico come forma di governo, la scelta e le decisioni al riguardo, negli stati ove vige la democrazia, \u00e8 rimessa al libero convincimento personale di ciascuno, attraverso i consueti strumenti politici, ovvero i referendum ed il voto elettorale.\nL'opzione tecnocratica \u00e8 venuta allo studio di alcuni governi, ma soprattutto di organizzazioni private di stampo scientifico e culturale, come il MIT, nel senso di propiziare la decrescita: la sua applicazione nel comparto privato potrebbe portare una modifica dell'odierno capitalismo in un conservatorismo moderato, o meglio in un'autarchia mitigata, ponendo fine, in parte, al consumismo come oggi lo conosciamo; sotto un altro profilo, per\u00f2, proprio \"l'irresistibile pervasivit\u00e0 del sistema tecnico (...) ha esercitato poi sull'intero pianeta lo straordinario potere di globalizzazione integrale e di finanziarizzazione deindustrializzante\".\nLa sua applicazione nel comparto burocratico dello Stato ha evidenziato non pochi problemi. Pi\u00f9 in generale, le moderne democrazie non riescono sempre a conciliare il metodo tecnocratico con il dogma della sovranit\u00e0 popolare: Aldo Masullo ha sostenuto che - visto che \"le straordinarie innovazioni tecniche hanno eroso, fino a dissolverle, le vecchie forme politiche\" - \"la tecnica, diventando sempre pi\u00f9 un coeso sistema e riducendo ogni altro sistema di funzioni sociali a suo sottosistema, si avvia a diventare essa il sistema, l'unico, il totalizzante, che alla fine pretende di esser esso la politica\". La reazione dell'elettorato potrebbe essere la deriva populista, priva degli \"antichi \u00abideali\u00bb ideologici, ingannevoli ma potenti ordinatori di diversificate propensioni popolari\".\nCritica.\nUna prima critica mossa al pensiero tecnocratico \u00e8 stata quella di riprendere i miti della scienza e del progresso, trasformandoli da finalit\u00e0 ultime ad unici mezzi in grado di garantire una evoluzione economica dell'uomo, anzi del maggior numero di uomini possibile.\nSulla base della diffusa teoria economia circa la scarsit\u00e0 di alcune risorse, proprio agli inizi degli anni settanta dal MIT, il Massachusetts Institute of Technology, incubatore e tra i principali promotori del pensiero tecnocratico, partirono una serie di campagne informative sui limiti dello sviluppo, sulle necessit\u00e0 di intervento da parte dei \"tecnici\" o \"tecnocrati\" per una migliore allocazione delle risorse disponibili . Molti tecnocrati suggerirebbero che il timore per la tecnologia ed il cambiamento sociale, le persone presuppongano spesso le pi\u00f9 oppressive e dispotiche proposte d'azione, quali invece la tecnocrazia non mirerebbe affatto.\nMa al di l\u00e0 di un preciso contesto storico (la crisi petrolifera), che smentiva nei fatti questa prospettiva di benessere attraverso la proposta e l'attuazione di tecniche che andavano nella direzione opposta, il rimprovero mosso all'ideologia tecnocratica da James Burnham (1905-1987) e Jean Meynaud (1914-1972) \u00e8 che essa identifica il progresso sociale ed il benessere dell'uomo esclusivamente in base al progresso economico. Tutti i problemi, dunque, si riducono ad un problema di efficienza economica con, come risposta ai problemi sociali, soluzioni derivate attraverso ricerche e metodi tipici delle scienze fisiche e basati su concetti quali la pianificazione, la programmazione, il controllo e la regolamentazione. Ben lungi dal soppiantare il potere politico, in pratica, si sarebbe cos\u00ec creata una forma di governo che non \u00e8 una tecnocrazia o governo dei \"tecnici\" bens\u00ec una tecno-burocrazia (termine quest'ultimo che \u00e8 inteso in senso negativo, come si pu\u00f2 evincere dalla lettura di Hackers, \"Heroes of the New Revolution\") ossia un governo di \"tecnocrati\".\nUna forte critica alla tecnocrazia si avuta in Europa nell'ambito della crisi economica del 2008 a causa delle misure di austerit\u00e0 introdotte dall'Unione economica e monetaria dell'Unione europea nei confronti delle nazioni in difficolt\u00e0 (Grecia su tutte) con l'introduzione del Patto di bilancio europeo e del Fondo salva-stati, misure che hanno aggravato secondo alcuni la grave crisi economica. I difensori della tecnocrazia sottolineano invece che il rispetto delle regole o dei vincoli economici sia la base per la stabilit\u00e0 economica dell'Unione Europea (cosa non accaduta nemmeno con i parametri di Maastricht) e il non ripetersi in futuro di situazioni analoghe.\nNelle opere di fantasia.\nIl concetto di tecnocrazia ritorna, spesso nelle sue forme pi\u00f9 estreme, in diverse opere di fantascienza e in particolare di fantapolitica.\nSociet\u00e0 tecnocratiche distopiche si riscontrano nel filone cyberpunk o ne \"Il mondo nuovo\" (1932) di Huxley, in diversi gradi e con diverse sfumature. La Federazione dei pianeti uniti di \"Star Trek\" pu\u00f2 essere vista come una forma di democrazia mista a tecnocrazia \"benevola\" o utopica.\nNumerosi videogiochi includono la tecnocrazia tra le forme di governo che possono essere sperimentate dal giocatore all'interno di una simulazione politica in forme pi\u00f9 o meno realistiche; tra gli esempi \"Sid Meier's Alpha Centauri\" (1999) e \"\" (1999), in cui al giocatore spetta di scegliere la forma di governo pi\u00f9 appropriata per le necessit\u00e0 della civilt\u00e0 da questi controllata, al fine di raggiungere una leadership verso le altre civilt\u00e0, che pu\u00f2 essere essenzialmente culturale, politica o militare."}
{"id": "131403", "revid": "6066", "url": "https://it.wikipedia.org/wiki?curid=131403", "title": "Leonhardo Boff", "text": ""}
{"id": "131404", "revid": "1442080", "url": "https://it.wikipedia.org/wiki?curid=131404", "title": "Peter Matthiessen", "text": "Biografia.\nFiglio di un architetto, pubblic\u00f2 il suo primo racconto durante gli studi presso l'Universit\u00e0 di Yale. Dopo la laurea si trasfer\u00ec in Francia dove fond\u00f2, assieme all'amico George Plimpton, la rivista The Paris Review. Nel 1974 \u00e8 stato chiamato a far parte dell'Accademia Americana di Arti e Lettere. \nHa pubblicato, nel corso di quasi cinquant'anni, pi\u00f9 di venti libri. Fra i suoi libri pi\u00f9 apprezzati ci sono \"Giocando nei campi del Signore\" (\"At Play in the Fields of the Lord\") (1965), un thriller morale che parla dei missionari in Sud America e che divenne un film con lo stesso titolo; e \"Uccidere Mister Watson\" (\"Killing Mister Watson\") (1991), la prima parte di una trilogia su un leggendario fuorilegge della Florida. \nHa scritto anche romanzi storici. \"In the Spirit of Crazy Horse\" (1983) analizza il conflitto a fuoco, avvenuto nel 1975, fra l'FBI e i Nativi Americani vicino a Wounded Knee. Sono stati per\u00f2 i romanzi di viaggio che lo hanno fatto conoscere come perfetto sostenitore della natura. \nNel racconto di viaggio \"Il leopardo delle nevi\" (\"The Snow Leopard\") (1978), vincitore del National Book Award, Matthiessen racconta le sue ricerche delle creature in pericolo di estinzione e del raggiungimento della gratificazione spirituale. Ha raccontato anche i suoi viaggi attraverso l'Africa e l'Antartide in \"African Silences\" (1991) e \"End of the Earth\" (2003), mentre con \"The Birds of Heaven\" (2001) ha promosso la protezione delle gru e, pi\u00f9 in generale, dell'ecosistema del pianeta.\nMatthiessen \u00e8 diventato un praticante della filosofia Zen e pi\u00f9 tardi monaco buddhista. \nViveva a Sagaponack,nello Stato di New York. dove \u00e8 deceduto nel 2014 all'et\u00e0 di 86 anni a causa di una leucemia"}
{"id": "131406", "revid": "174925", "url": "https://it.wikipedia.org/wiki?curid=131406", "title": "Giovanni da Leida", "text": ""}
{"id": "131416", "revid": "1305772", "url": "https://it.wikipedia.org/wiki?curid=131416", "title": "PRC", "text": ""}
{"id": "131420", "revid": "1989", "url": "https://it.wikipedia.org/wiki?curid=131420", "title": "Comunicazione interprocesso", "text": ""}
{"id": "131421", "revid": "732240", "url": "https://it.wikipedia.org/wiki?curid=131421", "title": "Named pipe", "text": ""}
{"id": "131423", "revid": "1540383", "url": "https://it.wikipedia.org/wiki?curid=131423", "title": "Hersham and Walton Motors", "text": "La Hersham and Walton Motors (HWM) \u00e8 stato un \"team\" di Formula 1 britannico, fondato da George Abecassis e da John Heath, che ha partecipato ad alcuni Gran Premi dal 1951 al 1954 con motorizzazione Alta. Il miglior risultato \u00e8 stato un 5\u00ba posto al Gran Premio del Belgio 1952 conquistato da Paul Fr\u00e8re. Nel 1952 con Lance Macklin vinse il BRDC International Trophy, gara non valida per il mondiale."}
{"id": "131424", "revid": "287204", "url": "https://it.wikipedia.org/wiki?curid=131424", "title": "Lingua voro", "text": ""}
{"id": "131425", "revid": "287204", "url": "https://it.wikipedia.org/wiki?curid=131425", "title": "Alanningens sang", "text": ""}
{"id": "131427", "revid": "599013", "url": "https://it.wikipedia.org/wiki?curid=131427", "title": "Hwm", "text": ""}
{"id": "131428", "revid": "438678", "url": "https://it.wikipedia.org/wiki?curid=131428", "title": "Xor", "text": ""}
{"id": "131430", "revid": "125344243", "url": "https://it.wikipedia.org/wiki?curid=131430", "title": "Moai", "text": "I moai sono statue che si trovano sull'Isola di Pasqua; nella maggior parte dei casi si tratta di statue monolitiche, cio\u00e8 ricavate e scavate da un unico blocco di tufo vulcanico; alcune possiedono sulla testa un tozzo cilindro (\"pukao\") ricavato da un altro tipo di tufo di colore rossastro, interpretato come un copricapo oppure come l'acconciatura un tempo diffusa tra i maschi dell'isola.\nFanno parte di complessi cerimoniali pi\u00f9 grandi, poich\u00e9 sono noti in modo simile da altre aree della cultura polinesiana. L'et\u00e0 esatta delle figure \u00e8 controversa, ma ora \u00e8 stato stabilito che non hanno affatto pi\u00f9 di 1500 anni. Sebastian Englert ha numerato e catalogato oltre 638 statue, l\u2019\"Archaeological Survey and Statue Project\" dal 1969 al 1976 ne ha determinate 887, ma probabilmente erano originariamente oltre 1000.\nAlti da 2,5 metri fino a 10 metri (ne esiste uno, peraltro incompleto, di 21 metri), spesso sono visibili solo le teste delle statue, ma al di sotto \u00e8 quasi sempre presente un corpo interrato, sul dorso delle statue sono incisi simboli in rongorongo, in particolare la 'falce' detta \"Vaka\", che potrebbe rappresentare una canoa; probabilmente questi simboli incisi sulle statue indicano l'identit\u00e0 dell'artista, o del gruppo, proprietario dell'opera.; quelli alti circa 10 metri hanno un peso che pu\u00f2 variare dalle 70 alle 80 tonnellate.\nAhu.\nI Moai non sono isolati, ma fanno parte di complessi (o aree cerimoniali) chiamati \"Ahu\".\nGli \"Ahu\" sono simili a quelli che si trovano in altre aree del Pacifico meridionale - ad esempio Marchesi, Nuova Zelanda, Arcipelago delle Tuamotu, Bora Bora, Tahiti, Pitcairn e molte altre isole dell'oceano pacifico (sono conosciute come marae). Tuttavia, le strutture sull'isola di Pasqua sono uniche in quanto sono molto pi\u00f9 grandi di tutte le altre strutture nel Pacifico meridionale. L'area cerimoniale tipica dell'isola di Pasqua in epoca classica era solitamente situata tra un villaggio e la costa. Oggi si presume che ogni villaggio fosse di propriet\u00e0 di un clan oppure era abitato da una famiglia allargata, che aveva costruito la sua propria struttura cerimoniale. Consisteva in un'area livellata e una rampa ascendente (\"tahua\") pavimentata con delle pietre rotonde \"(\"poro\")\" , che portava a una piattaforma rettangolare (\"ahu\"), che era cos\u00ec accuratamente elaborata in un ambiente di pietra megalitica che nelle piante della fioritura culturale (ad esempio all'Ahu \"Tahira\" a Vinapu ) ancora oggi nessuna lama di coltello si incastra tra le pietre. Ci\u00f2 ha spinto Thor Heyerdahl a confrontarlo con le mura Inca in Per\u00f9. Le enormi sculture di pietra erano sulla piattaforma (ahu) con una vista dell'insediamento di fronte ad essa (con poche eccezioni con le spalle al mare). Le figure sono state erette su pietre di fondazione cilindriche piatte incastonate nella piattaforma e incuneate solo con piccole pietre. La malta era sconosciuta sull'Isola di Pasqua.\nStoria e leggende.\nLa cava di Rano Raraku sembra essere stata abbandonata all'improvviso, con alcune statue lasciate ancora incomplete nella roccia. Si pensa che la domanda di legno necessaria a supportare la continua erezione di statue abbia portato al totale disboscamento dell'isola. Questo spiegherebbe perch\u00e9 la cava sia stata abbandonata all'improvviso. Tra queste vi \u00e8 la statua pi\u00f9 grande, lunga 21 metri. Praticamente tutti i moai completati furono probabilmente abbattuti dagli indigeni qualche tempo dopo il periodo della costruzione, ma anche i terremoti potrebbero aver contribuito al ribaltamento delle statue. Sebbene vengano spesso identificati con le \"teste\", molti dei moai hanno spalle, braccia, torsi, che sono stati piano piano, negli anni, sotterrati dalla terra circostante.\nLa produzione delle statue si \u00e8 interrotta improvvisamente. Al Rano Raraku, fino a tempi recenti si potevano trovare strumenti di pietra lasciati in giro. L'etnologo Thomas Barthel dalla Universit\u00e0 Eberhard Karls di Tubinga fornisce una spiegazione coerente per questo: la costruzione di strutture su larga scala richiede un'economia di scorte e surplus, In altre parole, la forza lavoro per la produzione dei moai e la costruzione delle piattaforme di culto doveva essere in gran parte liberata dall'approvvigionamento quotidiano di cibo. Una violazione delle regole di distribuzione tra gli artigiani e i fornitori di cibo - probabilmente a causa dello scoppio della guerra civile o di un cambio di autorit\u00e0 - ha comportato la risoluzione dell'accordo e l'arresto della produzione di statue. Questa teoria spiega anche una leggenda tradizionale dell'Isola di Pasqua. Di conseguenza, un'anziana donna, una maga, aveva un'enorme aragosta catturata e portata dagli scalpellini del Rano Raraku per il consumo, ma ha chiesto di lasciarne un pezzetto. Tuttavia, i lavoratori hanno mangiato tutta l'aragosta e poi hanno continuato il loro lavoro. Quando la donna torn\u00f2, era estremamente arrabbiata e lanci\u00f2 un incantesimo alle figure di pietra che le fece cadere con un colpo solo.\nOggi la maggior parte dei complessi cerimoniali sono stati in gran parte distrutti e i Moai sono stati ribaltati. Ci\u00f2 non \u00e8 o non \u00e8 esclusivamente dovuto alle influenze ambientali. I pochi impianti oggi integri sono stati restaurati negli ultimi anni.\nNel 1722 Jakob Roggeveen descrive l'ahu ancora intatto e usato cerimonialmente. Dalla citazione dal rapporto di Carl Friedrich Behrens del Meclemburgo, un marinaio alla circumnavigazione di Roggeveen:\u201cCome ho scoperto, si sono affidati completamente ai loro idoli, che sono stati eretti in gran numero sulla spiaggia. Gli caddero davanti e l'adorarono. Questi idoli erano tutti scolpiti nella pietra, a forma di umano, con lunghe orecchie. La testa era adornata da una corona [che significa pukao]. L'intera operazione \u00e8 stata eseguita ad arte, cosa di cui siamo rimasti molto sorpresi. Intorno a questi idoli furono poste pietre bianche larghe venti o trenta passi. Ho pensato che alcune di queste persone fossero preti; poich\u00e9 adoravano gli idoli pi\u00f9 di altri. Erano anche molto pi\u00f9 sottomessi quando adoravano \".Durante la spedizione Cook del 1774, le strutture erano gi\u00e0 state trascurate e molti Moai ribaltati. Georg Forster, botanico e naturalista tedesco al seguito della spedizione, scrive:\u00abCinquanta passi pi\u00f9 avanti trovammo un luogo elevato, la cui superficie era pavimentata con pietre dello stesso tipo. Al centro di questa piazza c'era un pilastro di pietra monopezzo progettato per rappresentare una figura umana, raffigurata fino alla vita, alta venti piedi e spessa cinque piedi. Questa figura era di scarsa qualit\u00e0 e dimostrava che la scultura era ancora agli inizi qui. Gli occhi, il naso e la bocca erano appena indicati sulla testa goffa, le orecchie, secondo l'usanza locale, erano incredibilmente lunghe e funzionavano meglio delle altre. Abbiamo trovato il collo deforme e corto, le spalle e le braccia solo leggermente indicate. Sulla testa fu eretta una pietra cilindrica molto alta, di oltre cinque piedi di larghezza e altezza. Questo saggio, che assomigliava al copricapo di alcune divinit\u00e0 egizie, consisteva in un altro, tipo di pietra rossastra. La testa e la sommit\u00e0 costituivano met\u00e0 dell'intera colonna per quanto era visibile dal suolo. A proposito, non ci siamo accorti che gli isolani rendevano omaggio a queste statue ... Sul lato est dell'isola siamo arrivati a una fila di sette statue, quattro delle quali erano ancora in piedi, ma una di loro aveva gi\u00e0 perso il cappuccio. Stavano su un piedistallo e le pietre nel piedistallo erano tagliate e montate insieme bene.\nNel 1882 il capitano Wilhelm Geiseler, al comando della SMS Hyane, durante una spedizione nel Pacifico meridionale, non trov\u00f2 pi\u00f9 strutture intatte. Numerose sono le speculazioni pi\u00f9 o meno serie su ci\u00f2 che nel frattempo ha portato alla distruzione dei complessi cultuali. Si presume un allontanamento dalla religione tradizionale cos\u00ec come una guerra civile , una carestia , catastrofi climatiche e meteorologiche, la distruzione ecologica a seguito dell'istituzione dei Moai o quella da parte degli europei che potrebbero aver innescato un decadimento culturale. Finora, nessuno \u00e8 stato in grado di fornire prove conclusive per l'una o l'altra teoria, quindi al momento la causa della distruzione delle piattaforme cerimoniali rimane inspiegabile.\nOggi c'\u00e8 la tendenza a vedere uno sconvolgimento sociale con un cambiamento di potere tra autorit\u00e0 sacerdotali e secolari o fluttuazioni in una distribuzione squilibrata del potere tra i clan come la causa dello sviluppo del . La misura in cui le influenze ambientali hanno giocato un ruolo \u00e8 controversa. I moai, simboli dell'antica religione, avevano perso il loro significato.\nDescrizione e caratteristiche.\nI moai hanno tutti un aspetto simile: le labbra serrate con il mento in alto; l'atteggiamento \u00e8 ieratico e severo tale da suscitare rispetto.\nLe figure terminano immediatamente sotto l'ombelico, con alcune statue il \"maro\" , il perizoma che copre il pene, indicato.\nLe dita (unghie) delle mani e le orecchie sono estremamente lunghe.\nLe figure si differenziano anche per il nodo perizoma sagomato individualmente (un tatuaggio secondo una diversa interpretazione ) sulla parte bassa della schiena. Tuttavia, queste sottigliezze non sono state mantenute in tutte le figure.\nOggi le orbite degli occhi sono vuote, ma un tempo avevano una pupilla di ossidiana circondata da una sclera di corallo bianco (grazie agli scavi archeologici nella spiaggia di Anakena, \"ahu Nau Nau\" del 1978), come si pu\u00f2 osservare nell'unico moai \"vedente\" rimasto (e restaurato). Ci sono 1000 moai conosciuti sulla superficie dell'isola. La quasi totalit\u00e0 di questi sono stati ricavati da un tufo basaltico del cratere Rano Raraku, dove si trovano quasi 400 statue incomplete. Questa roccia a grana eterogenea \u00e8 relativamente tenera, a differenza del basalto, che deriva dalla solidificazione di un magma. I cappelli sono invece stati ricavati da un tufo rossastro proveniente dal piccolo cratere di Puna Pau, distante circa 10 chilometri da Rano Raraku.\nCi sono prove che alcune delle statue potrebbero essere state dipinte a colori. Alfred M\u00e9traux ha trovato tracce di vernice rossa e nera in un luogo protetto su una figura su Ahu Vinapu. La copia nel British Museum mostra anche lievi tracce di vernice in bianco e rosso.\nNonostante l'aspetto apparentemente uniforme, ogni figura era individualizzata. Wilhelm Geiseler riferisce che un capo villaggio \u00e8 stato in grado di nominare ogni singolo Moai, anche le statue non finite sul Rano-Raraku.\nAlcuni moai sono inoltre decorati, ad esempio una statua incompiuta di Rano Raraku \u00e8 incisa con una nave. Il Moai con il nome \"Hoa Hakananai'a\" ( Rapa Nui per \"amico rubato\" o \"amico nascosto\") \u00e8 unico. La figura \u00e8 stata trovata in una casa del sito di culto Orongo sul bordo del cratere di Rano Kao ed \u00e8 ora al British Museum di Londra. L'aspetto della scultura in basalto, che \u00e8 alta solo 2,40 metri, corrisponde al tipo usuale, ma la parte posteriore \u00e8 ricoperta da raffigurazioni di uomini uccello, pagaie da ballo (Ao e Rapa) e vulve. L'etnologo Heide-Margaret Esen-Baur lo considera il principale santuario del culto Tangata Manu sull'isola di Pasqua. Thor Heyerdahl ritenne che la figura servisse da prototipo di tutte le statue del periodo classico. \nSignificato.\nIl significato dei moai \u00e8 ancora oggi poco chiaro ed esistono ancora molte teorie a proposito. La teoria pi\u00f9 comune \u00e8 che le statue siano state scolpite dai polinesiani abitanti a partire dall'anno 1000 d.C. Il significato pi\u00f9 comune tramandato dagli attuali discendenti maori \u00e8 quello di essere monoliti augurali portatori di benessere e prosperit\u00e0 dove volgono lo sguardo. Per questo nell'isola di Pasqua sono tutti rivolti verso l'interno dell'isola, per proteggere la terra e coloro che l'abitavano. Si ritiene inoltre che i piccoli moai siano le rappresentazioni degli antenati defunti o di importanti personaggi della comunit\u00e0, a cui vennero dedicate come segno di riconoscenza, mentre per quelli grandi tra le tante spiegazioni possibili vi \u00e8 anche quella a sfondo religioso.\nSono stati rintracciati vari altri tipi di raffigurazioni, come ad esempio le statuette in legno di toromiro che simboleggiano, presumibilmente, gli spiriti degli antenati e le emblematiche statuette moai \"Kava Kava\" con le loro rappresentazioni di corpi umani smagriti, probabilmente a causa della scarsit\u00e0 di cibo. Le antiche leggende dell'isola parlano di un capo clan in cerca di una nuova casa. Il posto che scelse \u00e8 quella che noi oggi conosciamo come isola di Pasqua. Alla sua morte, l'isola venne divisa tra i suoi figli. Ogniqualvolta un capo di uno dei clan moriva, un moai veniva posto sulla tomba dei capi.\nGli isolani credevano che queste statue avrebbero catturato i \"mana\" (poteri soprannaturali) del capo, oltre a favorire la protezione degli d\u00e8i. Credevano che mantenendo i mana dei capi sull'isola, si sarebbero verificati eventi propizi, sarebbe caduta la pioggia e le coltivazioni sarebbero cresciute. Questa leggenda potrebbe essere cambiata rispetto all'originale, dal momento che si \u00e8 tramandata oralmente per lungo tempo. Qualsiasi cosa potrebbe essere stata aggiunta a questa leggenda per renderla pi\u00f9 interessante. Specialmente intorno ai moai sono state spesso rinvenute delle tavolette di legno con incisi i misteriosi segni della scrittura di allora detta \"rongorongo\", scrittura che sinora nessuno \u00e8 riuscito a decifrare completamente.\nSi tratta di segni intagliati nel legno con stili di ossidiana o con denti di squalo, rappresentanti perlopi\u00f9 figure umane, falci di luna, animali e piante che si succedono con ritmo bustrofedico.\nCostruzione, trasporto e montaggio.\nCostruzione.\nCon l'eccezione di 53 moai pi\u00f9 piccoli, che sono fatti di basalto, tufo rosso e trachite (provenienti da Poike e altre zone), quasi tutte le statue dell'isola di Pasqua provengono dalle pendici del vulcano Rano Raraku. Il monte \u00e8 costituito da un morbido tufo intervallato da lapilli. Con martelli di basalto \"(toki)\" Le statue, alcune delle quali possono essere viste nel Museo di Hanga Roa, sono state scolpite da intagliatori di pietre professionisti, una classe molto rispettata nella societ\u00e0 dell'Isola di Pasqua. Thor Heyerdahl ha dimostrato sperimentalmente che ci\u00f2 potrebbe essere fatto in un tempo relativamente breve utilizzando strumenti semplici e un impiego realistico del personale (probabilmente 6 intagliatori riuscivano a costruire una statua di 5 metri in almeno 3 giorni). Sul versante e nel cratere del Rano Raraku si trovano ancora 396 statue in varie fasi di completamento, in modo che il processo di fabbricazione sia facilmente ricostruibile.\nLa dimensione delle figure probabilmente \u00e8 aumentata sempre di pi\u00f9 nel tempo. A Rano Raraku c'\u00e8 un moai non finito di 21 metri conservato nella roccia. La pi\u00f9 grande figura eretta chiamata \"Paro\" su \"Ahu Te Pito Kura\" \u00e8 alta 9,8 metri. La dimensione media statistica delle statue \u00e8 di 4,05 metri, il peso medio di 12,5 tonnellate. La roccia vulcanica potrebbe essere tagliata in modo relativamente facile con strumenti di basalto e ossidiana.\nTrasporto.\nDopo la lavorazione, le statue (semilavorate) venivano calate lungo il pendio del Rano-Raraku su funi. Ancora oggi sul bordo del cratere si possono trovare dei buchi, che servivano per ancorare le corde ai pioli di legno. A met\u00e0 del pendio, le figure in pietra venivano \u201ctemporaneamente immagazzinate\u201d in fosse, dove venivano finite, finemente lavorate e il ponte sul retro fu completamente rimosso.\nNumerose statue pi\u00f9 o meno finite sono ancora l\u00ec oggi.\n\u00c8 stato quindi trasportato alla destinazione finale. Katherine Routledge ha scoperto vie di trasporto reali, accuratamente livellate, in parte ammucchiate o in luoghi persino strade asfaltate che portavano dal Rano-Raraku in tutte le direzioni.\nIl modo di trasporto \u00e8 controverso. La tradizione riporta che i Moai andarono dagli ahu da soli di notte su istigazione di persone magiche.\nNel frattempo sono stati sperimentalmente riprodotti vari metodi, sia il trasporto sdraiato con rulli, con rotaie di legno o con slitte, sia il trasporto in posizione verticale in corsetto a trave o mediante oscillazioni effettuate con funi, durante le quali i Moai \"camminano\". In linea di principio, tutti i metodi si sono dimostrati fattibili. Finora nessuno \u00e8 stato in grado di fornire una prova definitiva della correttezza dell'uno o dell'altro metodo. \nNel 1982 dell'ingegnere ceco Pavel Pavel propone la soluzione pi\u00f9 semplice e pratica per trasferire finora, bilanciando il suo peso verticale e facendolo \"camminare\" (secondo la tradizione, il moai \"camminava\"), teoria messa in pratica con un modello concreto nella citt\u00e0 ceca di Strakonice, e successivamente sperimentato nel 1985 sull'isola con Thor Heyerdahlea Sergio Rapu, con un vero moai, e utilizzando materiali dell'isola, in seguito l'archeologo Carl Lipo e l'antropologo Terry Hunt testarono nuovamente questa teoria con un rudimentale modello in cemento. \nDurante l'estate del 2000, un team archeologico nordamericano ha scoperto dati che suggerivano l'uso di macchine complesse sull'isola secoli fa. Il geologo Charles M. Love e un team di diciassette studenti hanno scavato sezioni delle tre strade principali che servivano per trasportare le statue giganti. Parte di queste strade era originariamente scavata nella roccia dell'isola, costituita principalmente da roccia vulcanica di un tipo noto come pahoehoe. \n\u00c8 interessante notare che le strade non sono pianeggianti ma la loro sezione mostra una caratteristica forma a \"V\" o \"U\". La sua larghezza media \u00e8 di 3,5 metri ed \u00e8 richiesta una conoscenza tecnica di alto livello. In alcuni tratti le strade sono fiancheggiate da file di rocce.\nMa forse la cosa pi\u00f9 sorprendente \u00e8 che queste rocce non sono semplicemente posizionate l\u00ec, ma incastonate in buchi scavati nella roccia che forma il suolo dell'isola. Un dettaglio rilevante \u00e8 che questo tipo di buca si verifica nei tratti in cui la strada corre in salita. Il dottor Love ipotizza che questi fori siano stati collocati l\u00ec per ospitare un qualche tipo di meccanismo ideato per aiutare a spostare le gigantesche teste di pietra e le pendenze dei ponti che altrimenti richiederebbero uno sforzo considerevole.\nQueste buche, cos\u00ec come la curiosa forma a \"V\" delle strade indicano che ci sono ancora importanti incognite sul sistema utilizzato dagli indigeni dell'isola di Pasqua per erigere i loro misteriosi moai.\nMontaggio.\nArrivati a destinazione, i Moai furono trascinati sull'Ahu e l\u00ec eretti con l'aiuto di una rampa improvvisata fatta di pietre. Come ha gi\u00e0 dimostrato Thor Heyerdahl, questo \u00e8 possibile solo con mezzi arcaici.\nEsposizione di Moai all'estero.\nDal 26 aprile al 9 maggio 2010 un moai alto 5,20 metri e pesante 17 tonnellate doveva essere trasportato a Parigi in esposizione per alcune settimane nel Palazzo delle Tuileries, ma l'iniziativa \u00e8 tramontata poich\u00e9 l'89% degli abitanti dell'isola pronunciandosi tramite un referendum ha respinto l'idea. \nNel 1999 il moai \"Angelito\" \u00e8 stato portato dall'Isola di Pasqua ad Amburgo e si trova tutt'oggi nel MichelPark nei pressi della Cattedrale di Sankt Michaelis. Un moai, Hoa Hakanania'a, si trova al British Museum di Londra, un altro al Mus\u00e9e du Quai Brainly a Parigi. \nUn \"moderno\" moai si trova a Vitorchiano, creato nel 1990 da undici indigeni m\u0101ori della famiglia di Juan Atan Paoa dell'Isola di Pasqua, invitati da una trasmissione RAI (\"Alla ricerca dell'Arca\"), da un enorme blocco di peperino che gli undici nativi maori scolpirono con asce manuali e pietre taglienti. La scultura pesa quasi 30 tonnellate ed \u00e8 alta circa 6 metri, in origine posta in piazza Umberto I, esterna ed adiacente alle mura castellane in seguito collocata al bordo della strada che conduce a Grotte Santo Stefano, con lo sguardo rivolto verso il paese. Il 14 giugno 2015 \u00e8 stato inaugurato un moai anche a Chiuduno (BG), dove il gruppo di Rapa Nui provenienti dall'Isola di Pasqua ospitato al festival de Lo Spirito del Pianeta lo ha costruito e donato.\nTipi di Moai.\nDei circa novecento moai dell'isola di Pasqua , circa quattrocento si trovano nella cava di Rano Raraku , 288 legati agli \"ahu\" , e il resto sparsi in diverse parti dell'isola, probabilmente abbandonati sulla strada per un ahu. \nDel totale, pi\u00f9 di ottocento sono stati scolpiti dal tufo lapillo Rano Raraku , ventidue dalla trachite bianca, diciotto dalla scoria rossa e dieci dal basalto .\nL'altezza media del moai \u00e8 di circa 4,5 metri, ma l'antica Rapa Nui era in grado di lavorare e spostare due statue di dieci metri di altezza. \nIl peso standard \u00e8 di circa cinque tonnellate e non pi\u00f9 di trenta o quaranta statue pesano pi\u00f9 di dieci tonnellate. Questi corrispondono al periodo di pieno sviluppo della cultura Rapanui chiamato Periodo Ahu Moai, situato tra il 1500 e il 1600 d.C.\nTukuturi Moai.\nil pi\u00f9 antico, fu scoperto da Thor Heyerdahl nel 1955, \u00e8 una figura femminile in posizione seduta o inginocchiata e con la testa leggermente sollevata verso il cielo, le mani nell'atto di pregare. Unica nella sua forma, \u00e8 stata datata approssimativamente al VI secolo (500-600 d.C.)\n\"Moai Te Tokanga\".\nNella cava principale di Rano Raraku , un moai di 21,65 m, noto come Te Tokanga (Il Gigante), era ancora incompiuto nella sua nicchia, che avrebbe pesato pi\u00f9 di duecentosettanta tonnellate, cosa impensabile anche per la tecnologia moderna. La tradizione dell'isola sostiene che questo Moai fosse destinato \"all'Ahu\" Vinapu . \nLe statue pi\u00f9 grandi si trovano abbandonate sul pendio della cava, il che dimostra che la societ\u00e0 Rapanui era impegnata in una competizione che alla fine si risolse abbandonando queste monumentali costruzioni. \nLista dei moai (e ahu) pi\u00f9 significativi.\nEsiste una variegata tipologia di moai, che indubbiamente risponde a un'evoluzione nel design - che \u00e8 diventato pi\u00f9 stilizzato e ornato nel tempo -, nelle dimensioni, nelle tecniche e nei materiali. Possono essere classificati in base all'altezza come segue: \nMoai in legno.\nMoai \u00e8 anche il nome dato a piccole figure scolpite, alte in media quaranta centimetri, della cultura dell'Isola di Pasqua, realizzate principalmente in legno di Toromiro .\nMoai Kavakava.\nmostra un uomo dall'aspetto affamato con costole chiaramente sporgenti, una testa di grandi dimensioni simile a un teschio , lunghi lobi delle orecchie, un naso pronunciato e un pizzetto. Lo scopo delle figure \u00e8 sconosciuto. Oggi sono interpretati come ritratti ancestrali con la funzione di uno spirito protettivo, forse rappresentano Aku Aku .\nLa maggior parte delle figure in legno sopravvissute hanno un occhiello o un foro nella zona del collo. Kapit\u00e4nleutnant Geiseler riferisce che i dignitari portavano da dieci a venti figure di questo tipo al collo durante le processioni. Durante il resto del tempo, i ritratti venivano avvolti in sacchetti di tapas e appesi nelle capanne. \nleggenda.\nLa leggenda afferma che in un fatidico giorno, l'ariki Tu'u Koihu, il figlio maggiore di Hotu Matu'a, stava facendo una passeggiata di mezzanotte a Puna Pau quando trov\u00f2 due spiriti, o aku aku, addormentati di fronte a lui. Ad uno sguardo pi\u00f9 attento, not\u00f2 che avevano corpi scheletrici e decise di andarsene e lasciarli. Tuttavia, li ha svegliati mentre cercava di scappare, quindi l'aku aku lo ha inseguito per paura che avrebbe detto a qualcuno quello che aveva visto.\nTu'u Koihu neg\u00f2 di averli visti ma gli spiriti non gli credettero e lo sorvegliarono per due giorni e due notti. Vedendo che non lo diceva a nessuno, se ne andarono. Una volta liberato dagli spiriti, l'ariki torn\u00f2 a \"Tore Ta'hana,\" entr\u00f2 in una capanna e scolp\u00ec in un pezzo di legno toromiro le due figure disincarnate degli aku aku che aveva visto. Questo era il mezzo di comunicazione che Ariki aveva trovato per raccontare al mondo ci\u00f2 che aveva visto.\nMoai papa (paapaa, pa'a pa'a).\nUna figura prevalentemente femminile, occasionalmente ermafrodita con una corporatura meno \"scheletrica\". Sebbene la vulva sia solitamente chiaramente pronunciata, l'aspetto generale della figura \u00e8 piuttosto maschile, con alcune figure \u00e8 presente anche un pizzetto.\nMoai Tangata.\nUna figura maschile scolpita in modo pi\u00f9 realistico, con una corporatura snella e infantile e anche un pizzetto chiaramente sviluppato.\nMoai Tangata manu.\nL'uomo uccello, una miscela zoomorfa di uomo e fregata . Le poche statue sopravvissute sono molto diverse, variano per dimensioni, postura, forma del becco e struttura del corpo. Una figura del Museo Americano di Storia Naturale di New York \u00e8 ricoperta di personaggi Rongorongo . L'uomo uccello \u00e8 un motivo frequente dei petroglifi del sito di culto di Orongo sull'Isola di Pasqua."}
{"id": "131439", "revid": "712828", "url": "https://it.wikipedia.org/wiki?curid=131439", "title": "Vernon Dursley", "text": ""}
{"id": "131440", "revid": "599013", "url": "https://it.wikipedia.org/wiki?curid=131440", "title": "Giuseppe Guerini (ciclista)", "text": "Professionista dal 1993 al 2007, in carriera ha vinto due tappe al Tour de France e una al Giro d'Italia, corsa in cui si \u00e8 classificato due volte terzo. I suoi tifosi lo hanno soprannominato \"Beppe Turbo\", in quanto cresciuto vicino alle turbine della centrale idroelettrica di Vertova.\nCarriera.\nScalatore, diventa professionista nel 1993 con il team Navigare-Blue Storm. Dopo essere passato al Team Polti nel 1996, nel 1999 si trasferisce alla tedesca Telekom, con la quale corre per otto stagioni, concludendovi la carriera al termine del 2007. In carriera partecip\u00f2 a dieci Tour de France, sei Giri d'Italia e quattro Vuelta a Espa\u00f1a, portando tutte le prove a termine nelle prime due competizioni, e senza mai concludere la Vuelta. Tra gli avvenimenti importanti della sua carriera si ricordano i due terzi posti nella classifica finale del Giro d'Italia, sia nel 1997 che nel 1998, anno in cui vinse anche la tappa con arrivo a Selva di Val Gardena.\nNel suo palmar\u00e8s rientrano anche il secondo posto nella classifica finale del Giro di Svizzera 2003 e due vittorie di tappa al Tour de France, una nel 1999 e una nel 2005. Nel 1999 si aggiudic\u00f2 la frazione della \"Grande Boucle\" con arrivo in salita sull'Alpe d'Huez: in questa fu protagonista di un episodio che lo port\u00f2 a scontrarsi con un imprudente fotografo che lo fece cadere, riuscendo comunque a rialzarsi e ad arrivare primo. Nel 2005 fece invece sua una frazione del Tour in pianura, non il suo terreno preferito, a Le Puy-en-Velay.\nDopo il ritiro \u00e8 stato direttore sportivo per squadre ciclistiche giovanili (tra cui la US San Marco Vertova e la Trevigiani-Dynamon), e consigliere dell'Associazione Corridori Ciclisti Professionisti Italiani."}
{"id": "131441", "revid": "125730874", "url": "https://it.wikipedia.org/wiki?curid=131441", "title": "Manuale", "text": "Un manuale \u00e8 un'opera che compendia gli aspetti essenziali di una determinata disciplina o di un argomento, generalmente in funzione delle esigenze divulgative o didattiche del pubblico al quale \u00e8 destinata.\nIl termine \"manuale\" \u00e8 la traduzione del greco \"enchiridion\" (\u1f18\u03b3\u03c7\u03b5\u03b9\u03c1\u03af\u03b4\u03b9\u03bf\u03bd) che indica un oggetto da tenere a portata di mano (en-cheir); la fortuna del termine si deve alla grande diffusione del testo filosofico stoico \"Manuale di Epitteto\" (\u1f18\u03b3\u03c7\u03b5\u03b9\u03c1\u03af\u03b4\u03b9\u03bf\u03bd \u1f18\u03c0\u03b9\u03ba\u03c4\u03ae\u03c4\u03bf\u03c5), una raccolta di massime da tenere sempre presenti.Per manuale dell'utente s'intende la pubblicazione tecnica che contiene le informazioni utili al corretto utilizzo di un attrezzo o di un utensile.\nTipologie di manuali.\nNel caso dei prodotti informatici, si possono individuare alcune categorie pi\u00f9 specifiche di manuali:"}
{"id": "131443", "revid": "2004547", "url": "https://it.wikipedia.org/wiki?curid=131443", "title": "Pipeline software", "text": "In informatica, il concetto di pipeline (in inglese, \"tubatura\" \u2014 composta da pi\u00f9 elementi collegati \u2014 o \"condotto\") viene utilizzato per indicare un insieme di componenti software collegati tra loro in cascata, in modo che il risultato prodotto da uno degli elementi (output) sia l'ingresso di quello immediatamente successivo (input). \nDescrizione.\nLe \"pipeline\" pi\u00f9 semplici prevedono una semplice linea di componenti, mentre quelle pi\u00f9 complesse possono prevedere \"biforcazioni\" (\"multiplexer\" \u2014 elementi con pi\u00f9 ingressi \u2014 o \"demultiplexer\" \u2014 elementi con pi\u00f9 uscite).\nUna \"pipeline\" inizia con uno o pi\u00f9 elementi \"sorgenti\" (che non hanno ingressi, ma solo uscite), i cui dati fluiscono attraverso tutti gli altri elementi intermedi (\"multiplexer\", \"demultiplexer\", filtri \u2014 che manipolano questo flusso di dati \u2014 e convertitori \u2014 che modificano il formato del flusso di dati) fino agli elementi \"destinatari\" (che non hanno uscite ma solo ingressi).\nL'accezione pi\u00f9 comune della parola \"pipeline\" indica un comando di \"shell\" composito, in cui un programma \"sorgente\" genera un flusso di dati testuali che si propagano attraverso le \"pipe\" (\"|\") tramite una sequenza di filtri, fino ai \"destinatari\" (che spesso sono file, o il terminale). Questi programmi sono collegati tra loro tramite l'operatore \"pipe\", che in una riga di comando significa che lo \"standard output\" del programma a sinistra dell'operatore va passato allo \"standard input\" del programma alla sua destra.\nA livello utente si incontra nell'uso della \"shell\", dove \u00e8 spesso conveniente riutilizzare i dati uscenti di un programma come dati in ingresso a un altro, ad esempio per applicare dei filtri o per visualizzare e manipolare i risultati in un programma interattivo. In molti sistemi, come i discendenti del Microsoft DOS e di Unix, l'operazione via \"shell\" \u00e8 gestita interponendo una barra verticale (\"|\") fra le invocazioni dei due programmi.\nIn ambienti Unix.\nEsempi.\nNei seguenti esempi di riga di comando lo \"standard output\" di un programma a sinistra dell'operatore per la \"pipe\" \u00e8 passato allo \"standard input del programma\" alla sua destra.\n cut -d : -f 1 /etc/passwd | grep foo\ntrova tutti gli utenti in codice_1 che hanno la stringa \"codice_2\" all'interno del loro nome utente. Il comando cut estrae il primo campo di ciascuna linea dal file codice_1 e la \"pipe\" passa l'\"output\" a grep, che cerca le linee contenenti \"codice_2\" e le stampa sullo \"standard output\".\nUn altro esempio di \"pipeline\", che visualizza sul terminale i numeri da 1 a 13:\n while : ; do echo ; done | head -n 13 | nl -ba\nSpesso i filtri costituiscono gli elementi successivi al primo in una \"pipeline\". \nInizio della \"pipeline\".\nProgrammi che vengono spesso utilizzati per creare il flusso di dati da inviare ad una \"pipeline\":\nFine della \"pipeline\".\nUna \"pipeline\" pu\u00f2 terminare nei modi che seguono:"}
{"id": "131447", "revid": "213571", "url": "https://it.wikipedia.org/wiki?curid=131447", "title": "Strage di Bologna", "text": "La strage di Bologna \u00e8 stato un attentato commesso sabato 2 agosto 1980 alle 10:25 alla stazione ferroviaria di Bologna Centrale, a Bologna, in Italia. Nell'attentato rimasero uccise 85 persone e oltre 200 rimasero ferite. Si tratta del pi\u00f9 grave atto terroristico avvenuto nel Paese nel secondo dopoguerra, da molti indicato come uno degli ultimi atti della strategia della tensione.\n\u00c8 uno dei pi\u00f9 gravi attentati \u2013 anche per il numero di vittime \u2013 verificatisi negli anni di piombo, assieme alla strage di piazza Fontana del 12 dicembre 1969, alla strage di piazza della Loggia del 28 maggio 1974 e alla strage del treno Italicus del 4 agosto 1974.\nCome esecutori materiali sono stati individuati dalla magistratura alcuni militanti di estrema destra, appartenenti ai Nuclei Armati Rivoluzionari, tra cui Valerio Fioravanti, Francesca Mambro. A lungo gli ipotetici mandanti sono rimasti sconosciuti, sebbene fossero rilevati collegamenti con la criminalit\u00e0 organizzata e i servizi segreti deviati. Nel 2020 l'inchiesta della Procura generale di Bologna ha concluso che Paolo Bellini (ex Avanguardia Nazionale), esecutore insieme agli ex NAR gi\u00e0 condannati in precedenza, avrebbe agito in concorso con Licio Gelli, Umberto Ortolani, Federico Umberto D'Amato e Mario Tedeschi, individuati quali mandanti, finanziatori o organizzatori. Essendo questi ultimi ormai tutti deceduti, non potranno essere intraprese ulteriori azioni giudiziarie.\nLe indagini si indirizzarono quasi subito sulla pista neofascista, ma solo dopo un lungo iter giudiziario e numerosi depistaggi, per cui furono condannati Licio Gelli, Pietro Musumeci, Giuseppe Belmonte e Francesco Pazienza, la sentenza finale del 1995 condann\u00f2 Valerio Fioravanti e Francesca Mambro \u00abcome appartenenti alla banda armata che ha organizzato e realizzato l'attentato di Bologna\u00bb e per aver \u00abfatto parte del gruppo che sicuramente quell'atto aveva organizzato\u00bb, mentre nel 2007 si aggiunse anche la condanna di Luigi Ciavardini, minorenne all'epoca dei fatti e, nel 2020, quella di Gilberto Cavallini.\nStoria.\nL'attentato.\nIl 2 agosto 1980 alle 10:25, nella sala d'aspetto di seconda classe della stazione di Bologna affollata di turisti e di persone in partenza o di ritorno dalle vacanze, un ordigno a tempo, contenuto in una valigia abbandonata, venne fatto esplodere e caus\u00f2 il crollo dell'ala Ovest dell'edificio. La bomba era composta da 23\u00a0kg di esplosivo, una miscela di 5\u00a0kg di tritolo e T4 detta \u00abCompound B\u00bb, potenziata da 18\u00a0kg di gelatinato (nitroglicerina a uso civile).\nL'esplosivo, di fabbricazione militare, era posto nella valigia sistemata a circa 50 centimetri d'altezza su un tavolino portabagagli sotto il muro portante dell'ala Ovest, allo scopo di aumentarne l'effetto: l'onda d'urto, insieme ai detriti provocati dallo scoppio, invest\u00ec anche il treno Adria Express 13534 Ancona-Basilea, che al momento si trovava in sosta sul primo binario, distruggendo circa 30 metri di pensilina e il parcheggio dei taxi antistante l'edificio. L'esplosione caus\u00f2 la morte di 85 persone e il ferimento o la mutilazione di oltre 200.\nI soccorsi.\nImmediatamente si attivarono i soccorsi e molti cittadini, insieme ai viaggiatori presenti, prestarono i primi soccorsi alle vittime e contribuirono a estrarre le persone sepolte dalle macerie e la corsia di destra dei viali di circonvallazione del centro storico di Bologna, su cui si trova la stazione, fu riservata alle ambulanze e ai mezzi di soccorso. Dato il grande numero di feriti, non essendo i mezzi sufficienti al loro trasporto verso gli ospedali cittadini, i vigili impiegarono anche autobus, in particolare quello della linea 37, auto private e taxi.\nAl fine di prestare le cure alle vittime, i medici e il personale ospedaliero fecero ritorno dalle ferie, cos\u00ec come i reparti, chiusi per le festivit\u00e0 estive, furono riaperti per consentire il ricovero di tutti i pazienti. L'autobus 37 divenne, insieme all'orologio fermo alle 10:25, uno dei simboli della strage. Il corpo di una delle vittime, la ventiquattrenne Maria Fresu, non venne ritrovato. Soltanto il 29 dicembre 1980 fu accertato che alcuni resti ritrovati sotto il treno diretto a Basilea appartenevano alla Fresu che evidentemente si trovava cos\u00ec vicina alla bomba che il suo corpo fu completamente disintegrato dall'esplosione.\nLe manifestazioni seguenti.\nNei giorni successivi la centrale piazza Maggiore ospit\u00f2 imponenti manifestazioni di sdegno e di protesta da parte della popolazione e non furono risparmiate accese critiche e proteste rivolte ai rappresentanti del governo, intervenuti il giorno dei funerali delle vittime celebrati il sei agosto nella Basilica di San Petronio. Gli unici applausi furono riservati al Presidente della Repubblica Sandro Pertini, giunto con un elicottero a Bologna alle 17:30 del giorno della strage, che in lacrime afferm\u00f2 di fronte ai giornalisti: \u00abNon ho parole, siamo di fronte all'impresa pi\u00f9 criminale che sia avvenuta in Italia\u00bb.\nL'associazione dei familiari delle vittime.\nL\"Associazione tra i familiari delle vittime della strage di Bologna del 2 agosto 1980\" si costitu\u00ec il 1\u00ba giugno 1981 allo scopo di \u00abottenere con tutte le iniziative possibili la giustizia dovuta\u00bb: costituita inizialmente da 44 persone, il numero di associati crebbe fino ad arrivare a 300 elementi. Negli anni successivi alla strage \u00e8 rimasta attiva, tanto per il ricordo della strage quanto per proporre iniziative che si sono affiancate alle indagini; con scadenza quadrimestrale i componenti sono soliti recarsi presso il tribunale, al fine di incontrare i magistrati inquirenti e, esaurito l'incontro, indicendo una conferenza stampa a scopo informativo sullo stato delle cose.\nIl 6 aprile 1983 l'Associazione, assieme alle Associazioni delle vittime delle stragi di piazza Fontana, piazza della Loggia e del treno Italicus, costitu\u00ec con sede a Milano, l\"'Unione dei familiari delle vittime per stragi\".\nLa desecretazione degli atti.\nCon una direttiva del 22 aprile 2014, tutti i fascicoli relativi a questa strage non sono pi\u00f9 coperti dal segreto di Stato in Italia e sono perci\u00f2 liberamente consultabili da tutti.\nNella IX legislatura era stata insediata dal Parlamento italiano la Commissione parlamentare di inchiesta sulla Loggia massonica P2, i cui atti sono disponibili online nel sito del Senato.\nLa Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi, insediata dal Parlamento italiano nel 1988, ha lavorato nella X, XI, XII e XIII legislatura, e i relativi atti sono tutti digitalizzati e disponibili online.\nLe indagini.\nLe prime ipotesi ufficiali.\nNell'immediatezza dell'attentato la posizione ufficiale del governo della Repubblica Italiana, allora presieduto da Francesco Cossiga, sulla base dei primissimi rilevamenti della Polizia di Stato fu quella dell'attribuzione dello scoppio a cause fortuite, ovvero all'esplosione di una vecchia caldaia sita nel sotterraneo della stazione. A seguito dei rilievi svolti e delle testimonianze raccolte sul posto apparve chiara la natura dolosa dell'esplosione, rendendo palese una matrice terrorista; ci\u00f2 contribu\u00ec a indirizzare le indagini nell'ambiente del terrorismo nero.\nMolti anni dopo, ricordando l'ipotesi della caldaia, il magistrato Libero Mancuso disse in un'intervista televisiva che i depistaggi erano gi\u00e0 iniziati pochi minuti dopo la strage. Ci\u00f2 fu particolarmente grave perch\u00e9, essendo esclusa nelle prime ore l'ipotesi di un attentato, gli esecutori poterono dileguarsi indisturbati. \"L'Unit\u00e0\", nell'edizione del giorno dopo alla strage, basandosi su una presunta rivendicazione da parte dei NAR, sostenne l'idea della matrice neofascista dell'attentato. Infatti ci furono da subito alcune rivendicazioni prima da parte dei NAR con una telefonata risultata partita da una sede fiorentina del SISMI, poi dalle Brigate Rosse, seguite da altrettante telefonate di smentita da parte di militanti dei due gruppi terroristici, fatti che contribuirono a creare depistaggio.\nDue giorni prima della strage il giudice istruttore bolognese aveva depositato l'ordinanza di rinvio a giudizio dei neofascisti toscani accusati della strage dell'Italicus. Anche questa circostanza indusse ad avviare le indagini all'interno dell'area del terrorismo nero. Il 22 agosto un rapporto della DIGOS, che conteneva documenti come i \u00abfogli d'ordini\u00bb di Ordine Nuovo e \"La disintegrazione del sistema\" di Franco Freda, avvalor\u00f2 la necessit\u00e0 di indagare negli ambienti neofascisti.\nIl 28 agosto 1980 la Procura della Repubblica di Bologna emise 28 ordini di cattura nei confronti di militanti di estrema destra dei Nuclei Armati Rivoluzionari, di Terza Posizione e del Movimento Rivoluzionario Popolare. A questi se ne aggiunsero un'altra cinquantina. Le accuse erano di associazione sovversiva, banda armata ed eversione dell'ordine democratico. In base ai rapporti della DIGOS, e anche in base alle testimonianze e dichiarazioni dei detenuti, finirono sotto inchiesta: Roberto Fiore e Massimo Morsello, Gabriele Adinolfi, Sergio Calore, Francesca Mambro, Elio Giallombardo, Amedeo De Francisci, Massimiliano Fachini, Roberto Rinani, Valerio Fioravanti, Claudio Mutti, Mario Corsi, Paolo Pizzonia, Ulderico Sica, Francesco Bianco, Alessandro Pucci, Marcello Iannilli, Paolo Signorelli, Pierluigi Scarano, Francesco Furlotti, Aldo Semerari, Guido Zappavigna, Gianluigi Napoli, Fabio De Felice e Maurizio Neri. Tutti sono stati scarcerati nel 1981.\nI depistaggi e la disinformazione.\nAi magistrati giunsero notizie e segnalazioni in base a cui i sospetti dovevano essere indirizzati oltre confine. L'ipotesi scaturita da quelle indicazioni era quella di un complotto internazionale che coinvolgeva terroristi stranieri e neofascisti italiani latitanti all'estero con collegamenti in Italia.\nTutto questo risulter\u00e0 essere un montaggio costruito a tavolino, utilizzando vecchie informazioni e notizie completamente inventate. Le operazioni di depistaggio furono progettate ed eseguite da un settore deviato del SISMI, all'epoca diretto dal generale Giuseppe Santovito, iscritto alla P2 e morto nel 1984.\nIl 13 gennaio 1981 in uno scompartimento di seconda classe del treno Espresso 514 Taranto-Milano fu scoperta una valigia che conteneva otto lattine piene di esplosivo, lo stesso esplosivo che fece esplodere la stazione, un mitra MAB, un fucile automatico da caccia, due biglietti aerei Milano-Monaco e Milano-Parigi. Il ritrovamento era stato possibile in seguito a una segnalazione dei servizi segreti. L'operazione, chiamata \u00abTerrore sui treni\u00bb, si dimostr\u00f2 un falso del gruppo deviato del SISMI, che voleva accreditare la tesi della pista estera, facendo riferimento a una fonte che doveva restare segreta. La Corte d'assise di Roma accert\u00f2 che \u00ab\"la fonte non esisteva e le informazioni erano false, costruite nell'ufficio di Musumeci e Belmonte, con la connivenza di Santovito\"\u00bb. Nella motivazione i giudici scrissero che \u00abl\"a ricostruzione dei fatti, basata su prove documentali e testimoniali, e sulle dichiarazioni degli stessi imputati, fa emergere una macchinazione sconvolgente che ha obiettivamente depistato le indagini sulla strage di Bologna. Sgomenta che forze dell'apparato statale, sia pure deviate, abbiano potuto cos\u00ec agire, non solo in violazione della legge, ma con disprezzo della memoria di tante vittime innocenti, del dolore delle loro famiglie e con il tradimento delle aspettative di tutti i cittadini, a che giustizia si facesse.\"\u00bb. La valigia era stata messa sul treno da un sottufficiale dei carabinieri e conteneva oggetti personali di due estremisti di destra, un francese e un tedesco, chiamati Raphael Legrand e Martin Dimitris.\nUn dossier fasullo, prodotto dal generale Pietro Musumeci vicecapo del SISMI, riportava gli intenti stragisti dei due terroristi internazionali in relazione con altri esponenti dell'eversione neofascista, tutti legati allo spontaneismo armato, senza legami politici, quindi autori e allo stesso tempo mandanti della strage.\nLa motivazione del depistaggio \u00e8 stata identificata nell'obiettivo di celare la strategia della tensione oppure, secondo tesi minoritarie, nel proteggere Mu\u02bfammar Gheddafi e la Libia da possibili accuse, in quanto divenuti ormai partner commerciali importanti per FIAT ed Eni. Lo stesso giorno della strage a La Valletta si firm\u00f2 l'accordo in cui l'Italia si impegnava a proteggere Malta da attacchi libici, come quelli che si sarebbero poi verificati in quella zona del Mediterraneo.\nIl 29 luglio 1985 Pietro Musumeci \u00e8 stato condannato a 9 anni di carcere per associazione a delinquere, Francesco Pazienza a 8 anni e 6 mesi per lo stesso reato (l'accusa di violazione del segreto di Stato fu coperta da amnistia), e Giuseppe Belmonte fu condannato a 7 anni e 8 mesi per associazione a delinquere, peculato e interesse privato in atti di ufficio: assolti con formula piena il colonnello Secondo D'Eliseo, il capitano Valentino Artinghelli e Adriana Avico, collaboratrice di Pazienza.\nIn appello, il 14 marzo 1986, le condanne scesero a 3 anni e 11 mesi per Musumeci, a 3 anni e 2 mesi per Pazienza, e a 3 anni per Belmonte. Per tutti gli imputati cadde l'accusa di associazione per delinquere. Per i giudici della Corte d'appello di Roma non esisteva il \u00abSuper-SISMI\u00bb, ma una serie di attivit\u00e0 censurabili e realizzate con fini di lucro, che non rientravano in alcuna organizzazione segreta parallela ai servizi segreti militari.\nLe affermazioni di Francesco Cossiga.\nIl 15 marzo 1991 Francesco Cossiga, al tempo della sua presidenza della Repubblica, afferm\u00f2 di essersi sbagliato a definire \u00abfascista\u00bb la strage alla stazione di Bologna e di essere stato male informato dai servizi segreti. Dopo la dichiarazione del 1980, poi ritrattata da Cossiga, venne abbandonata la pista libica, sostenuta fin dall'inizio da Giovanni Spadolini, per puntare solo su quella neofascista. Attorno a questa strage, come era gi\u00e0 avvenuto per la strage di piazza Fontana nel 1969, si svilupp\u00f2 un cumulo di affermazioni, controaffermazioni, piste vere e false, tipiche di altri tragici avvenimenti della cosiddetta strategia della tensione.\nIl coinvolgimento del terrorismo di estrema destra.\nI giudici accoglieranno nei fatti il \u00abteorema Amato\u00bb, pur arrivando a condannare solo esecutori e depistatori, dal nome del giudice assassinato. Stabilirono che i NAR erano sfruttati e manovrati da altri neofascisti pi\u00f9 esperti, e che lo \u00abspontaneismo\u00bb fosse una copertura, mentre la direzione del terrorismo nero fosse ancora nelle mani dei vecchi ordinovisti e dei membri di Avanguardia Nazionale.\nLa ricerca dei mandanti.\nL\"Associazione tra i familiari delle vittime della strage di Bologna del 2 agosto 1980\" ha sempre sostenuto che, come in altre stragi analoghe, chi posizion\u00f2 la bomba era solo un esecutore di ignoti mandanti. Il presidente dell'Associazione, Paolo Bolognesi, ha affermato che essi vanno cercati nelle istituzioni dell'epoca e in gruppi come la P2. Afferma, inoltre, che Licio Gelli diede 10 milioni di dollari a persone dei servizi segreti e ad appartenenti all'organizzazione Gladio, prima e dopo il 2 agosto 1980. L\"'Associazione\" ha sempre respinto le piste estere, sia quelle di estrema sinistra e arabe sia quelle che coinvolgono i servizi segreti dei Paesi NATO, affermando che la strage fu ideata da mandanti italiani (persone che stavano \u00abnel cuore delle istituzioni\u00bb), per mantenere il potere in maniera autoritaria. Bolognesi afferma che Fioravanti e Mambro negano la strage (sia come effettivo attentato, sia come incidente o errore), nonostante l'ammissione di tutti gli altri omicidi, perch\u00e9 troppo infamante e diversa dagli obiettivi e dal messaggio di lotta armata contro lo Stato (a differenza dello stragismo del vecchio neofascismo) che i NAR volevano rappresentare, quando cominciarono la loro attivit\u00e0. I NAR avrebbero collaborato non per motivi ideologici (come avevano fatto le precedenti organizzazioni armate di estrema destra), ma perch\u00e9 ricompensati con una contropartita, in collusione con la criminalit\u00e0 organizzata e le strutture segrete deviate, della quale avrebbero agito come semplice sicari e ultimo anello della catena.\nLo stesso Bolognesi ha scritto, con Roberto Scardova, il libro \"Stragi e mandanti. Sono veramente ignoti gli ispiratori dell'eccidio del 2 agosto 1980 alla stazione di Bologna?\" (2012) in cui \u00e8 stata ipotizzata un'unica strategia anticomunista internazionale, attuata in Grecia con la dittatura dei colonnelli, in Italia con la strategia della tensione, comprendente falsi \"golpe\" di avvertimento e reali stragi, di cui Bologna fu il culmine, e in America Latina con i colpi di Stato (Cile, dittatura argentina) dell'operazione Condor, con mandanti originari uomini dei servizi segreti anglo-americani, importanti politici italiani e stranieri. La strategia della tensione sarebbe partita da prima della fine della seconda guerra mondiale con la costituzione, in ambito fascista, della struttura parastatale denominata Noto servizio o \u00abAnello\u00bb, il cui capo durante la Repubblica, secondo quanto detto anche da Licio Gelli, sarebbe stato Giulio Andreotti. Lo stragismo avrebbe quindi da sempre usato manovalanza neofascista, neonazista, criminali comuni e mafiosi e avrebbe goduto di finanziamenti esterni provenienti dall'estero (sia dalla NATO, sia dal petrolio della Libia di Gheddafi, in affari segreti con i governi di Andreotti e con l'Eni di Eugenio Cefis) e da faccendieri italiani.\nDopo la morte di Licio Gelli, nel 2015, Paolo Bolognesi ha ribadito la sua convinzione che l'ex capo della P2 fosse il mandante e l'organizzatore della strage, in vista di un nuovo tentativo di \"golpe\" previsto secondo lui nel 1981, depositando un esposto in Procura gi\u00e0 nel 2012.\nNel 2017 la Procura di Bologna ha chiesto l'archiviazione dell'inchiesta sui mandanti, in quanto non esisterebbero evidenze che legano gli esponenti della P2 Licio Gelli, Umberto Ortolani (entrambi deceduti) e suo figlio Mario, n\u00e9 l'organizzazione Gladio, alla pianificazione o finanziamento della strage come sostenuto nella denuncia, e non si pu\u00f2 escludere che i NAR abbiano agito da soli, in nome del loro \u00abspontaneismo armato\u00bb neofascista che li avrebbe spinti a rifiutare ogni collaborazione con forze da loro ritenute borghesi e colluse col \u00absistema\u00bb che essi volevano combattere.\nTuttavia a seguito di ulteriori indagini, l'11 febbraio 2020 la stessa procura generale di Bologna ha indicato Federico Umberto D'Amato come uno dei 4 mandanti, organizzatori o finanziatori della strage alla stazione di Bologna del 1980 insieme a Licio Gelli, Umberto Ortolani e Mario Tedeschi.\nI processi.\nL'11 dicembre 1985 i giudici istruttori Vito Zincani e Sergio Guastaldo, accogliendo le richieste dei magistrati Libero Mancuso e Attilio Dardani, emisero venti mandati di cattura e il 14 giugno 1986 furono rinviate a giudizio altrettante persone.\nPrimo processo (1987-1995).\nIl dibattimento cominci\u00f2 il 19 gennaio 1987 e fu subito rinviato.\nFasi principali del processo:\nLa sentenza definitiva della Cassazione \u00e8 del 23 novembre 1995: furono condannati all'ergastolo, quali esecutori dell'attentato, i neofascisti dei NAR Valerio Fioravanti e Francesca Mambro, che si sono sempre dichiarati innocenti, mentre hanno ammesso e rivendicato decine di altri omicidi, con l'eccezione di quello di Alessandro Caravillani di cui la Mambro si dichiara innocente. L'ex capo della P2 Licio Gelli, gli ufficiali del SISMI Pietro Musumeci e Giuseppe Belmonte, e il faccendiere Francesco Pazienza (collaboratore del SISMI) furono condannati per il depistaggio delle indagini.\nSecondo processo (1997-2007).\nL'ultimo imputato condannato come esecutore materiale \u00e8 Luigi Ciavardini: dopo essere stato assolto dall'accusa di strage e condannato per banda armata, fu condannato a 30 anni in appello. La Cassazione annull\u00f2 la sentenza, ordinando un nuovo processo, e nel nuovo dibattimento furono confermati i 30 anni per strage. L'11 aprile 2007 la Cassazione conferm\u00f2 la sentenza, rendendola definitiva. Nonostante la condanna, anche Ciavardini ha continuato a dichiararsi innocente.\nTerzo processo (2017-2020).\nNel 2017 viene rinviato a giudizio Gilberto Cavallini, un altro ex NAR, con l'accusa di concorso in strage per aver offerto supporto e copertura agli altri terroristi. Nel primo processo del 1988 Cavallini era stato condannato a 11 anni per banda armata. Uno dei vari elementi d'accusa del nuovo processo \u00e8 l'aver fornito documenti falsi a Mambro e Fioravanti, ruolo che nella sentenza definitiva di condanna del primo processo era attribuita al collaboratore di giustizia Massimo Sparti, per sua stessa ammissione (ma poi ritrattata).\nGilberto Cavallini, sulle cui spalle pesavano gi\u00e0 otto ergastoli e che, al momento della sentenza si trovava in regime di semilibert\u00e0 nel carcere di Terni, \u00e8 stato ritenuto colpevole di concorso in strage con sentenza del 9 gennaio 2020 e per questo condannato all'ergastolo. L'uomo si \u00e8 dichiarato innocente e ha dichiarato anche a nome dei suoi compagni di gruppo di non avere nulla di cui chiedere perdono. Il nuovo processo ha acquisito nuovi elementi provenienti da altri processi successivi al primo, tra cui alcuni biglietti attribuiti a Carlo Maria Maggi, il leader di Ordine Nuovo veneto condannato come mandante della strage di piazza della Loggia, con i quali si istruiva Carlo Digilio (anch'egli terrorista di Ordine Nuovo e responsabile al tempo del poligono di tiro di Venezia) di consegnare a Cavallini degli esplosivi.\nDurante la fase istruttoria sono inoltre emersi possibili elementi di contatto fra i NAR e servizi segreti italiani, come dei numeri di telefono annotati da Cavallini riconducibili a una struttura del SISDE, e la presenza di due covi dei NAR in via Gradoli a Roma (la stessa dove durante il rapimento di Aldo Moro erano basate le Brigate Rosse di Moretti), in entrambi i casi in stabili di propriet\u00e0 di agenzie immobiliari collegate al SISDE.\nL'11 febbraio 2020 la Procura Generale della Repubblica di Bologna ha chiuso la nuova inchiesta sulla strage contro i presunti mandanti e finanziatori, notificando quattro avvisi di conclusione indagine: Paolo Bellini, ex Avanguardia Nazionale, ritenuto esecutore avrebbe agito in concorso con Licio Gelli, Umberto Ortolani, Federico Umberto D'Amato e Mario Tedeschi oltre agli ex NAR gi\u00e0 condannati.\nLe responsabilit\u00e0 accertate.\nI due terroristi Valerio Fioravanti e Francesca Mambro, neofascisti appartenenti ai NAR, sono stati riconosciuti definitivamente colpevoli, assieme a Luigi Ciavardini e Gilberto Cavallini, per la bomba del 2 agosto 1980 che uccise 85 persone alla Stazione di Bologna.\nFioravanti e Mambro per la strage sono stati condannati in primo grado nel 2014 a risarcire, versandoli alla Presidenza del Consiglio e al Ministero dell'Interno, la cifra di oltre due miliardi di euro (2.134.274.007,02 euro), pi\u00f9 gli interessi, dalla sentenza al saldo effettivo, e 22.500 euro di spese processuali ma risultando incapienti difficilmente potranno pagare questa somma e lo Stato potr\u00e0 prelevare solo alcune centinaia di euro mensili dai loro stipendi.\nGilberto Cavallini \u00e8 stato condannato a risarcire delle provvisionali di centomila euro per ogni persona che ha perso un parente di primo grado o il coniuge, cinquantamila per chi ha perso un parente di secondo grado o un affine di primo o secondo grado, trentamila per chi ha perso un parente o un affine di grado ulteriore, quindicimila per ogni ferito, diecimila per chi ha un parente ferito.\nLe testimonianze.\nL'incriminazione e la condanna dei tre esecutori neofascisti si bas\u00f2 principalmente sulla testimonianza del criminale comune Massimo Sparti e del militante di destra Luigi Vettore Presilio, entrambi ex simpatizzanti del gruppo terroristico di estrema destra Ordine Nuovo (Sparti fu vicino anche alla Banda della Magliana, per la quale comp\u00ec numerosi reati). Vi furono poi collaboratori di giustizia che riportarono affermazioni \u2013 allusive alla strage \u2013 di Fioravanti e di Ciavardini, ad esempio quella in cui quest'ultimo intimava all'amica Cecilia Loreti di non prendere il treno il 2 agosto\nDi seguito, le principali prove testimoniali.\nSparti e il vestito \u00abtirolese\u00bb.\nMassimo Sparti rifer\u00ec di aver ricevuto una visita della coppia Mambro-Fioravanti il 4 agosto, due giorni dopo la strage. In quell'occasione, Fioravanti avrebbe fatto anche una battuta sulla bomba (\u00abHai visto che botto?\u00bb). I due volevano procurarsi, tramite lo stesso Sparti, un documento falso per la Mambro. Quest'ultima temeva, in quanto erano gi\u00e0 ricercati per numerosi omicidi, di essere riconosciuta a qualche posto di blocco e si era perci\u00f2 tinta i capelli, secondo quanto dedotto da Sparti. Fioravanti avrebbe aggiunto di non essere preoccupato per s\u00e9 in quanto a Bologna si era camuffato da turista tedesco, con il tipico \u00abvestito di cuoio ed il cappello con la piuma\u00bb (questa frase non compare in tutti i documenti) e che dovevano andare a nascondersi in Sicilia. La testimonianza \u00e8 stata interpretata sia nel senso che Fioravanti indossasse un costume tirolese, sia che fosse vestito in un modo che ricordasse l'abbigliamento dei turisti tedeschi.\nInoltre i presunti alibi, dichiarati dai tre che affermavano di essere insieme a Padova il 2 agosto per incontrare Gilberto Cavallini che a sua volta doveva vedersi con Carlo Digilio di Ordine Nuovo (poi diventato collaboratore di giustizia nell'inchiesta sulla strage di piazza Fontana), non furono confermati, n\u00e9 da Digilio n\u00e9 da Cavallini. Una testimone ha affermato di aver visto alla stazione di Bologna una donna e un uomo vestiti stranamente, lui con un costume che ricordava un tipico vestito tedesco, fatto collimante con il racconto di Sparti: li vide poi parlare con una terza persona e andare via dieci minuti prima dello scoppio. La testimone afferma di aver collegato i fatti una volta letto il resoconto delle indagini in cui Fioravanti sembrava essere l'uomo della stazione. Pi\u00f9 tardi, dopo aver parlato con Paolo Bolognesi, afferm\u00f2 con incertezza che la donna poteva essere la Mambro, ma non fu convocata fra i testimoni del processo, fatto che avrebbe aggravato forse ulteriormente la posizione degli accusati. Massimo Sparti, alcuni anni dopo, tent\u00f2 di ritrattare la testimonianza, ma non fu creduto. Il figlio di Sparti e la moglie affermarono che l'uomo era con loro e non si incontr\u00f2 con nessuno la sera del 2 agosto n\u00e9 il giorno seguente, e nemmeno il pomeriggio del 4. Anche un amico di Sparti, Fausto De Vecchi, arrestato con lui, affermer\u00e0 la versione del testimone, ma poi smentir\u00e0 e cadr\u00e0 in contraddizione. Le testimonianze saranno considerate per\u00f2 attendibili. Sparti in particolare non conosceva la Mambro, ma afferm\u00f2 che si era tinta i capelli: dopo un'indecisione iniziale afferm\u00f2 di aver osservato la ricrescita dei capelli e aver pensato di conseguenza. La polizia scientifica prelev\u00f2 una ciocca di capelli dalla Mambro dopo l'arresto, ma non trov\u00f2 tracce di tintura (che solitamente rimangono in residuo anche dopo anni). Inoltre, a parte la testimone non citata in giudizio, sfilarono in aula molti sopravvissuti e nessuno ricord\u00f2 costumi da tirolese alla stazione, n\u00e9 riconobbe i due neofascisti Mambro e Fioravanti. Nella sentenza si riconoscer\u00e0 l'affidabilit\u00e0 di Sparti, e la veridicit\u00e0 delle sue accuse.\nDocumento di Carlo Battaglia.\nIl 10 settembre 1980 venne sequestrato all'ordinovista Carlo Battaglia un documento in cui si parlava di \u00abarrivare al punto che non solo gli aerei, ma le navi e i treni e le strade siano insicuri: bisogna ripristinare il terrore [...] Al di fuori di noi, con le nostre idee ci sono milioni di uomini, essi ci aspettano. Diamo un segno inequivocabile della nostra presenza... Occorre un'esplosione da cui non escano che fantasmi\u00bb.\nLe dichiarazioni di Luigi Vettore Presilio.\nLa testimonianza di Sparti non era l'unica che contribuiva a indirizzare i magistrati verso l'eversione neofascista: nella sentenza del 1994 venivano elencati numerosi fatti e documenti che provavano come nell'ambiente del terrorismo di destra si sapesse gi\u00e0 da tempo, prima del 2 agosto, del progetto di strage. Il 10 luglio 1980, nel carcere di Padova, il detenuto neofascista Luigi Vettore Presilio aveva rilasciato una dichiarazione al giudice istruttore Giovanni Tamburino, in cui si alludeva a un \u00abevento straordinario\u00bb previsto per i primi di agosto, che \u00abavrebbe riempito le pagine dei giornali\u00bb. Presilio dichiar\u00f2 di aver ricevuto la confidenza dal compagno di prigionia Roberto Rinani. Dopo che le sue dichiarazioni furono rese pubbliche, a strage avvenuta, nel novembre 1980 Presilio fu accoltellato in carcere da persone incappucciate armate di coltelli da cucina e tondini acuminati Dichiar\u00f2 poi agli inquirenti di essere convinto che l'aggressione fosse dovuta alle sue rivelazioni, che erano state pubblicate dal settimanale L'Espresso dopo la strage.\nConversazione Nicoletti-Bonazzi.\nLa strage fu di proporzioni superiori a quelle forse volute dagli stessi neofascisti organizzatori: due poliziotti penitenziari asserirono di aver ascoltato una conversazione tra i neofascisti Stefano Nicoletti, che conferm\u00f2, ed Edgardo Bonazzi in cui affermavano che questo era quello che accadeva ad \u00abaffidarsi a dei ragazzini\u00bb (per la sentenza \u00e8 un riferimento alla giovane et\u00e0 di Mambro, Fioravanti e soprattutto del diciassettenne Ciavardini).\nMassimiliano Fachini.\nStando a una testimonianza del neofascista Mauro Ansaldi, l'esponente di Ordine Nuovo Massimiliano Fachini, condannato in primo grado e poi assolto, era anch'egli a conoscenza del progetto dell'attentato. Ansaldi rifer\u00ec di aver saputo da Mara \u00abJeanne\u00bb Cogolli (la redattrice della rivista clandestina Quex) di un incontro, avvenuto pochi giorni prima della strage, tra la Cogolli stessa e Fachini. Quest'ultimo le avrebbe consigliato di lasciare Bologna perch\u00e9 stava per succedere qualcosa di grosso. Effettivamente Mara \u00abJeanne\u00bb Cogolli part\u00ec da Bologna all'alba di sabato 2 agosto, in compagnia dell'amico Mario Guido Naldi.\nIl documento di Mario Tuti.\nIl 31 agosto 1980 le forze dell'ordine ritrovarono in una cabina telefonica di Bologna un documento con l'intestazione \u00abDa Tuti a Mario Guido Naldi\u00bb. Mario Tuti era un altro estremista che dal carcere spediva articoli al Naldi per la rivista \"Quex\". Il contenuto del documento fu visto dai magistrati come un incoraggiamento al terrorismo stragista:\nMario Guido Naldi.\n Interrogato in merito alla strage, dichiar\u00f2 che la sua partenza del 2 agosto era stata una coincidenza banale e plausibile. Poi aggiunse, pur senza indicare alcun nome dei presunti responsabili, che \u00ab\"l'esplosione di Bologna, sono convintissimo, \u00e8 una provocazione contro Quex. Ritengo che la matrice dell'attentato \u00e8 senza dubbio di destra e rientra nella faida interna dei vari movimenti di estrema destra. Gli attentatori vengono da fuori Bologna, quasi certamente da Roma, oserei dire dalle organizzazioni Ordine Nuovo e Avanguardia Nazionale\".\u00bb.\nDichiarazioni di Vincenzo Vinciguerra sul neofascismo e su Ustica.\nNel 1984 Vincenzo Vinciguerra, terrorista neofascista di Ordine Nuovo e poi di Avanguardia Nazionale (il gruppo diretto da Stefano Delle Chiaie, gi\u00e0 coinvolto nelle indagini sulla strategia delle tensione e attivo nel golpismo della CIA in America latina), condannato e reo confesso per la strage di Peteano in cui vennero uccisi tre carabinieri, ha inoltre reso dichiarazioni spontanee ai magistrati (non motivate dall'avere sconti di pena come quelle dei collaboratori di giustizia) sui coinvolgimenti dell'estrema destra nella strategia della tensione e, riguardo a Bologna, ha fatto riferimento alla struttura clandestina anticomunista della NATO in Italia, nota poi come Gladio, e ai suoi settori deviati: queste allusioni e rivelazioni furono da lui ripetute in varie interviste successive. Inoltre ha paragonato la dinamica a quella di due tentate stragi, fallite: quella del 28 agosto 1970 alla stazione di Verona e quella di Milano del 30 luglio 1980. Ha poi affermato la colpevolezza di Mambro e Fioravanti nella strage del 2 agosto e quindi il fatto che anche i NAR furono spinti a partecipare alla strategia della tensione, come era accaduto agli altri gruppi di estrema destra, in cambio di protezione. Sostenne anche che avrebbero avuto coperture politiche anche da parte del MSI e dei suoi eredi diretti. Sempre secondo il suo personale parere, grazie a queste pressioni di persone che poi avrebbero avuto importanti ruoli governativi e amministrativi negli anni novanta e duemila furono concessi i benefici di legge, nonostante i numerosi ergastoli comminati. Vinciguerra non sar\u00e0 testimone diretto nel processo di Bologna.\n Vinciguerra ha affermato:\nNel 1991 un documento cerc\u00f2 di attribuire la strage del 2 agosto a Gladio: il testo, datato 19 maggio 1982, era catalogato con un semplice \u00abnumero 18\u00bb, riferiva che l'esplosivo usato proveniva da un deposito di Gladio, e apparivano le firme di Paolo Inzerilli (capo di stato maggiore del SISMI nel 1991) e dell'ammiraglio Fulvio Martini. In seguito si scopr\u00ec che il documento era falso, scritto su carta intestata dei servizi segreti e arrivato per vie anonime, poich\u00e9 nel 1982 Martini non era ancora arrivato ai vertici del controspionaggio militare (era vicesegretario generale della Difesa), mentre Inzerilli non poteva siglare i documenti in quanto era direttore di divisione del SISMI. Un'altra incongruenza riguardava l'uso del materiale esplosivo per Bologna, poich\u00e9 quello di Gladio era stato ritirato completamente nel 1972.\nAngelo Izzo e l'accusa a Ciavardini.\nUn altro testimone dei processi, decisivo in particolare per la condanna di Ciavardini, fu il criminale comune e militante neofascista Angelo Izzo, che ha reso numerose e controverse testimonianze sugli anni di piombo, talvolta false. .\nRapporti tra servizi segreti, neofascismo e crimine organizzato.\nA met\u00e0 luglio del 1980 il colonnello Amos Spiazzi, gi\u00e0 coinvolto nel golpe Borghese e nella Rosa dei venti, poi incarcerato, fu incaricato dal SISDE per indagare sulla riorganizzazione dei gruppi eversivi di estrema destra. Spiazzi and\u00f2 a Roma per incontrare un \u00abinformatore\u00bb neofascista appartenente a Terza Posizione, Francesco Mangiameli detto \u00abCiccio\u00bb. Mangiameli avrebbe raccontato a Spiazzi dell'omicidio di Mario Amato e di un progetto per assassinare il giudice che indag\u00f2 su piazza Fontana, Giancarlo Stiz. Mangiameli afferm\u00f2 di essere stato incaricato da Stefano Delle Chiaie, che poi verr\u00e0 accusato dai depistatori (o meglio, saranno due uomini legati al suo gruppo internazionale le vittime del depistaggio, Delle Chiaie sar\u00e0 assolto, come per le altre stragi), di reperire armi ed esplosivo ad ogni costo, e afferm\u00f2 che per i primi di agosto era previsto un attentato di enormi proporzioni, come si era detto gi\u00e0 da parte di detenuti neofascisti. Il colonnello Spiazzi rilasci\u00f2 il 31 luglio 1980, come dimostrato dal timbro di protocollo, un rapporto dettagliato alla direzione del SISDE su quanto riferitogli da Mangiameli e ne parl\u00f2 poi, in un'intervista pubblicata dopo il 2 agosto, anche con il settimanale \"L'Espresso\", non rivelando il nome dell'informatore, ma solo il soprannome \u00abCiccio\u00bb.\nIl 9 settembre del 1980, Francesca Mambro, Valerio e Cristiano Fioravanti (secondo la testimonianza resa da quest'ultimo), con Giorgio Vale e Dario Mariani, uccisero Mangiameli e gettarono il corpo zavorrato in un bacino artificiale. Spiazzi sar\u00e0 ancora arrestato, ma uscir\u00e0 dalle inchieste nel 1989. Non sar\u00e0 interrogato sul ruolo dei servizi segreti a Bologna, sempre che ne sapesse qualcosa. Un comunicato di Terza Posizione, che in quel periodo aveva rotto i rapporti con i NAR, defin\u00ec Mangiameli come l'ultima e ulteriore vittima della strage.\nSpiazzi, il 2 luglio 1980 e poi il 2 agosto, annot\u00f2 nei suoi appunti due frasi simili; il giorno della strage infatti scrisse: \u00abandato ore 10.30\u00bb (l'ora dell'esplosione era quella delle 10:25) e \u00abritirato pacco\u00bb.\nIl depistaggio di Gelli invece non avrebbe dovuto coinvolgere Delle Chiaie in prima persona o deviare dalla pista neofascista, ma fabbricare due colpevoli stranieri, personaggi minori legati al vecchio del gruppo di Avanguardia Nazionale. Gelli e Delle Chiaie erano amici e frequentavano alcune logge massoniche deviate e la criminalit\u00e0 organizzata. Gelli incontr\u00f2 Elio Cioppa del SISDE, dicendo che stavano sbagliando e indicando una pista internazionale.\nPer quanto riguarda la criminalit\u00e0 comune, la Banda della Magliana partecip\u00f2 ai depistaggi con la P2, ed ebbe rapporti con i servizi segreti e con l'eversione nera.\nIl faccendiere romano Gennaro Mokbel, vicino alla banda e alla 'ndrangheta, alla massoneria deviata e al neofascismo (oltre che conoscente di numerosi importanti uomini politici, tra cui Marcello Dell'Utri), afferm\u00f2 in un'intercettazione del 2010 di aver pagato 1.200.000 euro per far uscire di prigione Francesca Mambro e Valerio Fioravanti.\nMokbel ebbe numerosi contatti telefonici, anche successivi alla loro scarcerazione, con i due ex terroristi.\nC'\u00e8 chi ha ipotizzato una connessione, che non esclude il resto, con la trattativa Stato-mafia, tramite infiltrazione o l'adesione di ex ordinovisti a Cosa nostra (secondo quando affermato dal magistrato Antonio Ingroia), un filo che porta dalla strage mafiosa a sfondo politico di Portella della Ginestra (1\u00ba maggio 1947) al Rapido 904 e le varie bombe del 1992-1993, come parte di una continuazione di una cospirazione o disegno affaristico-politico-mafioso, che spinse Salvatore Riina e gli altri boss alla guerra diretta contro lo Stato.\nPossibili moventi della strage.\nOltre alle cosiddette trame della strategia della tensione, c'\u00e8 chi indica come movente la ritorsione degli ambienti dell'estrema destra.\nInfatti, due giorni prima della strage era stato rinviato a giudizio Mario Tuti, con altri militanti di Ordine nero, per la strage dell'Italicus, uno degli atti intimidatori e destabilizzanti seguiti a piazza Fontana e piazza della Loggia. Due giorni dopo il 2 agosto ricorreva proprio il sesto anniversario della strage di San Benedetto Val di Sambro.\nPrima della strage i NAR organizzarono molte azioni punitive, come l'uccisione di Mario Amato, il sostituto procuratore che aveva fatto arrestare Pierluigi Concutelli di Ordine Nuovo per l'omicidio del giudice Vittorio Occorsio e che stava scoprendo le connessioni dei neofascisti con la malavita romana organizzata, e Bologna sarebbe quindi legata all'Italicus, che doveva passare proprio per questa stazione.\nSecondo altre persone, come Giovanni Pellegrino senatore dei DS ed ex presidente della Commissione Stragi, il movente non sarebbe la strategia della tensione e la spinta verso una svolta a destra, ma altri contrasti di potere, che siano stati internazionali tra NATO e Patto di Varsavia, tra Israele e OLP, o tra Stati Uniti e Libia, con l'Italia in posizione ondivaga, che si trov\u00f2 in mezzo a questa \u00abguerra segreta\u00bb; come minaccia per silenziare chi sapeva qualcosa sulle bombe del 1969-1974, ad esempio come faida interna alla P2. La stessa sentenza di condanna degli esecutori emessa della Cassazione afferma che, se essi sono accertati, il movente occulto \u00e8 oscuro, cos\u00ec come i mandanti.\nPellegrino, nell'intervista, dichiar\u00f2:\nAnche chi sostiene nettamente la veridicit\u00e0 della sentenza ufficiale, afferma talvolta che, se i neofascisti dei NAR collocarono l'esplosivo militare in nome dello \u00abspontaneismo armato\u00bb e della loro ideologia, furono spinti da qualcuno pi\u00f9 in alto (il che spiegherebbe la mancata rivendicazione), e la P2 e lo stesso SISMI depistarono (ai danni di un altro neofascista, Stefano Delle Chiaie) per motivi poco chiari. C'\u00e8 chi ipotizza anche che la bomba fu un'azione diversiva per sviare l'attenzione da alcuni scandali del periodo: il crack finanziario del Banco Ambrosiano, la bancarotta e la caduta del faccendiere Michele Sindona (colluso con la mafia e la P2, e, secondo Luigi Cipriani, deputato di Democrazia Proletaria, anche finanziatore della strategia della tensione fino al 1974), l'affacciarsi degli attacchi di Cosa nostra contro lo Stato e le indagini che avrebbero condotto agli elenchi dei piduisti, ritrovati a Castiglion Fibocchi: tutti casi in cui venne coinvolta la loggia diretta da Gelli, il cui scopo era l'instaurazione di una Repubblica presidenziale bipartitica, con tratti di autoritarismo e controllo dei mass media, mascherata da intenti \u00abliberali\u00bb e \u00abanticomunisti\u00bb.\nAltre piste legano la strage anche alla criminalit\u00e0 organizzata connivente col terrorismo nero, come la Banda della Magliana.\nL'ipotesi del \u00abdiversivo\u00bb per Ustica.\nUn'altra ipotesi fu che Bologna serv\u00ec ad avvalorare la tesi, poi totalmente invalidata, della bomba a bordo del DC-9 Itavia distrutto nella strage di Ustica, oltre a distrarre da Ustica stessa e sviare dalle responsabilit\u00e0 della prima strage (questa pista \u00e8 nata dalle citate rivelazioni di Vinciguerra, il primo che parl\u00f2 di un collegamento diretto con Ustica). Questo sarebbe stato fatto per coprire la responsabilit\u00e0 della NATO, le cui forze, forse caccia inglesi e francesi col colpevole disinteresse o assenso del governo italiano, avrebbero lanciato un missile per tentare di colpire il jet privato del leader libico Gheddafi (che si trovava in volo sul Mediterraneo), centrando invece l'aereo civile italiano e un caccia libico ritrovato in Calabria. Secondo questa pista, la bomba di Bologna doveva quindi accreditare la tesi della \u00abbomba di Ustica\u00bb, riproposta molte volte negli anni, ad esempio da Carlo Giovanardi e da Paolo Guzzanti, e molto gradita a livello teorico dai diplomatici statunitensi.\nLuigi Cipriani fu un forte sostenitore della tesi \u00abatlantica\u00bb, in contrapposizione alla pista neofascista, e accus\u00f2 la massoneria deviata di seguire ordini e progetti anticomunisti dell'amministrazione Nixon e di Henry Kissinger, tramite la mediazione delle logge statunitensi.\nPer Cipriani le logge americane e inglesi avrebbero forzato il Grande Oriente d'Italia, tradizionalmente democratico, facendone convergere gli obiettivi con quelli della Gran loggia regolare d'Italia, di ispirazione conservatrice, e con elementi reazionari della Gran Loggia d'Italia degli Alam: da ci\u00f2 sarebbe derivata anche l'ascesa di Gelli nella P2. Il politico di Democrazia Proletaria dichiar\u00f2 inoltre, alla Commissione Stragi, e per il decimo anniversario della strage:\nE ancora:\nIndagine sulla pista arabo-mediorientale.\nI due terroristi tedeschi di estrema sinistra Thomas Kram e Christa Margot Frohlich, membri delle Revolution\u00e4re Zellen, legati secondo alcuni al gruppo di \u00abCarlos\u00bb e al FPLP, furono iscritti nel registro degli indagati nel 2011 dalla Procura di Bologna. Nel 2015 il giudice per le indagini preliminari Bruno Giangiacomo, su richiesta del PM, ha archiviato la pratica, prosciogliendoli con sentenza di non luogo a procedere.\nVittime.\nLe vittime furono 85, suddivise per nazionalit\u00e0 nella tabella seguente:\nLa vittima pi\u00f9 giovane aveva 3 anni (Angela Fresu), la pi\u00f9 anziana 86 anni (Antonio Montanari). Di seguito un elenco di tutti i nomi, seguiti dall'et\u00e0:\nCommemorazioni.\nIl 2 agosto \u00e8 considerata la giornata in memoria di tutte le stragi, e la citt\u00e0 di Bologna con l\"'Associazione tra i familiari delle vittime della strage alla stazione di Bologna del 2 agosto 1980\" organizzano ogni anno il Concorso internazionale di composizione \"2 Agosto\" con concerto in piazza Maggiore.\nPer ricordare la strage, nella ricostruzione dell'ala della stazione distrutta \u00e8 stato creato uno squarcio nella muratura. All'interno, nella sala d'aspetto, \u00e8 stata mantenuta la pavimentazione originale nel punto dello scoppio. Il settore ricostruito presenta l'intonaco esterno liscio e non \u00abbugnato\u00bb come tutto il resto del fabbricato, in modo che sia immediatamente riconoscibile e pi\u00f9 visibile. \u00c8 stato mantenuto intatto uno degli orologi nel piazzale antistante la stazione ferroviaria, quello che si ferm\u00f2 alle 10:25; nell'agosto 2001 l'orologio venne rimesso in funzione, ma di fronte a decise rimostranze le Ferrovie convennero sull'opportunit\u00e0 che quelle lancette rimanessero ferme a perenne ricordo.\nIl cippo commemorativo nella stazione di Bologna contiene l'elenco delle \u00abvittime del terrorismo fascista\u00bb. Durante il mandato di Giorgio Guazzaloca, sindaco di Bologna dal 1999 al 2004, l'esponente locale di Alleanza Nazionale Massimiliano Mazzanti propose al sindaco di non citare pi\u00f9 la \u00abmatrice fascista\u00bb della strage nella commemorazione ufficiale del 2 agosto, anche se confermata con le condanne del 1995. Nonostante le critiche dell'opposizione, il sindaco, pur non ammettendo di aver accolto l'invito che veniva da una parte della sua maggioranza, cos\u00ec fece per tutte e cinque le celebrazioni che lo videro protagonista. Dal 2004, invece, il nuovo sindaco, Sergio Cofferati, \u00e8 tornato a scandire la vecchia formula durante la manifestazione ufficiale.\nIl 2 agosto 2010, giorno del trentennale della strage, per la prima volta nessun rappresentante del governo \u00e8 stato presente alla commemorazione svoltasi dapprima in Comune e successivamente nel piazzale antistante la stazione: il rappresentante per lo Stato \u00e8 stato il prefetto di Bologna, Angelo Tranfaglia. Il 24 settembre 2010 \u00e8 stata posta sul binario 1 della stazione di Bologna una targa commemorativa con cui UNESCO dichiara la strage parte dei Patrimoines pour une Culture de la Paix Onu-Unesco per la promozione di una cultura di pace anche attraverso i patrimoni culturali locali.\nLa sera del concerto commemorativo della strage, qualcuno disse: \u00abUn Paese che rinuncia alla speranza di avere giustizia ha gi\u00e0 rinunciato non solo alle proprie leggi, ma alla sua storia stessa. Ecco perch\u00e9 severamente, ma soprattutto ostinatamente, aspettiamo\u00bb.\nNel 2020, in occasione del 40\u00ba anniversario dell'attentato il Presidente della Repubblica Sergio Mattarella ha reso omaggio alle vittime deponendo una corona di fiori nei pressi della lapide posta all'interno della stazione ferroviaria di Bologna."}
{"id": "131448", "revid": "7336", "url": "https://it.wikipedia.org/wiki?curid=131448", "title": "Strage della stazione di Bologna", "text": ""}
{"id": "131450", "revid": "3115", "url": "https://it.wikipedia.org/wiki?curid=131450", "title": "Calcutta", "text": "Calcutta (: ; in inglese: \"Calcutta\", ufficialmente in inglese \"Kolkata\"; dal bengalese: \u0995\u09b2\u0995\u09be\u09a4\u09be, nepali: \u0915\u094b\u0932\u0915\u0924\u093e; \"Kolikuta\"), \u00e8 una citt\u00e0 dell'India, capitale dello Stato federato del Bengala Occidentale. Sorge sulla sponda est del fiume Hooghly ed \u00e8 il principale centro commerciale, culturale e formativo dell'India orientale. Il porto \u00e8 il pi\u00f9 antico dell'intero Stato e l'unico costruito su un fiume. In base al numero di abitanti, la citt\u00e0 rientra nella classe I (pi\u00f9 di 100\u00a0000 abitanti) ed \u00e8 la terza in India dopo Mumbai e Delhi.\nGeografia fisica.\nTerritorio.\nLa citt\u00e0 \u00e8 situata a 22\u00b0 34' 11 N e 88\u00b0 22' 11 E e ha un'altitudine di 1.5-9 . Calcutta \u00e8 situata sulla sponda est del fiume Hooghly (un ramo del Gange) a circa 60\u00a0km dal confine con il Bangladesh. Originariamente l'area su cui sorge la citt\u00e0 era una zona di acquitrini, che fu bonificata nel corso degli anni per accogliere la popolazione. Le rimanenti aree non urbanizzate, chiamate \"East Kolkata Wetlands\" sono state dichiarate territori di importanza internazionale dalla Convenzione di Ramsar. Il suolo \u00e8 di origine soprattutto alluvionale.\nClima.\nKolkata ha tre principali stagioni: estiva, monsonica ed invernale. L'estate dura tre mesi e va da marzo a maggio, con temperature attorno ai 30\u00a0\u00b0C ma che sfiorano anche i 38\u00a0\u00b0C a maggio, il mese pi\u00f9 caldo. La stagione monsonica inizia circa a giugno e dura fino a settembre, portando annualmente 1.582\u00a0mm di pioggia. L'inverno inizia a novembre e dura fino a febbraio, con un clima molto gradevole e temperature comprese fra i 9\u00a0\u00b0C di dicembre e gennaio e i 18\u00a0\u00b0C di febbraio. La citt\u00e0 ha 2.528 ore di luce all'anno, con una massima esposizione solare a marzo.\nStoria.\nStudi archeologici condotti nella cittadina di Chandraketugarh, situata 35\u00a0km a nord di Kolkata testimoniano che l'area su cui sorge la citt\u00e0 \u00e8 abitata da pi\u00f9 di duemila anni. Era ed \u00e8 ancora un importante centro di venerazione della dea K\u0101l\u012b. Il nome deriva da Ka, madre, mentre Ka-li significa dea; Kali katta \u00e8 la citt\u00e0 della Dea Kali: l'etimo \u00e8 condiviso da un altro importante centro di venerazione, Calicut, sulla costa occidentale della penisola indiana. Alla fine del XVII secolo, i tre villaggi da cui deriva la citt\u00e0 odierna erano governati dal Nawab del Bengala, sotto il controllo della dinastia Moghul. Questi istitu\u00ec nel 1690 degli scambi commerciali con la Compagnia delle Indie Orientali, la quale cre\u00f2 nella zona una grande base mercantile fortificata. Nel 1712 venne completata la costruzione di Fort William sulla riva est del fiume Hooghly. Le fortificazioni vennero poi migliorate negli anni successivi a causa di attacchi da parte della flotta francese. Il Nawab Siraj ud-Daulah occup\u00f2 Calcutta nel 1756 e la Compagnia delle Indie Orientali se ne riappropri\u00f2 poi l'anno seguente, assumendone la piena sovranit\u00e0 fino al 1772. In quell'anno Calcutta divenne la capitale della Compagnia delle Indie Orientali. All'inizio del XIX secolo le aree stagnanti attorno alla citt\u00e0 vennero drenate e l'area governativa fu trasferita lungo le rive del fiume Hooghly. Richard Wellesley, Governatore generale dell'India dal 1797 al 1805, fu responsabile dello sviluppo della citt\u00e0, anche dal punto di vista architettonico. \nIn quegli anni Calcutta venne chiamata la San Pietroburgo dell'Est per i meravigliosi palazzi neoclassici che sorsero. A partire dal 1850 la citt\u00e0 registr\u00f2 una rapida crescita industriale, soprattutto nel settore dell'industria tessile e della juta. Questo incoraggi\u00f2 la Compagnia delle Indie ad investire in modo massiccio nelle infrastrutture, con la creazione di collegamenti telegrafici e la costruzione della stazione ferroviaria di Howrah. Nel XIX secolo, con il Rinascimento del Bengala, lo stato diede un fondamentale contributo al progresso socio-culturale della societ\u00e0 indiana, portando ad importanti cambiamenti. \"Quello che il Bengala pensa oggi, l'India lo pensa domani e il resto del mondo il giorno dopo\", disse Gopal Krishna Gokhale, storico leader del Movimento per l'indipendenza dell'India. Nel 1883 Calcutta ospit\u00f2 la prima conferenza nazionale del Paese e gradualmente divenne il centro di organizzazioni rivoluzionarie collegate al movimento di indipendenza indiano. Assieme alle rivolte, vennero anche boicottate le merci britanniche. Tra il 1905 e il 1911, fall\u00ec un tentativo di dividere la provincia del Bengala in due zone. I tentativi armati per rovesciare il Raj Britannico giunsero al culmine quando Subhash Chandra Bose guid\u00f2 l'Esercito indiano contro i britannici.\nCalcutta rimase capitale dell'India fino al 1911, quando fu poi trasferita a New Delhi per via delle rivolte nazionaliste e per la posizione geografica, ritenuta troppo decentrata rispetto al resto del Paese. La citt\u00e0 ed il suo porto furono bombardate parecchie volte ad opera delle truppe giapponesi tra il 1942 ed il 1944, nel corso della Seconda Guerra mondiale. Malgrado il tentativo disperato di formare un Bengala Unito, quando l'India guadagn\u00f2 l'indipendenza nel 1947, il Bengala fu diviso: la parte occidentale and\u00f2 all'India (e fu chiamata Bengala Occidentale con capitale Calcutta) mentre quella orientale si un\u00ec al Pakistan come una provincia, sotto il nome di Bengala Orientale, poi rinominato Pakistan Orientale, dando vita successivamente al Bangladesh nel 1971.\nIl nome della citt\u00e0 \u00e8 stato ufficialmente cambiato in Kolkata (in bengalese: \u0995\u09b2\u0995\u09be\u09a4\u09be), foneticamente pi\u00f9 vicino alla pronuncia bengalese, nel Gennaio 2001.\nMonumenti e luoghi d'interesse.\nVictoria Memorial\nIl \"Victoria Memorial\", ufficialmente \"Victoria Memorial Hall\", \u00e8 un edificio costruito in memoria di Vittoria (1819-1901) Regina del Regno Unito e Imperatrice dell'India a Calcutta, che al tempo era la capitale dell'India britannica. La sua costruzione fu iniziata il 4 gennaio 1906 in presenza dell'allora principe del Galles destinato poi a salire sul trono con il nome di Giorgio V e l'edificio fu poi inaugurato il 28 dicembre 1921 . Commissionario del monumento fu Lord Curzon, vicer\u00e9 dell'India dal 1899 al 1905 e ministro degli Esteri dal 1919 al 1924. L'edificio in marmo bianco di Makrana fu progettato dall'architetto William Emersone ed \u00e8 lungo 103 metri per 69 metri ed alto 56 metri. I giardini furono progettati da Lord Redesdale e David Prain. L'assistente di Emerson, Vincent J. Esch progett\u00f2 il ponte a nord e i portali. Oggi \u00e8 un museo con collezioni di dipinti e di armi che ripercorrono l'epopea britannica in India.\nMaidan\nSituato nel cuore della citt\u00e0, \u00e8 un caratteristico ed immenso parco in stile inglese, all'interno del quale si trovano il Queen Victoria Museum, interamente in stile neoclassico, Raj Bhavan, attuale residenza del governatore, Fort William e gli Eden Gardens.\nWriters' building\n(\"Mahakaran\"), B.B.D,Bagh, ex piazza Dalhousie. Un massiccio edificio in mattoni rossi la cui costruzione fu avviata nel 1690 per accogliere il personale con mansioni amministrative della Compagnia delle Indie Orientali. L'edificio originario fu distrutto da una tempesta nel 1695. La sua ricostruzione fu completata nel 1780 su disegno dell'architetto Thomas Lyon. Un secolo pi\u00f9 tardi la facciata fu rimodellata secondo i canoni dello stile neo-rinascimentale tipico di fine '800. Oggi il palazzo \u00e8 sede del gabinetto del 1\u00b0 ministro del Bengala Occidentale.\nShaheed Minar\nUna colonna in marmo bianco, alta 49,50 metri. Fu eretta nel 1828 a commemorazione della vittoria riportata dal maggiore britannico David Ochterlony nella guerra anglo-nepalese, nota anche come guerra dei Gurkhas (1814-1816). Nel 1969 il nome fu mutato in \"Shaheed Minar\" (\"letteralmente: la torre dei martiri\") in onore di quei patrioti che non esitarono a sacrificare la propria vita per l'indipendenza dell'India. La colonna ricorda nelle forme il famoso Qutub Minar di Delhi ed \u00e8 situata nella sezione del parco Maidan prospiciente il quartiere di Esplanade. Al suo interno una scala a chiocciola di 198 gradini permette di raggiungere la terrazza panoramica. Da qui un'ulteriore scala di 25 gradini sale alla balconata superiore. Al suo esterno si tiene un mercatino domenicale ove artigiani e contadini delle campagne circostanti espongono i loro prodotti\nRaj Bhavan\nAntica residenza dei governatori generali e quindi dei vicer\u00e9 dell'India fino al 1912, Raj Bhavan \u00e8 oggi sede del governatorato del Bengala occidentale. Si tratta di un immenso palazzo costruito su tre piani, eretto tra il 1799 e il 1803 in stile neoclassico.\nHowrah Bridge\n\u00c8 uno dei simboli di Calcutta. Con i suoi 705 metri di lunghezza \u00e8 il 6\u00b0 ponte del mondo. Circa 150.000 veicoli lo attraversano quotidianamente. Di gran lunga maggiori i dati riguardanti il traffico pedonale: \u00e8 stato calcolato che pi\u00f9 di 4 milioni di persone compiono ogni giorno il tragitto dalla stazione di Howrah al quartiere del bazar e viceversa. Il ponte fu eretto nel pieno della Seconda guerra mondiale in sostituzione di un altro risalente a fine '800, per consentire un pi\u00f9 facile trasferimento delle truppe alleate destinate al fronte con la Birmania, allora occupata dai Giapponesi. Per la sua costruzione, ultimata nel 1943, furono impiegate ben 26.500 tonnellate di acciaio. Nel 1965 il nome fu ufficialmente mutato in Rabindra Setu in onore del poeta Rabindranath Tagore, nativo di Calcutta.\nMarble Palace\nPalazzo in stile palladiano costruito nel 1835 per il Raja Rajendra Mullick, un ricco mercante appassionato collezionista di opere d'arte, i cui discendenti ne detengono i diritti di propriet\u00e0. Costituisce una delle maggiori attrazioni turistiche della citt\u00e0 e rappresenta la residenza meglio conservata e pi\u00f9 elegante della Calcutta del XIX secolo. Gli interni sono pieni di stucchi, mobili intarsiati e dipinti con cornici dorate. Molti di questi sono opera di artisti famosi come Murillo e Rubens. Di quest'ultimo sono due quadri, l'uno raffigurante le nozze mistiche di Santa Caterina e l'altro il martirio di San Sebastiano. Qui sono conservati inoltre grandi candelieri, orologi, specchi, urne e busti di re e regine. I giardini del palazzo sono adorni di fontane in marmo e grandi uccelliere che ospitano esemplari di pavoni. La residenza comprende anche un giardino roccioso, un lago ed un piccolo zoo.\nSouth Park Street Cemetery\n\u00c8 uno dei primi cimiteri monumentali edificati distanti da una chiesa al mondo e probabilmente il pi\u00f9 grande cimitero cristiano al di fuori di Europa ed America. Fu aperto nel 1767 e fu utilizzato fino al 1830, quando poi un nuovo e pi\u00f9 vasto cimitero fu aperto ad est di Lower Circular Road. \u00c8 ora un sito archeologico di grande interesse, protetto dall'Archaeological Survey of India (ASI).\nIndian Museum\n\u00c8 uno dei pi\u00f9 antichi musei del mondo. La sua istituzione risale infatti al 1814 e fu opera del botanico danese Nathaniel Wallich. Nel 1875 fu trasferito nella sede attuale, un austero palazzo in stile neo-rinascimentale. Comprende varie sezioni dedicate alla zoologia, all'antropologia e alla geologia ma la pi\u00f9 interessante \u00e8 quella archeologica, in particolare la collezione di frammenti architettonici della stupa di Bharhut con bassorilievi raffiguranti le vite anteriori del Buddha Sakyamuni (jataka). Altrettanto interessanti le collezioni di bronzi provenienti soprattutto dal Nepal e dal Tamil Nadu. Risalgono ad un arco di tempo che va dagli inizi della nostra era al XII secolo. Il secondo piano \u00e8 occupato dalla galleria delle pitture che comprende fra l'altro dipinti utilizzati nel culto tantrico e una serie di miniature provenienti anche dalla Persia.\nTagore House\nLa casa natale del poeta Rabindranath Tagore (1861-1941), premio Nobel per la letteratura nel 1913, \u00e8 oggi un museo dedicato alla sua vita ed alle sue opere. \u00c8 inoltre un centro artistico gestito dalla vicina Rabindra Bharati University.\nSaint Paul's Cathedral\nQuesta cattedrale anglicana fu realizzata tra il 1839 e il 1847 secondo uno stile neogotico. La torre campanaria, danneggiata dal terremoto del 1934, fu ricostruita prendendo a modello il campanile della cattedrale di Canterbury.\nBirla Planetarium\n\u00c8 il pi\u00f9 grande planetario dell'Asia ed il secondo al mondo. Fu inaugurato nel 1963 dal Primo Ministro dell'India Jawaharlal Nehru.\nBirla Industrial and Technological Museum\n\u00c8 il primo museo della scienza in India, che fu aperto al pubblico nel 1954.\nZoo\nPresso Belvedere Road. Noto anche come zoo di Alipore, \u00e8 una delle maggiori attrazioni di Calcutta. Vi si trovava l'unico esemplare di tartaruga gigante \"Aldabra\", specie oggi estinta. Si dice che questo esemplare avesse compiuto il suo 250\u00ba compleanno prima di spirare. Vi si possono vedere anche esemplari di cervi di Manipur dalle corna molto ramificate.\nCalcutta Botanical Garden\nI giardini botanici di Howrah, il cui nome ufficiale \u00e8 \"Acharya Jagadish Chandra Bose\", furono fondati nel 1787 ed ospitano esemplari di piante rare e migliaia di orchidee per un totale di 12.000 specie, distribuite su un'area di 109 ettari. La maggiore attrazione \u00e8 costituita dal \"Great Banyan\", l'albero pi\u00f9 grande al mondo, con una circonferenza del fusto di 330 metri, il cui nome scientifico \u00e8 Ficus bengalensis. Il tronco principale fu abbattuto nel 1925 dopo essere stato colpito da un fulmine qualche anno prima. Rimangono le sue ramificazioni che hanno messo radici e oggi formano un boschetto.\nTomba di Madre Teresa\n\u00c8 in una semplice stanza del refettorio della Casa Madre delle Missionarie della Carit\u00e0, l'ordine fondato dalla religiosa nata a Skopje nel 1910 e deceduta a Calcutta nel 1997. Il refettorio \u00e8 stato convertito in cappella, le pareti sono dipinte in giallo paglia e il pavimento \u00e8 rivestito di linoleum. Nella cappella \u00e8 conservata una collezione di lettere scritte dalla religiosa e semplici oggetti di uso quotidiano.\nBelur Math\nTempio dislocato sulla riva occidentale del fiume Hooghly, vicino al molo omonimo dove attraccano le imbarcazioni provenienti dall'altra sponda. \u00c8 la sede della missione Ramakrishna, il guru che predicava l'unione di tutte le religioni. La missione fu fondata nel 1897 da Swami Vivekananda (1862-1902), il pi\u00f9 illustre dei discepoli di Shri Ramakrishna Paramhansa (1836 \u2013 1886). Il tempio \u00e8 una costruzione singolare che a seconda dell'angolazione dalla quale viene osservato assume ora le forme di chiesa, ora di moschea o ancora di tempio buddista in linea con gli insegnamenti sincretici di Ramakrishna. Nella casa a due piani all'interno del recinto del tempio, Vivekananda mor\u00ec il 4 luglio 1902. Da allora la stanza \u00e8 stata conservata cos\u00ec come era.\nBirla Mandir\n\u00c8 un tempio hindu, presso Ballygunge, fatto costruire dalla famiglia industriale dei Birla nel 1970 e 26 anni furono necessari per completarne la struttura.\nKalighat Temple\nDakshineswar Kali Temple\nSociet\u00e0.\nEvoluzione demografica.\nDal censimento del 2011, il distretto di Kolkata che comprende un'area di 185\u00a0km2 aveva una popolazione di 4.496.694. La densit\u00e0 abitativa era di 24,306 ab/km2 , la quale \u00e8 indice di una sensibile diminuzione, pari a -1.67% rispetto al decennio precedente, 2001-2011. La crescita demografica della citt\u00e0 \u00e8 stata infatti, negli ultimi anni, piuttosto bassa. L'indice di alfabetizzazione medio della citt\u00e0 \u00e8 pari all'86.31%, che \u00e8 molto maggiore della media nazionale, del 74%.\nL'agglomerato urbano aveva una popolazione di 14.112.536 abitanti nel 2011, comprendendo numerose municipalit\u00e0, villaggi, aree urbane ed \u00e8 il terzo in India dopo Mumbai e Delhi.\nEtnie e minoranze straniere.\nQui, oltre a cittadini provenienti dagli altri Stati dell'India, vivono anche:\nSicurezza.\nKolkata \u00e8 una citt\u00e0 multiculturale e cosmopolita ed \u00e8 considerata una citt\u00e0 sicura n\u00e9 pi\u00f9 n\u00e9 meno di una qualsiasi grande capitale europea.\nGeografia antropica.\nSuddivisioni amministrative.\nL'area metropolitana di Kolkata occupa una zona di 1.886,67\u00a0km\u00b2 (728,45 sq mi) e comprende 3 municipalit\u00e0 (tra cui Calcutta Municipal Corporation), 39 locali municipi e 24 panchayat samitis. L'agglomerato urbano comprende 72 citt\u00e0 e 527 villaggi. Le aree suburbane nell'area metropolitana comprendono parti dei seguenti distretti: 24 Pargana Nord, 24 Pargana Sud, Howrah, Hooghly e Nadia.\nKolkata, \u00e8 sotto la giurisdizione della Calcutta Municipal Corporation (CMC), ha una superficie di 185 km\u00b2 (71 sq mi). La distanza est-ovest della citt\u00e0 \u00e8 relativamente breve circa 9\u201310 km (5,6\u20136,2 mi), l'area si estende dal fiume Hooghly a ovest all'Eastern Metropolitan Bypass a est. La distanza nord-sud \u00e8 maggiore, e il suo asse \u00e8 usato per sezione della citt\u00e0 in Nord, Centrale, e Sud Kolkata.\nLa porzione nord della citt\u00e0 \u00e8 la pi\u00f9 antica ed \u00e8 caratterizzata da edifici risalenti al XIX secolo, edifici fatiscenti, baraccopoli sovrappopolate, bazar affollati e vicoli stretti. Comprende le seguenti aree: Shyambazar, Hatibagan, Maniktala, Kankurgachi, Rajabazar, Shobhabazar, Shyampukur, Sonagachi, Kumortuli, Bagbazar, Jorasanko, Chitpur, Pathuriaghata, Cossipore, Sinthee, Belgachia, Jorabagan e Dum Dum. Le aree suburbane del nord come Baranagar, Noapara, Dunlop, Dakshineswar, Nagerbazar, Belghoria, Sodepur, Madhyamgram, Kestopur, Birati, Khardah fino a Barrackpur rientrano nell'area metropolitana della citt\u00e0 di Kolkata (come struttura metropolitana).\nLa porzione centrale ospita il distretto centrale degli affari e comprende anche uffici governativi, giuridici ed amministrativi. Comprende B. B. D. Bagh, nota come Dalhousie Square e the Esplanade ad est; Strand Road \u00e8 ad ovest. Il West Bengal Secretariat, General Post Office, Reserve Bank of India, High Court, Lalbazar Police Headquarters, e diversi altri uffici governativi e privati si trovano l\u00ec. Un altro centro degli affari \u00e8 l'area a sud di Park Street, che comprende strade principali quali Jawaharlal Nehru Road, Camac Street, Wood Street, Loudon Street, Shakespeare Sarani e A. J. C. Bose Road. Il Maidan \u00e8 il pi\u00f9 vasto parco situato nel cuore della citt\u00e0 e chiamato \"il polmone di Kolkata\", il quale ospita eventi sportivi e pubblici, comprende distese di prati, campi da calcio e cricket e l'ippodromo. Il Victoria Memorial e il Kolkata Race Course si trovano a sud del Maidan. Altre importanti aree sono Burrabazar, College Street, Sealdah, Taltala, Janbazar, Bowbazar, Entally, Chandni Chowk, Lalbazar, Chowringhee, Dharmatala, Tiretta Bazar, Bow Barracks, Mullick Bazar, Park Circus e Babughat . Tra gli altri parchi sono Central Park in Bidhannagar and Millennium Park sulla Strand Road, lungo la Hooghly River.\nInclude Fort William, Strand Road, Khidirpur, Dufferin Road, Hooghly Bank e Chowringhee. Il maestoso Victoria Memorial e l'ippodromo sorgono al suo limite sud. Gli altri enormi parchi della citt\u00e0 sono Central Park a Bidhannagar e Millennium Park sulla Strand Road, lungo il fiume Hooghly. La zona sud della citt\u00e0, invece, si svilupp\u00f2 a partire dal 1947 in seguito all'ottenimento dell'indipendenza. Comprende quartieri esclusivi, quali Ballygunge, Alipore, New Alipore, Lansdowne, Bhowanipore, Tollygunge, Jodhpur Park, Lake Gardens, Golf Green, Jadavpur e Kasba. I due distretti annessi a Kolkata sono Bidhannagar, anche conosciuto come Salt Lake City nella zona nord-est della citt\u00e0 e pi\u00f9 ad est Rajarhat, chiamato anche New Town, che ospita i pi\u00f9 recenti grattacieli residenziali. Negli ultimi decenni, il Settore V di Bidhannagar \u00e8 diventato il fulcro degli affari, soprattutto per quanto riguarda l'informatica e le telecomunicazioni. Fort William, nella zona ovest della citt\u00e0, ospita il Quartier Generale dell'Esercito.\nNel 2011 Kolkata contava 48 ospedali dello Stato, sotto il controllo del Ministero della Salute del Governo del Bengala Occidentale e 366 cliniche private che forniscono alla citt\u00e0 27.687 posti ospedalieri. Per ogni 10.000 abitanti, ci sono 61,7 posti letto, numero superiore alla media nazionale di 9 posti letto ogni 10.000 abitanti. Dieci universit\u00e0 mediche ed odontoiatriche sono situate nell'area metropolitana della citt\u00e0. Il Calcutta Medical College, fondato nel 1835 fu il primo in Asia ad insegnare la medicina moderna.\nInfrastrutture e trasporti.\nA pochi chilometri dal centro \u00e8 situato l'Aeroporto Internazionale di Calcutta Netaji Subhash Chandra Bose, a cui si arriva con taxi ed altri mezzi pubblici.\nAmministrazione.\nGemellaggi.\nCalcutta \u00e8 gemellata con le seguenti citt\u00e0:\nSport.\nGli sport pi\u00f9 popolari della citt\u00e0 sono il calcio e il cricket. Calcutta ha diverse squadre di calcio: l'ATK Mohun Bagan Football Club, lo Sporting Club East Bengal, lo United Sports Club ed il Mohammedan Sporting Club. La Calcutta Football League inizi\u00f2 nel 1898 ed \u00e8 la coppa pi\u00f9 antica di tutta l'Asia. Inoltre, come nel resto dell'India, il cricket \u00e8 popolare e si gioca sui prati e nei campi di tutta la citt\u00e0. Kolkata ha una squadra vincitrice della Premier League, i Kolkata Knight Riders. Tornei e gare di cricket, calcio, badminton e carrom vengono organizzati regolarmente tra diverse citt\u00e0 e squadre. Il Maidan ospita parecchi incontri di calcio e cricket. Il Salt Lake Stadium \u00e8 il secondo stadio di calcio pi\u00f9 grande al mondo, fino al 2010. Eden Gardens \u00e8 lo stadio di cricket, costruito nel 1864 ed \u00e8 il terzo stadio pi\u00f9 grande al mondo dopo il Melbourne Cricket Ground e lo ANZ Stadium in Australia. Kolkata ha anche tre campi da golf. Il pi\u00f9 antico \u00e8 il Royal Calcutta Golf Club, il primo costruito fuori dal Regno Unito. Gli altri due sono situati al Tollygunge Club e a Fort William. Il Royal Calcutta Turf Club ospita corse ippiche e tornei di polo. Il Calcutta Polo Club \u00e8 il pi\u00f9 antico club di polo esistente del mondo. Il Calcutta South Club \u00e8 la sede di tornei nazionali ed internazionali di tennis, il quale ospit\u00f2 la prima torneo nazionale su prato nel 1946. Kolkata \u00e8 considerata la citt\u00e0 del rugby in India e diede il suo nome al pi\u00f9 antico torneo, la Calcutta Cup. La Automobile Association of Eastern India, nata nel 1904 ed il Bengal Motor Sports Club promuovono gare automobilistiche e di rally nella citt\u00e0 e nel Bengala Occidentale. La Beighton Cup, un evento organizzato dalla Bengal Hockey Association e giocato per la prima volta nel 1895 \u00e8 il trofeo di hockey su prato dell'India ed \u00e8 giocato sul Mohun Bagan Ground nel Maidan."}
{"id": "131455", "revid": "2108263", "url": "https://it.wikipedia.org/wiki?curid=131455", "title": "Federico Guglielmo III di Prussia", "text": "Resse il trono di Prussia in uno dei suoi pi\u00f9 difficili periodi durante le Guerre napoleoniche che segnarono la fine del Sacro Romano Impero e per ulteriori 25 anni dopo il Congresso di Vienna.\nMantenendo un atteggiamento di moderazione tra la Francia ed i suoi nemici, dopo aver subito da parte di Napoleone una pesante sconfitta militare nel 1806, fu riluttante ma alla fine cedette alla coalizione antinapoleonica capeggiata dalla Gran Bretagna. Dopo la sconfitta di Napoleone, torn\u00f2 col Congresso di Vienna a ricoprire il suo ruolo di re di Prussia, riassemblando il Paese e riportandolo ai principi del periodo pre-napoleonico.\nBiografia.\nI primi anni.\nFederico Guglielmo era figlio del re Federico Guglielmo II di Prussia (1744-1797) e di sua moglie, Federica di Assia-Darmstadt (1751-1805). Da bambino, il padre di Federico Guglielmo III (sotto l'influenza della sua amante, la contessa Wilhelmine Enke) esercit\u00f2 personalmente la tutela del figlio, secondo la prassi vigente all'epoca. Il piccolo Federico Guglielmo trascorse gran parte della propria infanzia nel villaggio di Paretz, che poi render\u00e0 una delle pi\u00f9 importanti residenze reali e il cui governatore era il Conte Hans von Blumenthal, che esercitava tale incarico amministrativo per conto del fratello, il Principe Enrico.\nEgli crebbe con il figlio del conte, che ebbe modo di accompagnarlo nel Grand Tour negli anni ottanta del XVIII secolo. Di carattere melanconico, timido e riservato, secondo le cronache dell'epoca crebbe umilmente e onestamente. Tra i suoi tutori vi fu anche il drammaturgo Johann Jakob Engel. Musicalmente molto dotato, gi\u00e0 a dieci anni il principe aveva composto una marcia destinata a divenire molto famosa, la \"Pr\u00e4sentiermarsch\", ancora oggi utilizzata dall'esercito tedesco.\nIntraprese l'attivit\u00e0 militare, seguendo la carriera dei principi ereditari prussiani, venendo promosso a luogotenente nel 1784, e a colonnello nel 1790, prendendo poi parte alle campagne contro la Francia tra il 1792 e il 1794. Il 24 dicembre 1793 Federico Guglielmo spos\u00f2 la principessa Luisa di Meclemburgo-Strelitz.\nL'ascesa al trono.\nFederico Guglielmo succedette al trono di Prussia il 16 novembre 1797, e contestualmente divenne principe in unione personale del Principato di Neuch\u00e2tel (1797-1806 e nuovamente 1813-1840). All'inizio il re mostr\u00f2 le migliori intenzioni nel governo decidendo subito di ridurre i costi per il sostentamento della corona, riformando le oppressioni del suo regno e dimettendo i ministri corrotti di suo padre. Egli aveva ereditato dalla dinastia degli Hohenzollern la loro tenacia militare, ma non l'ingegno che aveva contraddistinto l'operato dei suoi antenati pi\u00f9 illustri.\nIl nuovo sovrano esercitava il proprio potere in maniera prudente e riservata, mostrando un certo sospetto nel confidare nei propri ministri per assumere determinate decisioni, rallentando cos\u00ec l'andamento del governo. Disgustato dalla corruzione morale della corte di suo padre e dagli intrighi politici, uno dei primi compiti che Federico Guglielmo si impose fu quello di restaurare la moralit\u00e0 della sua dinastia, al punto da portarlo a far cancellare il progetto del gruppo scultoreo \"Prinzessinnengruppe\" commissionato dal suo predecessore al noto artista Johann Gottfried Schadow. In un discorso di Federico Guglielmo III viene riportato:\nNegli otto anni successivi, avvi\u00f2 significative riforme interne sull'esempio di Giuseppe II, restaurando l'amministrazione cittadina e il governo e abolendo la servit\u00f9 della gleba. Dapprima cerc\u00f2 di mantenere il Paese neutrale nel corso delle Guerre napoleoniche non partecipando alla Terza coalizione, in funzione antifrancese, nel 1805; tuttavia le sempre pi\u00f9 umilianti richieste da parte francese lo costrinsero a entrare in guerra contro Napoleone nel 1806. Il 14 ottobre 1806, nelle battaglie di Jena e Auerst\u00e4dt, i francesi sconfissero i prussiani, e l'esercito di Federico Guglielmo III dovette capitolare.\nLa famiglia reale fu costretta all'esilio a Memel, nella Prussia orientale, trovando asilo politico presso lo zar Alessandro I di Russia. Lo stesso zar venne poi sconfitto in battaglia dai francesi, e a Tilsit, sul fiume Nemunas, nel 1807 fu costretto a firmare un trattato di pace con l'esercito napoleonico. Napoleone fu particolarmente duro con la Prussia sconfitta: Federico Guglielmo III perse tutti i territori acquisiti in Polonia, e ad ovest del fiume Elba, e dovette corrispondere un forte indennizzo alla Francia, finanziando anche il sostentamento delle truppe di Napoleone nel suo regno.\nEgli cerc\u00f2 di varare, soprattutto in ambito militare, nuove riforme con ministri come il Barone di Stein, il Principe von Hardenberg, Scharnhorst, e il Conte Gneisenau. Nel 1813, a seguito della sconfitta subita da Napoleone in Russia, Federico Guglielmo si oppose nuovamente alla Francia, stringendo un'alleanza con la Russia nel Trattato di Kalisz e ritorn\u00f2 poi a Berlino, sebbene la citt\u00e0 rimanesse sotto l'occupazione francese.\nLe truppe prussiane giocarono un ruolo fondamentale nelle vittorie contro i francesi del 1813 e del 1814 e lo stesso sovrano condusse personalmente le armate guidate dal Principe Schwarzenberg, assieme a quelle russe al comando di Alessandro I e austriache di Francesco II d'Austria.\nAl Congresso di Vienna del 1815 Federico Guglielmo riusc\u00ec a garantire alla Prussia l'acquisizione di nuovi territori sottraendo la Provincia di Pozna\u0144 al Ducato di Varsavia, ed espandendosi nell'attuale Germania settentrionale, anche se non ebbe successo il suo tentativo di annettere la Sassonia, come aspirava da lungo tempo. La sua profonda incertezza gli imped\u00ec consistenti acquisti territoriali. Al seguito delle guerre, Federico Guglielmo non onor\u00f2 la promessa che nel 1813 aveva fatto al proprio popolo, di concedere una costituzione.\nCon la Restaurazione, aderendo alla Santa Alleanza, si schier\u00f2 su posizioni antiliberali: tra il 1817 e il 1839 progett\u00f2 e realizz\u00f2 l'unione delle Chiese riformate. Alla sua morte il figlio maggiore, Federico Guglielmo IV gli succedette come Re di Prussia.\nMatrimonio e discendenza.\nFederico Guglielmo ebbe tutti i suoi figli dal primo matrimonio con la Principessa Luisa di Meclemburgo-Strelitz (1776 - 1810).\nDal secondo matrimonio (morganatico) con la contessa Augusta di Harrach, poi Principessa di Liegnitz, non ebbe figli."}
{"id": "131457", "revid": "83531", "url": "https://it.wikipedia.org/wiki?curid=131457", "title": "Giro di Svizzera", "text": "Il Giro di Svizzera (nome ufficiale ) \u00e8 una corsa a tappe maschile di ciclismo su strada che si svolge in Svizzera ogni anno nel mese di giugno. Dal 2005 al 2008 \u00e8 stata inserita nel calendario UCI ProTour, dal 2009 \u00e8 valida come prova del Calendario mondiale UCI/UCI World Tour.\nStoria.\nLa prima edizione del Giro di Svizzera si svolse nel 1933, nell'arco di cinque tappe, tra fine agosto e inizio settembre, e fu vinta dall'austriaco Max Bulla. Per lo svolgersi della Seconda guerra mondiale nei Paesi circostanti, la gara non si svolse nel 1940 e dal 1943 al 1945. Nel 1941 e nel 1942 si tenne invece in forma ridotta: tre tappe nell'arco di due giorni nell'edizione 1941, con solo 44 professionisti al via e uno spareggio indoor per decretare il vincitore allo Hallenstadion di Zurigo, e cinque tappe in altrettanti giorni di gara nel 1942.\nNell'immediato dopoguerra la corsa si afferm\u00f2 come terzo Giro per importanza dopo Tour de France e Giro d'Italia. Gino Bartali si impose nel 1946 e nel 1947, dominando sulle montagne e vincendo con distacchi record, mentre negli anni subito seguenti la corsa raggiunse il picco di popolarit\u00e0 con i duelli tra gli svizzeri Ferdi K\u00fcbler e Hugo Koblet: entrambi vinsero la corsa tre volte, ciascuno aggiudicandosi undici tappe e vestendo la maglia di leader per quattordici frazioni. Negli stessi anni si afferm\u00f2 anche l'italiano Pasquale Fornara, che con quattro successi, nel 1952, 1954, 1957 e 1958, risulta ancora il plurivittorioso della corsa.\nNegli anni 1960 la gara risult\u00f2 appannaggio di numerosi ciclisti di livello, tra cui Hans Junkermann (vincitore nel 1959 e 1962), Franco Bitossi (nel 1965) e Vittorio Adorni (nel 1969 in maglia iridata). Nel 1974 l'organizzatore Sepp Voegeli riusc\u00ec a convincere Eddy Merckx a partecipare per la prima volta alla corsa: pur avendo vinto solo quattro giorni prima il Giro d'Italia, il \"Cannibale\" vinse tre tappe, vest\u00ec di giallo dal primo all'ultimo giorno e vinse la classifica generale e le classifiche accessorie della gara svizzera. Fu questo il suo unico successo; nelle stagioni seguenti e negli anni 1980 si imposero al Giro di Svizzera specialisti delle corse di un giorno come Roger De Vlaeminck, Hennie Kuiper e Sean Kelly (due volte), ma anche scalatori come Michel Pollentier, Beat Breu e Andrew Hampsten (entrambi due volte) e passisti come Giuseppe Saronni.\nNel 1991 Sepp Voegeli diresse per l'ultima volta la corsa, mor\u00ec l'anno dopo. Gli anni 1990 videro imporsi tra gli altri Pascal Richard, Pavel Tonkov e Stefano Garzelli, mentre nel decennio seguente si ebbero i successi dei campioni da Grandi Giri Lance Armstrong (titolo revocato), Alex Z\u00fclle, Aleksandr Vinokurov, Jan Ullrich (due vittorie, di cui una revocata) e Aitor Gonz\u00e1lez. Lo specialista delle cronometro Fabian Cancellara si mise anch'egli in evidenza vincendo, tra il 2003 e il 2016, undici tappe (oltre alla classifica finale nel 2009) ed eguagliando cos\u00ec il primato di successi parziali detenuto da K\u00fcbler e Koblet. Il primato assoluto di vittorie di tappa \u00e8 stato quindi superato durante il Tour de Suisse 2016 da Peter Sagan. Dal 2015 la corsa \u00e8 organizzata da InfrontRingier Sports &amp; Entertainment AG, societ\u00e0 svizzera di gestione sportiva.\nNel 1948 (eccetto le edizioni 1949 e 1954) la corsa venne spostata da luglio/agosto a met\u00e0 giugno. Negli ultimi anni si conclude in genere una-due settimane prima del Tour de France e due-tre settimane dopo il Giro d'Italia; tale collocazione in calendario ha reso la gara svizzera un'importante prova di preparazione al Tour de France. Dal 2004 si svolge in parziale sovrapposizione con il Giro del Delfinato, altra prova di preparazione al Tour.\nPercorso.\nLa corsa \u00e8 generalmente formata da nove tappe, tra le quali una breve cronometro iniziale, spesso un'ulteriore tappa a cronometro, e alcune tappe con arrivo in salita.\nMaglie.\nI leader delle diverse classifiche vestono durante la gara particolari maglie distintive. Nell'edizione 2019 tali casacche distintive sono:\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2021.\"\nVittorie di tappa.\n\"Aggiornato all'edizione 2019.\""}
{"id": "131458", "revid": "339392", "url": "https://it.wikipedia.org/wiki?curid=131458", "title": "Giro della Svizzera", "text": ""}
{"id": "131460", "revid": "834", "url": "https://it.wikipedia.org/wiki?curid=131460", "title": "Oreste (Kreutzer)", "text": ""}
{"id": "131463", "revid": "838137", "url": "https://it.wikipedia.org/wiki?curid=131463", "title": "Alfredo Antoniozzi", "text": "Biografia.\nLaureato in giurisprudenza, \u00e8 stato coordinatore provinciale di Forza Italia di Roma fino allo scioglimento del partito sancito con il congresso nazionale del Popolo della Libert\u00e0 il 27 e 28 marzo 2008. \u00c8 stato assessore al Comune di Roma, consigliere e assessore regionale del Lazio, con un passato nella Democrazia Cristiana. Nel 2001 si \u00e8 candidato alla Camera dei deputati nel collegio Roma Val Melaina: sostenuto dalla Casa delle Libert\u00e0, ottenne il 43,6% dei voti e venne sconfitto dalla rappresentante dell'Ulivo Carla Rocchi. \u00c8 il figlio di Dario Antoniozzi, ex ministro e pi\u00f9 volte deputato della Democrazia Cristiana.\nParlamentare europeo.\nFu eletto una prima volta al Parlamento europeo nel 2004 per la lista di Forza Italia nella circoscrizione centro, ricevendo 60\u00a0000 preferenze. \u00c8 stato iscritto al gruppo del Partito Popolare Europeo.\nNel dicembre del 2005, \u00e8 proposto candidato di Forza Italia alla carica di sindaco di Roma, quando gi\u00e0 gli altri partiti della coalizione \u2013 AN e UDC \u2013 avevano schierato in campo i loro rispettivi candidati, Gianni Alemanno e Mario Baccini. La sua candidatura, di comune accordo, venne ritirata in occasione della convergenza unitaria della coalizione sulla figura di Alemanno, poi sconfitto nel 2006 da Walter Veltroni.\nNel 2008 viene presentato dal neonato partito del Popolo della Libert\u00e0 come candidato presidente della provincia di Roma; per promuovere la propria candidatura sottoscrive con Gianni Alemanno (di nuovo candidato a sindaco di Roma, poi eletto) e gli altri leader del Popolo della Libert\u00e0 un \"Patto con Roma\". Al primo turno Antoniozzi ottiene il 37% dei consensi, approdando al ballottaggio in programma per il 27 e 28 aprile, nel quale con circa 950\u00a0000 voti, arrivando ad oltre il 48,5% dei voti, viene sconfitto di poco dal candidato del centro-sinistra Nicola Zingaretti, che prese circa un milione di voti.\nRieletto al Parlamento Europeo con preferenze nel 2009. Nella classifica riportata dal sito del Parlamento Europeo www.mepranking.eu, al 26 aprile 2011, tra i 735 membri risulta essere classificato al 150\u00ba posto per numero di attivit\u00e0 svolte (interrogazioni, interventi in aula) mentre tra i 72 europarlamentari italiani risulta ricoprire il 12\u00ba posto per numero di interventi in aula e il 18\u00ba posto per numero di interrogazioni. Recentemente ha difeso il rispetto e la conservazione della lingua italiana presso le istituzioni Europee, con numerosi interventi.\n\u00c8 stato Assessore al Patrimonio, alla Casa e ai Progetti speciali del Comune di Roma fino al 20 febbraio 2012 giorno in cui rassegna le dimissioni per favorire l'ingresso di un assessore di sesso femminile, necessario al rispetto della normativa delle quote rosa.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. Ricandidato alle europee del 2014 per la lista NCD-UDC, raccoglie 19.349 preferenze nella Circoscrizione Centro arrivando quarto e non risultando eletto. Alle europee del 2019 si presenta con Fratelli d'Italia ma con 19.796 voti presi nella Circoscrizione Centro si piazza in quarta posizione non risultando eletto."}
{"id": "131464", "revid": "2528", "url": "https://it.wikipedia.org/wiki?curid=131464", "title": "Circuito di Shangai", "text": ""}
{"id": "131465", "revid": "838137", "url": "https://it.wikipedia.org/wiki?curid=131465", "title": "Alessandro Battilocchio", "text": "Biografia.\nDiplomato presso la Bowie High School nel Maryland (USA) e presso il liceo classico \"Guglielmotti\" di Civitavecchia, si \u00e8 laureato in giurisprudenza alla Libera universit\u00e0 internazionale degli studi sociali Guido Carli di Roma e poi in Scienze Politiche presso La Sapienza di Roma.\nNato a Roma, vive a Tolfa.\nCarriera politica.\nAssessore alla cultura e alle politiche giovanili di Tolfa a 19 anni nel 1997, nel 2001 a 24 anni Battilocchio viene eletto sindaco del comune di Tolfa a capo di una lista civica. Riconfermato nel 2006, rimane in carica fino al 2011.\nNel 2004 Battilocchio \u00e8 eletto alle elezioni europee nella lista Socialisti Uniti per l'Europa nella circoscrizione Centro, ricevendo 9.500 preferenze. \u00c8 l'eurodeputato pi\u00f9 giovane d'Europa eletto nel 2004. \nAl Parlamento Europeo \u00e8 stato membro della Commissione per le petizioni; della Commissione per lo sviluppo; della Commissione Agricoltura; della Commissione per i trasporti e il turismo; della Delegazione alla commissione parlamentare mista UE -Romania; della Delegazione alle commissioni di cooperazione parlamentare UE - Armenia, UE - Azerbaigian e UE - Georgia, della Delegazione interparlamentare UE-ACP. \u00c8 stato relatore del \"Codice europeo per l'attraversamento delle frontiere esterne\", del programma\"Erasmus Mundus\" e dello EIDHR (strumento europeo per la democratizzazione e la difesa dei diritti umani).\nDal 17 novembre 2006 al 2008 Battilocchio \u00e8 stato anche vice segretario nazionale del Nuovo PSI. Ha poi aderito, assieme a Gianni De Michelis, alla \"Costituente socialista\". In tale stagione ha definito Mani Pulite \"un periodo davvero infame\".\nCandidato alle elezioni europee del 2009 dal Partito Socialista Italiano nell'aggregazione elettorale S.L., Battilocchio ottiene 24.000 preferenze personali, ma non viene rieletto.\nFallita la \"Costituente socialista\", Battilocchio non rinnova la tessera al PSI scegliendo di tornare con il Nuovo PSI di Stefano Caldoro e candidandosi nel 2010 con il centrodestra nella lista civica di Renata Polverini alle elezioni regionali del Lazio, senza essere eletto.\nNel 2011 entra a far parte del Comitato Esecutivo dell'IPALMO dell'allora presidente Gianni De Michelis, Istituto per le relazioni tra l'Italia, l'Africa, l'America Latina, il Medio e l'Estremo Oriente.\nAlle elezioni europee del 2014 viene candidato come indipendente da Forza Italia al Parlamento europeo ottenendo oltre 18.000 voti personali, non riuscendo comunque ad arrivare all'elezione.\n\u00c8 Presidente onorario del concorso internazionale \"Olimpiadi della Cultura e del Talento\", rivolto alle studenti delle scuole superiori italiane ed europee.\nNegli ultimi anni ha promosso iniziative in diverse parti del mondo ed ha guidato delegazioni diplomatico-umanitarie in molti stati tra cui Kosovo, Albania, Macedonia, Libano, Afghanistan, Moldova, Pakistan, Myanmar, Sahara Occidentale coordinando azioni di cooperazione internazionale, in sinergia con i Governi locali, le Ambasciate e le Istituzioni dei Paesi coinvolti\nNel 2014 aderisce a Forza Italia, restando comunque iscritto al Nuovo PSI, essendo possibile detenere la doppia tessera. Nel 2017 \u00e8 nominato commissario di Forza Italia a Guidonia.\nAlle elezioni politiche del 2018 viene eletto alla Camera dei Deputati nel collegio uninominale di Civitavecchia, sostenuto dalla coalizione di centro-destra (Forza Italia, Lega, Fratelli d'Italia, Noi con l'Italia - UDC) in un collegio in partenza difficile, ottiene il 40% dei voti, percentuale pi\u00f9 alta per la coalizione a Roma e provincia.\nIl 24 marzo 2019 viene eletto coordinatore di Forza Italia per la provincia di Roma, votato dagli iscritti azzurri con il 70,2%.\nNell\u2019aprile del 2021 sostituisce nella Commissione Esteri il neo Ministro per il Sud Mara Carfagna e viene nominato responsabile per il dipartimento Immigrazione di FI."}
{"id": "131468", "revid": "287204", "url": "https://it.wikipedia.org/wiki?curid=131468", "title": "Buddhismo theravada", "text": "Il buddhismo therav\u0101da (p\u0101li: \u0925\u0947\u0930\u0935\u093e\u0926, \"therav\u0101da\"; sanscrito: \u0938\u094d\u0925\u0935\u093f\u0930\u0935\u093e\u0926, \"sthavirav\u0101da\", letteralmente \"scuola degli anziani\") \u00e8 la forma di buddhismo dominante nell'Asia meridionale e nel Sud-est asiatico, in modo particolare in Sri Lanka, Thailandia, Cambogia, Birmania e Laos, ma vi sono minoranze di buddhisti therav\u0101da anche in Bangladesh, India, Cina e Vietnam.\n\u00c8 la pi\u00f9 antica scuola buddhista tra quelle tuttora esistenti, originata da una delle prime e pi\u00f9 importanti scuole nate dall'insegnamento di Siddh\u0101rtha Gautama, in particolare dalla dottrina Vibhajyav\u0101da (\"dottrina dell'analisi\"), a sua volta originatasi intorno al III secolo a.C. da una divisione dalla scuola Sthavirav\u0101da o \"scuola degli anziani\", entrambe due scuole del buddhismo dei Nik\u0101ya.\nLe pi\u00f9 antiche testimonianze di questa scuola ne collocano il primo centro nella citt\u00e0 indiana di P\u0101\u1e6daliputta, l'odierna Patna, da dove si diffuse in seguito nella citt\u00e0 di Kosambi e nel regno di Avant\u012b (nella attuale Ujjain) e in altri luoghi dell'India occidentale. Un'iscrizione a S\u0101rn\u0101th e una a Nagarjunako\u1e47\u1e0da ne testimoniano la presenza gi\u00e0 nei primi tempi in cui il Buddhismo raggiunse queste citt\u00e0. Dall'India occidentale, il Therav\u0101da si diffuse nell'India del sud affermandosi a K\u0101\u00f1c\u012b (l'odierna Kanchipuram), per poi raggiungere infine l'isola dello Sri Lanka, dove ebbe un centro fondamentale per la sopravvivenza della sua ortodossia dottrinale nel monastero Mah\u0101vih\u0101ra di Anur\u0101dhapura.\nGli adepti possono essere definiti \"sthavirav\u0101da\" o \"therav\u0101da\" poich\u00e9 il termine \"thera\" (in p\u0101li) e il termine \"sthavira\" (in sanscrito) hanno il medesimo significato: \"vecchio, autorevole\".\nLa dottrina, infatti, secondo questa tradizione, appartiene ai monaci anziani e venerandi, quelli che pi\u00f9 s'avvicinavano al Buddha Shakyamuni e che pi\u00f9 di tutti rifuggirono da ogni innovazione di tipo teorico.\nI therav\u0101da sostengono quindi, come numerose altre scuole buddhiste per le rispettive dottrine, che la loro dottrina corrisponda in pieno a quella enunciata dal Buddha Shakyamuni. Rifiutano generalmente i sutra Mahayana e i loro testi sacri costuiscono il canone P\u0101li, come compilato durante il terzo concilio tenutosi durante il regno di Ashoka (circa due secoli dopo la morte del Buddha), sovrano indiano Maurya del III secolo a.C. e membro laico della Vibhajyav\u0101da.\nDiffusione del Buddhismo Therav\u0101da.\nDopo la conclusione del terzo concilio buddhista, l'imperatore indiano A\u015boka incaric\u00f2 diversi monaci di andare ad insegnare il \"Dhamma\" del Buddha Shakyamuni in tutte le province dell'impero e anche oltre. Le cronache dello Sri Lanka riferiscono come il re singalese Dev\u0101na\u1e43piya Tissa avesse inviato una missione religiosa al sovrano indiano suo contemporaneo, cui furono offerti nell'occasione dei ricchi doni. Per ricambiare l'offerta, l'imperatore A\u015boka diede al proprio figlio, il monaco Mahinda, l'incarico di recarsi nell'isola di Ta\u1e43bapa\u1e47\u1e47i, come era chiamato allora lo Sri Lanka, a capo di una delegazione imperiale ufficiale. Dopo la consegna dei doni, Mahinda espose al re Dev\u0101na\u1e43piya Tissa la dottrina del Buddha, predicazione che ottenne l'effetto di convertire al Buddhismo tanto il re quanto la sua corte, e in seguito tutto il suo popolo.\nLe cronache singalesi riferiscono che il Buddhismo arriv\u00f2 nel Suva\u1e47\u1e47abh\u016bmi, terra generalmente identificata con la bassa Birmania, grazie alle missioni del re indiano A\u015boka, anche se le prime testimonianze archeologiche della presenza del Buddhismo in Birmania, le iscrizioni in lingua p\u0101li scoperte a Sirikhetta, risalgono al V secolo o ai primissimi anni del 500 EV. Sicuramente il buddhismo Therav\u0101da si era affermato nel VI secolo, come testimoniano le iscrizioni delle tavolette d'oro scoperte a Maunggan, un piccolo villaggio vicino a Hmawza. I testi e le iscrizioni p\u0101li nella scrittura \"Andhra Kadamba\" dell'India meridionale, reperiti a Hmawza, indicano che la Birmania aveva intensi scambi con i centri therav\u0101da dell'India meridionale. Nel V e VI secolo le citt\u00e0 di K\u0101\u00f1cipuram, Negapatam e K\u0101ver\u012bpattam, nell'India meridionale, erano centri importanti del buddhismo Therav\u0101da.\nSi riferisce che il Buddhismo di scuola Therav\u0101da fosse penetrato nella Thailandia meridionale nell'XI secolo, durante l'era di An\u00f4ratha, ma scoperte archeologiche effettuate nella valle del Menam hanno rivelato che questa regione era un centro importante del Buddhismo Therav\u0101da gi\u00e0 dal VI o VII secolo in poi, patrocinato dai sovrani del regno Dv\u0101ravat\u012b; in questa epoca nella bassa valle del Menam erano gi\u00e0 presenti tanto il buddhismo \"Mah\u0101y\u0101na\" quanto il brahmanesimo, che fiorivano sotto il patrocinio dei sovrani khmer. Nell'alta valle del Chao Phraya vi era il Regno di Hariphunchai. Il \"Jinak\u0101lam\u0101l\u012b\", un testo della prima met\u00e0 del XII secolo, riporta che nell'anno 1204 dopo il \"Mah\u0101parinibb\u0101na\" (la morte) del Buddha, il saggio V\u0101sudeva fond\u00f2 la citt\u00e0 di Hariphunchai, dove dal 1206 (ossia dal 663 d.C.) regn\u00f2 la regina Cammadev\u012b, figlia del re della citt\u00e0 di Lavo (l'odierna Lopburi) e moglie del governatore provinciale di R\u0101ma\u00f1\u00f1anagara. \u00c8 riferito che il re della citt\u00e0 di Lavo avesse inviato ad Hariphunchai la figlia perch\u00e9 ne divenisse la sovrana dietro suggerimento di un monaco buddhista e di un laico di Hariphunchai. La sovrana vi sarebbe quindi giunta con un seguito che comprendeva 500 grandi anziani ben eruditi nei Tripitaka, essendo Lavo un centro importante mon del Buddhismo Therav\u0101da. Il \"Jinak\u0101lam\u0101l\u012b\" fu scritto otto secoli e mezzo dopo la fondazione del regno di Hariphunchai e che non si hanno testimonianze archeologiche che attestino la presenza del Buddhismo in questa parte della Thailandia prima dell'XI secolo..\nCi sono prove che il Buddhismo fior\u00ec nel Regno del Funan, la pi\u00f9 antica entit\u00e0 politica cambogiana conosciuta, nella bassa valle del Mekong, nel V e VI secolo d.C. sotto il patrocinio del sovrano locale. Nel 484 il re Kau\u1e47\u1e0dinya Jayavarman invi\u00f2 una missione al sovrano cinese sotto la guida di un monaco buddhista chiamato N\u0101gasena. Secondo il Pelliot, gli annali della dinastia cinese Liang (502-556 d.C.) riportano che Kau\u1e47\u1e0dinya Jayavarman nel 503 invi\u00f2 una missione con un'immagine del Buddha in corallo al sovrano cinese Wu-ti, che era un patrono del Buddhismo. Durante il regno dello stesso sovrano \u00e8 riportato che due monaci, letterati e conoscitori di pi\u00f9 lingue, Seng-Kia-p'o (o Sa\u1e45ghap\u0101la o Sa\u1e45ghavarman) e Man-t'o-lo-Sien (o Madrasena), arrivarono alla corte cinese nei primi anni del VI secolo per tradurre i testi buddhisti. Un'iscrizione in sanscrito reperita a Ta Prohm, presso il lago Tonle Bati a sud di Phnom Penh, fa riferimento al re Jayavarman e a suo figlio Rudravarman e inizia con un'invocazione al Buddha. In un'altra strofa compare un riferimento al Buddha, al Dhamma e al Sa\u1e45gha. L'iscrizione non reca data ma su basi paleografiche \u00e8 stata fatta risalire alla met\u00e0 del VI secolo d.C.. Il Coed\u00e8s ritiene che in quest'epoca a Funan non fosse il Buddhismo Mah\u0101y\u0101na il pi\u00f9 diffuso, ma piuttosto doveva essere una delle scuole del Buddhismo dei Nik\u0101ya di lingua sanscrita. Infatti a Preah Theat, nella Provincia di Prey Veng nella Cambogia meridionale, \u00e8 stata rinvenuta una statua del Buddha con un'iscrizione in lingua p\u0101li ma con la parola '\"hetuprabhav\u0101\"' in sanscrito. Neanche questa iscrizione riporta una data, ma \u00e8 stata fatta risalire al VI o VII secolo.\nLa genesi dell'\"ortodossia\" Therav\u0101da nello Sri Lanka.\nIl prevalere pressoch\u00e9 esclusivo della scuola \"Therav\u0101da\" nello Sri Lanka e nel Sud-est asiatico, e la conseguente scomparsa sull'isola delle altre scuole del Buddhismo dei Nik\u0101ya e di alcune di impronta \"Mah\u0101y\u0101na\" e \"Vajray\u0101na\", \u00e8 ascrivibile soprattutto alla decisione del sovrano singalese Parakkamab\u0101hu I il quale, nel 1164, costrinse tutti i monaci buddhisti singalesi a uniformare le proprie dottrine a quelle propugnate dal monastero conservatore del Mah\u0101vih\u0101ra di Anur\u0101dhapura, facendo cessare le relative discordie e diatribe, obbligando quelli che egli riteneva gli \"eterodossi\" a una nuova ordinazione monastica. Tale decisione fu suggerita al sovrano dal monaco Therav\u0101da Mah\u0101kassapa, del monastero singalese di Udumbaragiri (a Dimbulagale, presso Polonnaruva), che fu poi nominato dal re \"sa\u1e45ghar\u0101ja\" (re del sa\u1e45gha), ossia consigliere reale per le questioni di \"sangha\" (seguendo in ci\u00f2 l'esempio del re indiano A\u015boka) nonch\u00e9 capo supremo dell'ordine monastico.\nSecondo le cronache singalesi riportate nel \"C\u016blava\u1e41sa\" (=\"La piccola cronistoria\" in lingua p\u0101li), un testo in cui ha particolare risalto la figura del re Parakkamab\u0101hu I opera del monaco Therav\u0101da Dhammakitti, una parte ragguardevole della comunit\u00e0 monastica (il \"sangha\") sarebbe infatti diventata corrotta nel tempo, al punto che alcuni monaci si sposavano e avevano figli, comportandosi in molti casi alla stessa stregua di laici alla ricerca di benefici mondani. Fu quindi indetto attorno al 1165 un concilio a Po\u1e37onnaruva per trattare della riforma del \"sangha\". Come principale responsabile del progetto di riforma del \"sangha\" il re Parakkamab\u0101hu chiam\u00f2 il Mah\u0101thera Kassapa, un monaco di lunga data che \u00abconosceva il \"Tipitaka\" ed era estremamente ben erudito nel \"Vinaya\"\u00bb. Ci fu un'enorme resistenza contro il progetto del re Parakkamab\u0101hu, soprattutto da parte della comunit\u00e0 del monastero \"Abhayagiri\", i cui membri erano diventati seguaci della scuola \"mah\u0101y\u0101na\" \"Vetulyav\u0101da\", ritenuta eretica dalla comunit\u00e0 conservatrice del monastero \"Mah\u0101vih\u0101ra\" e che il re riteneva particolarmente corrotta. Molti monaci si trasferirono in altri stati pur di non dover sottostare agli esiti della riforma mentre altri abbandonarono l'abito monastico e tornarono alla vita laica. Potrebbero essere stati incoraggiati in questa loro scelta dallo stesso Parakkamab\u0101hu il quale pensava che la \"purificazione\" dell'ordine monastico dipendeva tanto dall'incoraggiamento e dalla preferenza accordata ai monaci ritenuti ortodossi, quanto dall'espulsione e dall'esclusione di quelli ritenuti corrotti. Sempre secondo il \"C\u016blava\u1e41sa\", vi furono individui cui furono offerte \"sistemazioni lucrative\" perch\u00e9 rimanessero fuori dei loro ordini monastici. Alla fine del concilio i monaci a guida delle scuole dissenzienti che vi avevano fatto parte si pronunciarono tutti concordi che \u00abgli insegnamenti del \"Mah\u0101vih\u0101ra\" erano corretti e le loro dichiarazioni conformi al \"Dhamma\"\u00bb. Con l'aiuto di questi monaci il sovrano redasse un codice normativo per tutte le comunit\u00e0 monastiche dell'isola. Queste norme divennero un proclama reale che indirizzava alla corretta osservanza delle regole del \"Vinaya\" e alla procedura che i sudditi dovevano seguire per diventare discepoli laici, novizi e monaci, proclama che fu scolpito nella roccia al monastero Utt\u0101rar\u0101ma o Gol-vih\u0101ra. Il re prese quindi l'abitudine di chiamare a raccolta i responsabili delle comunit\u00e0 monastiche dell'isola una volta l'anno, raduno che aveva il suo punto focale in una cerimonia che si teneva sulle sponde del fiume Mah\u0101vali, forse un modo di mantenersi aggiornato sui loro progressi e sulla loro condotta.\nTale \"imposizione singalese\" non era una novit\u00e0, essendo i monarchi singalesi pi\u00f9 volte intervenuti nelle questioni religiose dell'isola. Ad esempio, il re Voh\u0101rika Tissa nel III secolo EV effettu\u00f2 una \"purificazione del \"Sangha\"\". Nel IV secolo il re Mah\u0101sena intervenne a favore della scuola \"Dhammaruciya\" ai danni della scuola \"Therav\u0101da\", giungendo a distruggere il monastero \"Mah\u0101vih\u0101ra\" ed edificandone un altro, il \"Jetavanavih\u0101ra\", che divenne presto rivale del \"Mah\u0101vih\u0101ra\" nel frattempo ricostruito. Altri interventi nella vita religiosa dell'isola furono operati, spesso a favore del \"Mah\u0101vih\u0101ra\", dal re Go\u1e6dh\u0101bhaya nel secolo IV d.C., dal re Moggall\u0101na I, dal figlio di quest'ultimo, Kum\u0101ra Dh\u0101tusena, dal re Sil\u0101meghava\u1e47\u1e47a (619-628 d.C.), il cui tentativo per\u00f2 fall\u00ec, dal re Aggabodhi VII (766-722 d.C.), dal re Sena II (853-887 d.C.) e quindi dal re Kassapa IV (898-914 d.C.). Dopo il re Parakkamab\u0101hu I la stessa condotta fu ribadita dal sovrano Parakkamab\u0101hu II nel 1236, e quindi imitata da gran parte dei re del Sud-est asiatico, i quali \u00abgiunsero a considerare il ristabilmento dell'ortodossia therav\u0101din nei loro regni come uno degli strumenti per realizzare un merito personale e rendere stabile quanto conseguito. [...] All'inizio del XIV secolo, una versione della linea di ordinazione \"Therav\u0101da\" basata sullo stile della foresta e stabilita da Parakkamab\u0101hu II, venne accolta, nella Birmania inferiore, da un re Mon e in, Thailandia, dai re di Sukhothai e Chiang Mai\u00bb\nPer quanto riguarda il declino e la scomparsa delle scuole di area \"Mah\u0101y\u0101na\" nell'isola, la principale scuola srilanchese di questa tradizione \u00e8 stata la \"Vetulyav\u0101da\". Dopo periodi di alterne vicende, in cui era ora soppressa da un sovrano, ora godeva della protezione di un altro e fioriva in attivit\u00e0 e numero di monaci, verso la fine del VI secolo d.C., sempre secondo il \"C\u016blava\u1e41sa\", gli adepti del \"Vetulyav\u0101da\" furono sconfitti in una controversia pubblica da Jotip\u0101lathera. Il \"Nik\u0101yasa\u1e45graha\", anch'essa, come il \"C\u016blava\u1e41sa\", opera di monaci therav\u0101da, sostiene che dopo questa sconfitta il \"Vetulyav\u0101da\" perse la sua popolarit\u00e0 e che i monaci dei due \"nik\u0101ya\", ossia le comunit\u00e0 dei monasteri \"Abhayagirivih\u0101ra\" e \"Jetavanavih\u0101ra\", desistettero dal loro orgoglio e vissero in sottomissione al \"Mah\u0101vih\u0101ra\".\nRiguardo alla scomparsa del \"Mah\u0101y\u0101na\" dallo Sri Lanka, gli studiosi contemporanei Richard H. Robinson e Williard L. Johnson, in un'opera a cui ha collaborato lo studioso therav\u0101da Thanissaro Bhikkhu, sostengono invece che\nIn ogni caso va tenuto presente come culti \"Mah\u0101y\u0101na\" fossero presenti nello Sri Lanka ancora tre secoli dopo l'era del re Parakkamab\u0101hu I, essendo note fonti che evidenziano come la devozione alla divinit\u00e0 \"Natha\", che \u00e8 stata identificata con \"Avalokite\u015bvara\", fosse popolare nel XV secolo durante il regno di Parakkamab\u0101hu VI di Kotte (1412-1476), e che tale culto ruotava allora intorno alle comunit\u00e0 di Totagamuwa e Pepiliyana.\nTuttavia anche questo culto fu presto incorporato nel sistema di credenze della scuola Therav\u0101da singalese e considerato come altre divinit\u00e0 popolari assimilabile dalla sua tradizione. Infatti come ricordano gli studiosi Richard H. Robinson e Willard L. Johnson:\nGli stessi Autori fanno rilevare, ad esempio, come pratiche che nel canone sono esplicitamente condannate e proibite ai monaci, come la magia e l'astrologia, fossero non solo ammesse nei testi \"riformati\", ma addirittura studiate e praticate da sovrani e monaci. Proseguono gli autori che, per quanto purtuttavia, a loro giudizio, in considerazione del fatto che ci\u00f2 permise di creare quell'unit\u00e0 culturale che consent\u00ec ai paesi del Sud-est asiatico, tra l'altro, di respingere l'influenza islamica proveniente dall'India,\nLe scritture del buddhismo Therav\u0101da.\nIl Buddhismo Therav\u0101da \u00e8 autore del \"Canone p\u0101li\", una raccolta dei testi ritenuti tra i pi\u00f9 arcaici nella loro elaborazione, compilata nella lingua p\u0101li, un dialetto pracrito simile al pi\u00f9 noto sanscrito. La redazione del canone in lingua p\u0101li \u00e8 senz'altro frutto di un lavoro critico di raccolta, analisi e confronto dei testi di diverse scuole che si erano andate formando nei primi secoli successivi l'insegnamento del Buddha Sakyamuni, essendo improbabile che questi si fosse espresso in quella lingua. Tuttavia, i pi\u00f9 antichi manoscritti esistenti riportanti testi canonici conosciuti, come i frammenti reperiti nel Gandh\u0101ra scritti in lingua g\u0101ndh\u0101ri e in caratteri \"kharo\u1e63\u1e6dh\u012b\" e conservati nella Biblioteca Britannica, rivelano che \u00abper quanto i temi dottrinali trattati nei nuovi testi non siano radicalmente distanti da quelli che ci sono familiari dalle altre tradizioni, le modalit\u00e0 e le forme della loro trattazione e studio potrebbero essere veramente diverse da quelle che oggi conosciamo.\u00bb\nSecondo la tradizione Therav\u0101da il Canone p\u0101li contiene alcune delle pi\u00f9 antiche formulazioni dell'originale insegnamento del Buddha, anche se gli storici ritengono la sua composizione non necessariamente coerente con gli insegnamenti del Buddha storico, sebbene siano innegabili elementi aggiunti in epoca tarda, manipolazioni e vari elementi fantastici e agiografici difficilmente databili ma con ogni probabilit\u00e0 successivi di secoli rispetto alla base degli insegnamenti originali. A questa tradizione va tuttavia accostata criticamente quella che rileva come certi monaci anziani non parteciparono alla recitazione del canone stilato dal primo concilio non perch\u00e9 non ne condividessero il contenuto, ma semplicemente perch\u00e9 erano troppo lontani per potervi partecipare, non sapevano neanche dell'avvenuta morte del Buddha (\u00e8 il caso del bhikkhu Pur\u0101\u1e47a e dei cinquecento monaci che lo seguivano, che una volta messo al corrente del frutto dei primi lavori ne dibatte e approva le conclusioni, come trovasi nel vinaya mahi\u015basaka e anche in Cullavagga XI.1.11 del canone p\u0101li), o perch\u00e9 ritenevano inutile farlo avendo ascoltato l'insegnamento direttamente dalla bocca del Buddha e ricordandolo perfettamente bene.\nLa predicazione del Buddha Shakyamuni e le sue vicende terrene furono per secoli tramandate oralmente e fu nel I secolo a.C. che furono messe per iscritto nella prima redazione del canone nell'isola di Sri Lanka anche se l'attuale redazione del Canone risale alla fine del V secolo d.C., frutto dell'intento di recuperare quelli che erano considerati gli originali insegnamenti del Buddha condotta soprattutto da Buddhaghosa, il pi\u00f9 eminente rappresentante di una \"piccola reazione\" di alcuni monaci ai canoni sanscriti allora diffusi e ritenuti contenere versioni alterate e parziali delle dottrine originali.\nLa redazione originale \u00e8 infatti andata persa, ma il Canone p\u0101li ci \u00e8 giunto integro, a meno di successive revisioni e integrazioni di testi fatti di nuovo pervenire dall'India difficili da identificare, tramite le copie che ne furono fatte nei monasteri singalesi ed esportazioni e traduzioni compiute in altri paesi dell'area indocinese.\nGli sviluppi moderni.\nNei tempi moderni il buddhismo therav\u0101da ha intrapreso sviluppi riconducibili in questi orientamenti:\nIl risveglio del buddhismo nello Sri Lanka e nel Sud-est asiatico ha avuto anche la connotazione di una reazione contro i cambiamenti apportati al Buddhismo dai regimi colonialisti. I coloni occidentali e i missionari cristiani imposero intenzionalmente un certo tipo di monachesimo cristiano al clero buddhista, limitando le attivit\u00e0 dei monaci ai riti di purificazione personale e all'amministrazione dei templi. Prima che i colonizzatori britannici assumessero il controllo del paese, i monaci nello Sri Lanka e in Birmania si occupavano dell'istruzione dei bambini e dei laici e erano stati gli autori di una notevole produzione letteraria. Dopo l'occupazione britannica i templi buddhisti furono sottoposti a un'amministrazione restrittiva che consent\u00ecva di usare i fondi a disposizione esclusivamente per le loro attivit\u00e0 strettamente religiose. Ai ministri del culto cristiani fu affidato il controllo dell'istruzione e la loro paga divenne una sovvenzione statale in favore delle missioni. La dominazione straniera, soprattutto quella britannica, ebbe un effetto snervante sul sangha. Secondo Walpola Rahula i missionari cristiani scalzarono i monaci dalle loro attivit\u00e0 nel campo dell'istruzione, dell'assistenza sociale e previdenziale, arrivando ad appropriarsi di queste attivit\u00e0 ed inculcando una deriva permanente nella considerazione che si aveva del ruolo proprio dei monaci nella societ\u00e0, esercitato fino ad allora attraverso la loro influenza istituzionale sui ceti alti della societ\u00e0. Molti monaci nel periodo post-coloniale si sono dedicati al rovesciamento di questa deriva del paradigma sociale. Sia nello Sri Lanka che in Birmania sono sorti movimenti con lo scopo precipuo di riaffermare il buddhismo nel suo giusto ruolo nella societ\u00e0.\nSchema dell'impianto filosofico.\nIl buddhismo therav\u0101da promuove il concetto espresso nella lingua canonica p\u0101li di \"vibhajyav\u0101da\", ossia l'\"insegnamento dell'analisi\". Questa dottrina dice che l'introspezione deve essere il frutto delle esperienze, dell'investigazione critica e della ragione applicata del praticante, piuttosto che della fede cieca. Tuttavia le scritture canoniche dei therav\u0101din mettono anche in risalto il prestare attenzione agli insegnamenti dei saggi, in quanto si considerano tali istruzioni, insieme alla valutazione delle proprie esperienze, le due prove alla cui luce deve essere giudicata la propria pratica.\nNel therav\u0101da si identifica la causa dell'esistenza e della sofferenza umana (\"dukkha\") nell'attaccamento (\"tanha\"), che causa il sorgere delle impurit\u00e0 mentali (ossia \"dosa\", la rabbia, la malevolenza e l'inimicizia, \"lobha\" o \"r\u0101ga\", la bramosia, l'avidit\u00e0 e la presunzione, \"moha\", la gelosia, l'ossessione, la distrazione, la depressione e l'ansia ecc.). L'intensit\u00e0 di queste impurit\u00e0 pu\u00f2 variare tra grezza, media e sottile. \u00c8 un fenomeno che sorge di frequente, permane per del tempo e quindi svanisce. I therav\u0101din credono che le impurit\u00e0 non siano dannose soltanto per s\u00e9, ma che lo siano anche per gli altri. Sono la forza motrice di tutti i mali che gli esseri umani possono commettere.\nI therav\u0101din credono che queste impurit\u00e0 abbiano la natura delle abitudini che sorgono dall'ignoranza (\"avijja\") che affligge le menti di tutti gli esseri non illuminati. Gli esseri non illuminati sono creduti essere sotto l'influsso delle impurit\u00e0, che vi aderiscano a causa dell'ignoranza della verit\u00e0. Ma in realt\u00e0 queste impurit\u00e0 mentali non sono nient'altro che delle macchie che hanno contaminato la mente creando sofferenza e stress. Gli esseri non illuminati sono anche creduti attaccati al corpo considerandolo come il proprio \"s\u00e9\", mentre in realt\u00e0 il corpo \u00e8 un fenomeno impermanente costituito dai quattro elementi di base (spesso identificati con la terra, l'acqua, il fuoco e l'aria), che dopo la morte \u00e8 destinato a decomporsi e a disperdersi. La frequente istigazione e manipolazione che le impurit\u00e0 mentali esercitano sulla mente sono ritenute costituire un impedimento a che la mente possa vedere la vera natura della realt\u00e0. Una condotta erronea a sua volta pu\u00f2 rafforzare le impurit\u00e0, ma la pratica del Nobile Ottuplice Sentiero pu\u00f2 indebolirle o sradicarle.\nSi crede inoltre che gli esseri non illuminati sperimentino il mondo attraverso le cosiddette \"sei porte\" sensoriali imperfette (la vista, l'udito, l'odorato, il gusto, il tatto e la mente) per poi usare la propria mente annebbiata dalle impurit\u00e0 per formarsene la propria interpretazione, percezione e conclusione. In tali condizioni la percezione o la conclusione che se ne sar\u00e0 tratta sar\u00e0 basata sulla propria illusione della realt\u00e0. Conseguito uno stato di \"jh\u0101na\" le cinque porte dei sensi fisici si affievoliranno, le impurit\u00e0 mentali saranno soppresse e si rafforzeranno gli stati sani della mente. La mente potr\u00e0 quindi essere diretta all'investigazione e conseguire l'introspezione della vera natura della realt\u00e0.\nCi sono tre stad\u00ee di impurit\u00e0. Nello stato di passivit\u00e0 le impurit\u00e0 giacciono sopite nella base del substrato mentale in forma di tendenze latenti (\"anusaya\"), ma per l'impatto degli stimoli sensoriali si manifester\u00e0 (\"pariyu\u1e6d\u1e6dh\u0101na\") in forma di pensieri, emozioni e volizioni malsane. Acquistassero ulteriore forza le impurit\u00e0 potrebbero raggiungere lo stadio pericoloso della trasgressione (\"vitikkama\"), che comporterebbe poi l'esplicarsi di azioni fisiche o verbali.\nNel Therav\u0101da si crede che per liberarsi dalla sofferenza e dallo stress si debba sradicare definitivamente queste impurit\u00e0. All'inizio le impurit\u00e0 sono tenute a bada tramite la presenza mentale perch\u00e9 gli sia impedito di prendere il sopravvento sulla mente e sulle azioni del corpo. Sono quindi sradicate grazie all'investigazione interiore, cio\u00e8 l'analisi, l'esperienza e la comprensione della vera natura di quelle impurit\u00e0, condotte in uno stato di \"jh\u0101na\". Questo procedimento deve essere ripetuto per ogni impurit\u00e0. La pratica condurr\u00e0 quindi il meditatore alla realizzazione delle Quattro Nobili Verit\u00e0 e dell'illuminazione, ossia del \"nibb\u0101na\". Il \"nibb\u0101na\" \u00e8 l'obiettivo finale dei therav\u0101din. Si dice che il \"nibb\u0101na\" sia la beatitudine perfetta e la persona che lo consegue \u00e8 libera dal ripetersi del ciclo di nascita, malattia, invecchiamento e morte.\nI therav\u0101din credono che ciascun individuo sia personalmente responsabile del proprio risveglio e della propria liberazione essendo ciascuno il responsabile delle proprie azioni e delle loro conseguenze (\"kamma\", p\u0101li; \"karma\", sanscrito). Limitarsi a imparare o a credere nell'autentica natura della realt\u00e0 come \u00e8 stata descritta dal Buddha non basta, il risveglio pu\u00f2 essere conseguito solo da quanti arrivano a conoscerlo per esperienza diretta realizzandone l'essenza grazie ai propri sforzi. Dovranno seguire e praticare il Nobile Ottuplice Sentiero com'\u00e8 stato insegnato dal Buddha per giungere da soli a scoprire la realt\u00e0 delle cose. Secondo la dottrina therav\u0101da i Buddha, gli dei e le divinit\u00e0 non sono in grado di conferire il risveglio a un essere umano n\u00e9 di sottrarlo al ciclo ripetitivo della nascita, malattia, invecchiamento e morte (il \"sa\u1e43s\u0101ra\"). Essi stessi non sono illuminati. Per i therav\u0101din il Buddha \u00e8 l'insuperabile e perfetto insegnante del Nobile Ottuplice Sentiero, mentre gli dei e le divinit\u00e0 sono ancora soggette alla rabbia, alla gelosia, all'odio, alla vendetta, alla bramosia, all'avidit\u00e0, all'inganno e alla morte.\nSi crede che alcune persone che praticano con assiduit\u00e0 e zelo possano conseguire il \"nibb\u0101na\" in una sola vita, come fecero molti dei primi discepoli del Buddha. Per altri il processo pu\u00f2 durare ancora numerose vite durante le quali si conseguono realizzazioni spirituali via via pi\u00f9 elevate. Una persona che ha raggiunto il \"nibb\u0101na\" \u00e8 detta un \"arahant\" Si crede che il \"nibb\u0101na\" sia conseguibile pi\u00f9 rapidamente come discepoli del Buddha, essendo egli creduto essere entrato in possesso dell'ultima verit\u00e0 su come si deve guidare una persona nel processo verso il risveglio.\nNel Therav\u0101da il \"nibb\u0101na\" conseguito dagli \"arahant\" \u00e8 ritenuto identico a quello conseguito dallo stesso Buddha, essendoci un solo tipo di \"nibb\u0101na\". Il Buddha era superiore agli \"arahant\" perch\u00e9 aveva scoperto il sentiero con le sole proprie forze insegnandolo poi agli altri (ossia girando metaforicamente la ruota del \"Dhamma\"). Gli \"arahant\" invece hanno conseguito il \"nibb\u0101na\" in parte grazie all'insegnamento del Buddha. I therav\u0101din riveriscono il Buddha quale persona dotata di suprema virt\u00f9, ma riconoscono l'esistenza di altri Buddha nel lontano passato o futuro. Maitreya (sanscr; Metteya in p\u0101li), per esempio, \u00e8 citato molto brevemente nel canone p\u0101li come il prossimo Buddha che verr\u00e0 in un lontano futuro.\nTradizionalmente i therav\u0101din possono o coltivare la fiducia (o fede) nell'insegnamento del Buddha e praticare i precetti minori nella speranza di conseguire i benefici minori (come una rinascita pi\u00f9 felice, aumentare la propria forza e bellezza e garantirsi una vita lunga), oppure possono investigare e verificare per esperienza diretta la verit\u00e0 dell'insegnamento del Buddha praticando per il proprio risveglio le tre sezioni fondamentali del Nobile Ottuplice Sentiero: \"pa\u00f1\u00f1\u0101\" (saggezza), \"s\u012bla\" (etica), \"sam\u0101dhi\" (concentrazione, raccoglimento, meditazione).\nI princ\u00ecpi fondamentali del Therav\u0101da.\nLa prima cosa da dire \u00e8 che la filosofia therav\u0101da \u00e8 un'elaborazione analitica continua della vita, non una mera collezione di regole etiche e rituali.\nLa teoria fondamentale (dhamma o buddhadharma) del Therav\u0101da si basa sulle Quattro Nobili Verit\u00e0, altrimenti dette le \"Quattro Sublimi Verit\u00e0\", il fondamento dottrinale dell'intero buddhismo. Nella loro formulazione pi\u00f9 semplice possono essere descritte come il problema, la causa, la soluzione ed il percorso verso la soluzione (l'aspetto pratico).\nLe Quattro Nobili Verit\u00e0 e il Nobile Ottuplice Sentiero.\nSegue una descrizione formale delle Quattro Nobili Verit\u00e0:\nI Tre Gioielli.\nCome in tutte le scuole buddhiste, vi \u00e8 la presa di rifugio nei Tre Gioielli: il Buddha (S\u00e1kyamuni), il Dharma (il suo insegnamento) e il Sangha (la comunit\u00e0 buddhista, composta da monaci e laici). I monaci (\"bhikkhu\") sono particolarmente rispettati nelle societ\u00e0 dove il Theravada \u00e8 diffuso.\nLa recitazione rituale tradizionale per entrare formalmente come laici (\"up\u0101saka\") nel sangha Theravada prevede la formula seguente in p\u0101li: \"\u00abBuddham saranam gacch\u0101mi - Dhammam saranam gacch\u0101mi - Sangham saranam gacch\u0101mi\u00bb\", cio\u00e8 \u00abPrendo rifugio nel Buddha. Prendo rifugio nel Dharma. Prendo rifugio nel Sangha\u00bb.\nLa dottrina della coproduzione condizionata.\nLa \"pa\u1e6dicca samupp\u0101da\" o \"coproduzione condizionata\", detta anche \"originazione interdipendente\" o \"genesi dipendente\", \u00e8 un concetto esposto dal Buddha che spiega il prodursi dei fenomeni legati all'esistenza, secondo una logica di causa ed effetto (karma). L'individuazione del ciclo di cause che vanno rimosse per giungere al nibb\u0101na, e \u00e8 un punto centrale della pratica buddhista. Il significato e il ruolo attribuito a questa dottrina varia a seconda degli insegnamenti delle differenti scuole buddhiste.\nI cinque ostacoli e i cinque aggregati.\nI cinque ostacoli (\"nivarana\") o cinque impedimenti alla pratica sono:\nI cinque aggregati (\"khandha\" o \"pa\u00f1cakkhandha\"), costituenti la persona e derivati dai sei sensi (le cui basi occhi, orecchie, naso, lingua, corpo e mente), sono:\nLe Tre Caratteristiche dei fenomeni.\nQueste sono le tre caratteristiche di ogni fenomeno condizionato nel pensiero therav\u0101da.\nLa realizzazione diretta di queste tre caratteristiche conduce alla liberazione dai legami e dagli attaccamenti mondani, conducendo cos\u00ec allo stato in cui si \u00e8 completamente, totalmente liberi, allo stato denominato \"nibb\u0101na\", che letteralmente vuole dire sia 'estinzione' (da \"nir\" + \u221a\"va\", cessazione del soffio, estinzione) che, secondo una diversa etimologia proposta dai commentari, libert\u00e0 dal desiderio (\"nir\" + \"vana\").\nAd esse si aggiunge la \"su\u00f1\u00f1at\u0101\" (\"vacuit\u00e0\"): tutte le cose non hanno intrinseca esistenza per via della loro dipendenza dal punto di vista.\nLe Tre Nobili Discipline.\nIl sentiero verso il \"nibb\u0101na\", ossia il Nobile Ottuplice Sentiero, \u00e8 a volte esposto in maniera concisa nella dottrina delle Tre Nobili Discipline. Queste sono la disciplina (\"s\u012bla\"), l'addestramento mentale (\"sam\u0101dhi\") e la saggezza (\"pa\u00f1\u00f1\u0101\").\nLe dieci p\u0101ramit\u0101.\nLa parola \"p\u0101ramit\u0101\" significa \"condurre alla riva opposta\" o \"raggiungimento della riva opposta\" o ancora \"completamento di un percorso\", come aggettivo (qui privo del diacritico nella ultima vocale a quindi p\u0101ramita) indica quello che \u00e8 \"giunto alla riva opposta\" oppure quello che ha \"attraversato\".\nCome sostantivo femminile in termini composti indica la \"perfezione in\" e, specificatamente nel Buddhismo, le \"virt\u00f9 trascendenti\" ovvero \"non mondane\".\nNel Theravada, il \"Cariy\u0101pi\u1e6daka\" (uno dei quindici -o diciotto- testi componenti il \"Khuddaka Nik\u0101ya\" inserito nel \"Sutta Pi\u1e6daka\" del Canone p\u0101li) nonch\u00e9 il \"Buddhava\u1e43sa\" (anch'esso componente il \"Khuddaka Nik\u0101ya\"), elencano differenti numerazioni delle \"p\u0101ramit\u0101\". Il \"Cariy\u0101pi\u1e6daka\" ne elenca sette mentre il \"Buddhava\u1e43sa\" dieci. Di seguito le dieci \"p\u0101ramit\u0101\" riportate nel \"Buddhava\u1e43sa\" (i termini sono riportati in lingua p\u0101li):\nLa meditazione.\nCon meditazione (\"bh\u0101van\u0101\", p\u0101li) si intende lo sviluppo positivo della propria mente. Essa viene praticata seduti (posizione \"siddhasana\" oppure su sedie), in piedi, camminata e sdraiata. Distinta classicamente in due categorie, il \"\u015bamatha\" e la \"vipassan\u0101\", la meditazione \u00e8 lo strumento chiave di perfezionamento per il conseguimento dei \"jh\u0101na\". \"Samatha\" pu\u00f2 essere tradotto letteralmente con \"rendere abile\" o anche \"pacare, calmare\", \"visualizzare\" e \"conseguire\". \"Vipassana\" vuole dire invece \"visione profonda, o introspezione\". In questo contesto la meditazione di \"samatha\" rende una persona abile nel raccogliere la propria mente, mentre la \"vipassan\u0101\" permette di vedere attraverso il velo dell'ignoranza, attraverso la consapevolezza (\"sati\"), quindi di comprendere le Quattro Nobili Verit\u00e0.\nNel Canone p\u0101li il Buddha istruisce i suoi discepoli a praticare \"sam\u0101dhi\" frequentemente per sviluppare e stabilirsi nel \"jhana\", il frutto della piena concentrazione. \"Jh\u0101na\" era lo strumento usato dallo stesso Buddha per penetrare l'autentica natura dei fenomeni tramite l'investigazione e l'esperienza diretta, conseguendo per questa via l'illuminazione. La Retta Concentrazione (\"samm\u0101-sam\u0101dhi\") \u00e8 uno degli elementi del Nobile Ottuplice Sentiero.\nIl \"sam\u0101dhi\" pu\u00f2 essere sviluppato tramite la consapevolezza del respiro (\"\u0101n\u0101p\u0101nasati\"), la concentrazione sugli oggetti esterni (\"kasi\u1e47a\") e la ripetizione di frasi (\"mantra\"). L'elenco tradizionale contiene 40 oggetti di meditazione (\"kamma\u1e6d\u1e6dh\u0101na\") che possono essere usati per la meditazione \"samatha\" e \"vipassana\". Ogni oggetto \u00e8 utile per un certo specifico proposito; ad esempio l'esercizio della meditazione sui costituenti del corpo (\"k\u0101y\u0101nupassan\u0101\" o \"k\u0101yagat\u0101sati\") si propone di dar luogo a un rilassamento dell'attaccamento tanto al proprio corpo quanto a quello altrui, portando cos\u00ec a sminuire i desideri sensuali e a comprendere la natura impermanente dei fenomeni. \"Mett\u0101\" (gentilezza amorevole o compassione) genera invece una sensazione di benevolenza e di felicit\u00e0 nei confronti di s\u00e9 stessi e degli altri esseri senzienti; la pratica di \"mett\u0101\" \u00e8 utile come antidoto alla malevolenza, all'ira e alla paura. Questo attraverso l'osservazione del respiro, del corpo, dell'impermanenza, degli ostacoli, degli aggregati, dei sensi e dei sette fattori del risveglio (presenza mentale, investigazione dei fenomeni, risveglio dell'energia, gioia, serenit\u00e0, concentrazione ed equanimit\u00e0).\nLivelli di realizzazione spirituale.\nAttraverso la pratica, i praticanti (\"\u015br\u0101vaka\") therav\u0101din possono avanzare nei quattro stad\u00ee del progresso spirituale verso il risveglio:"}
{"id": "131472", "revid": "124154638", "url": "https://it.wikipedia.org/wiki?curid=131472", "title": "Sergio Berlato", "text": "Biografia.\nDiploma di scuola media superiore, \u00e8 stato consigliere, assessore regionale del Veneto e deputato del Parlamento europeo, rieletto per la seconda volta nel 2004 per la lista di Alleanza Nazionale nella circoscrizione nord-est ( preferenze), proclamato in sostituzione di Gianfranco Fini che non accetta l'incarico per incompatibilit\u00e0 con la carica di governo italiana. \u00c8 stato iscritto al gruppo Unione per l'Europa delle Nazioni.\n\u00c8 stato membro della Commissione per l'agricoltura e lo sviluppo rurale; della Commissione per l'ambiente, la sanit\u00e0 pubblica e la sicurezza alimentare; della Delegazione per le relazioni con l'Australia e la Nuova Zelanda; della Delegazione per le relazioni con la Repubblica popolare cinese.\nNelle elezioni europee del 6-7 giugno 2009 viene rieletto nel collegio nord - orientale raccogliendo preferenze personali nella lista del Popolo della Libert\u00e0. Iscritto al gruppo del Partito Popolare Europeo, ne ha ricoperto il ruolo di capo vicario della delegazione italiana. \u00c8 stato membro della Commissione per l'ambiente, la sanit\u00e0 pubblica e la sicurezza alimentare ed ha aderito nel 2013 alla rinata Forza Italia.\nDopo essere stato escluso dalle candidature per le elezioni europee del 2014 nelle liste di Forza Italia accetta la candidatura al parlamento europeo per Fratelli d'Italia. Berlato ha denunciato che la sua esclusione \u00e8 frutto della svolta animalista del leader Silvio Berlusconi in contrasto con la sua passione per la caccia e per aver denunciato presunti malaffare in Veneto.\nNon viene eletto alle elezioni europee del 2014.\nAlle elezioni regionali in Veneto del 2015 si candida per la carica di consigliere regionale, in provincia di Vicenza, nelle liste di Fratelli d'Italia-AN, venendo eletto consigliere con circa preferenze.\nSi candida poi alle Elezioni europee del 2019 per FdI nella circoscrizione II Italia Nord Orientale. Con oltre preferenze risulta essere il candidato pi\u00f9 votato dopo la leader Giorgia Meloni, divenendo uno dei tre candidati che saranno eletti dopo la fuoriuscita della Gran Bretagna per la Brexit. Per tale motivo il 31 gennaio 2019 si \u00e8 dimesso dalla carica di consigliere regionale del Veneto, al suo posto gli \u00e8 subentrato il sindaco di Albettone Joe Formaggio.\nViene ufficialmente eletto il 1\u00ba febbraio 2020, dopo l'uscita dei parlamentari inglesi per la Brexit.\nControversie.\nNel dicembre 2019 \u00e8 rimasto coinvolto in una polemica sessista e antiambientalista dopo aver pubblicato un post su Facebook. Nell'agosto 2020 altra polemica dopo aver sostenuto il genero candidato alle elezioni regionali in una lettera inviata ai 7.000 cacciatori vicentini della sua associazione dicendo che \"ha sposato mia figlia, quindi \u00e8 affidabile\".\nNel novembre 2020 \u00e8 stato organizzatore di un convegno ritenuto negazionista del COVID-19.\nVita privata.\nSposato con Nicoletta Brigato, sua assistente al Parlamento europeo dal 1999 al 2005 , ha due figlie, Sara e Cristina."}
{"id": "131475", "revid": "798140", "url": "https://it.wikipedia.org/wiki?curid=131475", "title": "Hans Christian Andersen", "text": "Tra le sue opere pi\u00f9 note vi sono \"La principessa sul pisello\" (1835), \"Mignolina\" (1835), \"La sirenetta\" (1837), \"I vestiti nuovi dell'imperatore\" (1837), \"Il soldatino di stagno\" (1838), \"Il brutto anatroccolo\" (1843), \"La regina delle nevi\" (1844) e \"La piccola fiammiferaia\" (1848).\nBiografia.\nInfanzia.\nHans Christian Andersen nasce il 2 aprile del 1805 nei quartieri poveri della citt\u00e0 di Odense, in Danimarca, nell'isola di Fionia, figlio di un venditore ambulante di calzini che fabbricava scarpe, Hans Andersen (1782-1816) e di Anne Marie Andersdatter (1773-1833). L'intera famiglia, di cui fa parte anche una sorellastra, Karen Marie, avuta nel 1799 dalla madre, vive in una singola stanza in condizioni di estrema miseria, nella casa dove gi\u00e0 abitava la nonna materna che accoglie i due genitori circa nove mesi dopo la nascita di Hans Christian perch\u00e9 possano coabitare. Ad ogni buon conto, cosa non insolita per l'epoca nelle classi povere urbane, la famiglia, oltre che indigente, \u00e8 segnata da altri disagi sociali e relazionali interni: i genitori di Hans hanno una bisnonna in comune; la nonna materna, Anna S\u00f8rensdatter, ha avuto tre figli fuori dal matrimonio, tra cui la madre di Hans Christian; il nonno paterno, A. H. Traes, \u00e8 conclamatamente disturbato psichicamente e lo scrittore temer\u00e0 a lungo di aver ereditato tale tara, mentre la zia materna gestisce un bordello. Ciononostante, come annotano Paul Kruger e Giuseppe Gabetti, fin dalla prima infanzia, la realt\u00e0 in cui \u00e8 costretto a vivere deve apparire al futuro scrittore come un mondo di fiaba: non a caso intitoler\u00e0 la sua seconda autobiografia \"La fiaba della mia vita\" (\"Mit Livs Eventyr\", 1855).\nLa vita a Odense, citt\u00e0 di provincia, \u00e8 ancora del tutto regolata da una sorta di \"naturalit\u00e0\" tipica del mondo agricolo, imbevuta di vecchie tradizioni, superstizioni, governata da comportamenti secolari immutati e, a suo modo, scevra dalle convenzioni borghesi e delle classi agiate emergenti, con le quali Andersen si confronta successivamente nella capitale. Un paragone che, ovviamente, pesa nel momento in cui egli formuler\u00e0 pi\u00f9 tardi il giudizio sulla propria infanzia. Un vecchio mondo, quindi, paragonato a una societ\u00e0 che cambia e anche rapidamente nella Copenaghen dell'epoca. Oltre a ci\u00f2, \u00e8 fuor di dubbio che su tale impressione influisca anche il rapporto del tutto particolare con il padre e la madre. Il primo, che aveva ventidue anni al momento della nascita di Hans, \u00e8 cos\u00ec povero da dover adattare a letto nuziale i resti di un catafalco acquistato a un'asta pubblica (altri dicono donatogli da un nobile). Tuttavia \u00e8 uomo generoso, stravagante, ama la musica (sar\u00e0 con lui che Hans Christian si recher\u00e0 per la prima volta a vedere uno spettacolo al Regio Teatro di Odense), nutre aspirazioni e gusti superiori alla sua condizione e si ritiene nato per qualcosa di pi\u00f9 alto che l'attivit\u00e0 di ciabattino, passando le proprie giornate a leggere o a girovagare per i boschi anzich\u00e9 esercitare il mestiere. Sostiene apertamente di essere imparentato con la famiglia reale danese; sebbene successive indagini abbiano dimostrato l'infondatezza di tale asserzione, tale notizia continua a circolare.\nAnche grazie al padre, i primi anni di Hans Christian sono ricchi di frequentazioni letterarie e sollecitazioni fantastiche. Egli gli legge sovente brani di commedie di Ludvig Holberg e racconti tratti da \"Le mille e una notte\". Di conseguenza, il bambino passa gran parte del tempo a mettere in scena spettacoli in un suo teatrino delle marionette; spesso si tratta di opere teatrali dello stesso Holberg, Shakespeare e altri autori, imparate a memoria oppure completamente create da lui: spinto dalla passione per la lirica cantata in lingua tedesca, idioma che il giovane Andersen non conosceva, allestiva spettacoli in una personale lingua inventata. La madre, dal canto suo, asseconda questo tipo di rapporto e, pur essendo analfabeta, intrattiene spessissimo il figlio con racconti popolari e narrazioni di leggende tradizionali. Forse ancor pi\u00f9 del padre, crede nelle possibilit\u00e0 del figlio, ritenendolo segnato dal destino: probabilmente, soprattutto in ragione della profezia di una vecchia strega del paese che le ha predetto: \"Un giorno Odense si illuminer\u00e0 a festa per ricevere tuo figlio\". Andersen \u00e8 a conoscenza di questa fausta predizione. In questi anni (1810-1811), Andersen frequenta scuole materne private (pogeskoler), destinate soprattutto ai piccoli di famiglie ebree, una condotta da Marie Raaschou e l'altra da Fedder Carstens.\nIn cerca di fortuna e con l'aspirazione a diventare tenente, il padre abbandona tuttavia la famiglia per arruolarsi nell'esercito e prendere parte alle campagne militari di Napoleone, di cui all'epoca i danesi sono alleati. Ne torna gravemente ammalato e nel 1816 muore. A soli undici anni Andersen rimane pertanto orfano, mentre la madre vedova (si risposer\u00e0 in breve) comincia il mestiere di lavandaia, diventando ben presto alcolista. Hans cresce dunque lasciato pienamente a se stesso, imparando stentatamente a leggere e a scrivere durante le scarse e brevi esperienze scolastiche, soprattutto nelle scuole di carit\u00e0 della citt\u00e0 natale. Spinto da un'indole schiva e pervaso di una sensibilit\u00e0 accesa e morbosa, raramente frequenta i propri coetanei, preferendo restare sdraiato in solitudine all'ombra dell'\"unico cespuglio di uvaspina\" nel cortile di casa o seguendo i ruscelli, aggirandosi per la campagna (vedi la fiaba de \"Il brutto anatroccolo\"), fantasticando in assoluta libert\u00e0. Spesso si ferma ad ascoltare le storie popolari, le fiabe, le leggende che le vecchie dell'Ospizio di Odense amano raccontarsi tra loro, e ne rimane colpito e incantato.\nUna volta cresimato nel 1819, all'et\u00e0 di 14 anni, il ragazzo decide di lasciare Odense e di trasferirsi a Copenaghen in cerca di migliori opportunit\u00e0 di vita e, come ricorda Bruno Berni, con la determinazione a diventare un \"grand'uomo\": in particolare, con la segreta ambizione di intraprendere la carriera di attore.\nStudi.\nIl primo direttore di teatro che lo esamina giudica Andersen troppo magro per calcare le scene. Nei primi tempi trascorsi nella capitale, per guadagnarsi da vivere Hans si adatta quindi a fare il garzone di bottega e l'operaio in una fabbrica di sigarette. Fin da allora deve subire le angherie dei compagni di lavoro, che lo perseguitano per il suo aspetto fisico, il carattere introverso e i modi effeminati. Contemporaneamente, non rinuncia, comunque, a cercare di entrare nell'ambiente teatrale come cantante, ballerino o attore. \u00c8 il tenore italiano Giuseppe Siboni, cantante del Teatro Reale di Copenaghen e futuro fondatore e direttore del Conservatorio, che, trovandoselo davanti in condizioni pietose e con soli 13 talleri in tasca, accetta di fargli un'audizione. Insieme ad altri personaggi influenti, presenti alla prova canora, si adopera per far ottenere a Hans l'ammissione alla Reale scuola di canto e ballo del Teatro Reale Danese come soprano; ruolo che il ragazzo dovr\u00e0 ben presto lasciare quando il timbro della sua voce cambia.\nIl futuro scrittore viene ospitato in casa di Jonas Collin, consigliere e influente uomo pubblico della capitale, nonch\u00e9 direttore del Teatro Reale stesso, che provvede a fargli impartire anche qualche lezione privata di danese, tedesco e latino. Presso di lui, il giovane, che ha modo di entrare in contatto con l'alta borghesia della capitale conosce fortuitamente il re di Danimarca Federico VI, che lo prende in simpatia e lo iscrive a proprie spese alla scuola di grammatica e latino di Slagelse, assegnandogli allo scopo un appannaggio annuale. Hans pu\u00f2 dunque cominciare un regolare corso di studi (1822/1828).\nAnche nell'ambiente scolastico non si trova, per\u00f2, a suo agio, soprattutto dopo che la direzione della scuola di Slagelse passa sotto la direzione di Simon Meisling, nel 1825. Quest'ultimo, a titolo \"d'incoraggiamento\", ha l'abitudine di ripetergli: \"sei un ragazzo stupido, non combinerai niente di buono\". Si sostiene che fosse affetto da dislessia, in ragione dei numerosi errori ortografici che commetteva, ma molto pi\u00f9 probabilmente essi erano dovuti alla frammentariet\u00e0 della formazione scolastica ricevuta nell'infanzia. In ogni caso, non sono pochi i problemi che deve affrontare nel periodo di formazione. Quasi tutti lo giudicano svogliato e introverso, divenendo oggetto di scherno da parte degli altri allievi.\nIn particolare, sul forte disagio del ragazzo influisce, per\u00f2, la rigida disciplina vigente nei diversi collegi, cos\u00ec in contrasto con la piena libert\u00e0 senza costrizioni a cui fino ad allora era stato abituato, oltre ai metodi di insegnamento e, ancor pi\u00f9, l'umiliazione di essere circondato da fanciulli molto pi\u00f9 giovani di lui. Tutto ci\u00f2 gli far\u00e0 successivamente ricordare tale periodo come \"un solo, lungo supplizio\". Quando nel 1826 Meisling diviene direttore della scuola di teatro di Elsinore, Hans Christian si trasferisce con lui presso questo istituto. Le numerose insistenze presso il suo mecenate Collin fanno alla fine decidere quest'ultimo a riportare il ragazzo a Copenaghen nel 1827, facendogli proseguire gli studi presso istitutori privati. Nel 1828, anche grazie all'interessamento dell'influente personaggio che lo ha \"adottato\", ottiene l'ammissione all'Universit\u00e0 della capitale, presso la facolt\u00e0 di filosofia.\nGli esordi.\nL'attivit\u00e0 letteraria di Andersen, piuttosto vasta (le opere complete in lingua danese, pubblicate a Copenaghen tra il 1854 e il 1879, comprendono ben trentatr\u00e9 volumi) comincia, di fatto, alla fine degli anni venti del XIX secolo e coincide sostanzialmente con il termine del periodo di studi. Un collega di teatro di Hans aveva parlato di lui come di un \"poeta\": spinto dalla sua vocazione artistica, il giovane prende la cosa molto sul serio, indirizzando le proprie energie creative verso la scrittura, divenendo il maggior esponente della cultura letteraria del periodo nel suo Paese.\nGli esordi sono incerti; spesso non chiare nelle motivazioni anche le produzioni immediatamente successive, segnate da una costante ricerca alla scoperta delle vere, personali attitudini, seguendo svariati generi. Tuttavia, la pubblicazione nel 1827 de \"Il bimbo morente\" (\"Det d\u00f8ende Barn\") sulla rivista \"Kj\u00f8benhavnpost\", \u00e8 gi\u00e0 accolta favorevolmente da parte della critica, in particolare da Johan Ludvig Heiberg, stella di prima grandezza del mondo letterario di allora. Dopo la pubblicazione di alcune altre singole poesie (nel complesso della sua vita arriver\u00e0 a scriverne ben ), nel 1829 d\u00e0 alle stampe il racconto \"Viaggio a piedi dal canale di Holmen alla punta orientale di Amager\" (\"Fodreise fra Holmens Canal til \u00d8stpynten af Amager i Aarene 1828 og 1829\"), nello stile di E.T.A. Hoffmann, esito di un viaggio in Danimarca, sollecitato dal re stesso. Opera acerba, ma accolta con discreto favore sia dal pubblico sia dalla critica. Nel 1830 vedono la luce alcuni \"vaudevilles\", tra cui \"Amore nella torre di San Nicolao\" (\"Kj\u00e6rlighed paa Nicolai Taarn, eller Hvad siger Parterret\", composto nel 1829), seguiti nell'anno successivo da un volume di poesie \"Digte\" (\"Poesie\"), che fra i diversi componimenti contiene anche \"Lo spettro o il fantasma\" (\"D\u00f8dningen\"), una sorta di balletto (gi\u00e0 apparso nel 1830), secondo approccio con il genere fiabesco dopo \"La campana sommersa\" (\"Dykker-Klokken\") risalente al 1827.\nSempre del 1831 \u00e8 la raccolta \"Fantasie e schizzi\" (\"Phantasier og Skizzer\"). In virt\u00f9 dell'interessamento di Jonas Collin, lo stesso anno intraprende il suo primo viaggio al di fuori della Danimarca. Al ritorno descrive questa esperienza nelle \"Silhouettes di un viaggio nello Harz e nella Svizzera tedesca\" (\"Skyggebilleder af en Rejse til Harzen og det sachsiske Schweiz\"), pubblicato nel 1832, affresco vivace e di grande lirismo, spesso di sapore fiabesco, dei luoghi e degli artisti che incontr\u00f2 in Germania. Escono contemporaneamente due melodrammi \"La sposa di Lammermoor\" (\"Bruden fra Lammermoor\") (il romanzo gotico di Sir Walter Scott con lo stesso titolo \u00e8 del 1819, mentre il libretto d'opera di Salvadore Cammarano per Gaetano Donizetti \u00e8 soltanto del 1835) e \" Il corvo\" (\"Ravnen eller Broderpr\u00f8ven\") (quest'ultimo porta lo stesso titolo del pi\u00f9 famoso componimento di \"Edgar Allan Poe\" edito nel 1845). A questi, \u00e8 da aggiungere la pubblicazione dei versi descrittivi in \"Vignette per poeti danesi (Vignetter til danske Digtere)\" Il 18 dicembre 1832, vede la luce la composizione poetico-drammatica \"I dodici mesi dell'anno, disegnati a inchiostro e penna\" (\"Aarets tolv Maaneder,Tegnede med Bl\u00e6k og Pen\"), diffuso editorialmente nel 1833, strutturata in dodici parti, una per ogni mese dell'anno di cui porta il nome; pi\u00f9 simile a una raccolta lirica che al testo di un dramma, nonostante presenti anche dialoghi, essa contiene i versi di \"Barn Jesus i en Krybbe Laae\" (mese di dicembre), una canzone che sar\u00e0 pi\u00f9 tardi musicata per pianoforte da Robert Schumann, divenendo un pezzo celebre, molto noto in Danimarca, ma anche nel nord Europa. L'opera \u00e8 dedicata al sovrano danese Federico VI e viene consegnata personalmente a quest'ultimo dall'autore, che coglie l'occasione per perorare la sovvenzione di un suo gi\u00e0 ripetutamente richiesto viaggio nel sud del continente.\nSolo nella primavera del 1833, tuttavia, riesce a ottenere una borsa di studio, per affrontare quel Grand Tour tanto desiderato, vero viaggio iniziatico, che lo porter\u00e0, dal mese di aprile e fino all'agosto del 1834 in Francia e in Italia. A Le Locle, 1833, scrive il dramma \"Agnete e il Tritone\" (\"Agnete og Havmanden\"), conosciuto anche come \"Agnese e l'uomo del mare\", che viene dato alle stampe l'anno stesso, mentre a Roma, nel 1834, comincia il romanzo di grande successo \"L'improvvisatore\" (\"Improvisatoren\", 1835), completato al rientro in patria, in cui narra dei suoi viaggi in Italia, che gli valse notoriet\u00e0 in tutta Europa. Come scrive Paul Kr\u00fcger, nel saggio gi\u00e0 citato, si tratta di un'opera \"un po' convenzionale nella trama e nella concezione, ma ricco di colore e romantica suggestivit\u00e0\", dove domina la \"freschezza genuina, festosa e confidenziale, quasi di bimbo\" e del viaggiatore costantemente pronto a nuove avventure e contento di nuove scoperte, stupito della bellezza del mondo. Analogo afflato si ritrova nell\"Album senza figure\" (\"Billedbog uden Billeder\") del 1840, dove con estrema levit\u00e0 la luna descrive a un pittore le proprie visioni nel suo errare sopra la terra, in particolare durante i pleniluni, quando realt\u00e0 e sogno sembrano fondersi.\nAndersen scrittore di fiabe.\nGi\u00e0 dal 1835 appare la prima pubblicazione di \"Fiabe\" (\"Eventyr\"), che costituiranno la sua produzione pi\u00f9 importante, sebbene non subito riconosciuta come tale. Con cadenza quasi annuale, le pubblicazioni si succedono fino al 1872 (non di rado la prima edizione \u00e8 in inglese, anzich\u00e9 in danese). L'insieme di queste danno origine a diverse raccolte, le prime due proprio del 1835 dal titolo \"Eventyr, fortalte for B\u00f8rn. F\u00f8rste Samling. F\u00f8rste Hefte\" (\"Fiabe, raccontate ai bambini. Prima raccolta. Primo tomo\", 8 maggio 1835) e \"Eventyr, fortalte for B\u00f8rn. F\u00f8rste Samling. Andet Hefte\" (\"Fiabe, raccontate ai bambini. Prima raccolta. Secondo tomo\", 16 dicembre 1835), che comprendono composizioni uscite nei periodi antecedenti, per un totale di 156 fiabe (numero fissato da Birger Frank Nielsen nella sua celebre biografia dello scrittore \"Dirgterens danske V\u00e6rken 1822/1875, 1942\"); altri cataloghi, pi\u00f9 recenti, ne computano 168 includendovi \"Lykke-Peer\" (\"Il fortunato Peer\"), altri ancora addirittura 212, uniformando alle fiabe in senso stretto, anche composizioni che richiamano soltanto il genere.\nParlando della fiabe vere e proprie, o tali considerate, le ispirazioni sono diverse: \"folklore\" popolare, racconti per l'infanzia, fiabe, novelle tradizionali, dove la materia esistente \u00e8 a volte lasciata senza modifiche sostanziali (\"La principessa sul pisello\", \"I vestiti nuovi dell'Imperatore\"), oppure viene trattata come semplice spunto (la stragrande maggioranza dei casi) e rielaborata sulla base di invenzioni personali (ad esempio \" La Regina delle nevi\", \"Compagno di viaggio\") dando vita, per la prima volta, alla fiaba d'autore, propriamente intesa, o per meglio dire contemporanea. \"La cosa che egli crea e che non esisteva prima di lui (...) \u00e8 la fiaba nata dall'incontro diretto tra uno scrittore e il suo pubblico, nel quale la fiaba tradizionale non agisce da modello (sono scomparsi i maghi, le fate, le streghe), ma solo da pretesto che si allontana. Tralasciando Charles Perrault, e la novellistica di corte del Sei-Settecento, oltre alla fiaba d'arte romantica (Ludwig Tieck, Novalis, Clemens Brentano, Achim von Arnim, Bettina Brentano e altri) gli autori di fiabe che, a quest'ultimo proposito, vengono pi\u00f9 spesso accostati sono i due fratelli tedeschi Jacob e Wilhelm Grimm e Andersen.\nTuttavia, la novit\u00e0 di quest'ultimo, e volendo il \"limite\", rispetto ai primi, come scrive Gianni Rodari risiede nel fatto che \"le fiabe dei Grimm scendono, o salgono, dalla pi\u00f9 lontana preistoria, diciamo all'ingrosso indoeuropea: quelle di Andersen nascono nella storia e nella letteratura direttamente, quasi tutte senza aver prima attraversato millenni e frontiere per incarnarsi nella lingua danese (...)\nI Grimm raccolsero le loro fiabe dalla bocca del popolo tedesco, in un particolare momento del Romanticismo (...) Andersen raccont\u00f2 qualcuna delle fiabe ascoltate da bambino, nella libera traduzione della sua memoria: il \"corpus magnum\" delle sue fiabe se lo \u00e8 tirato fuori, pagina per pagina, dalla sua fantasia e dalla sua vita. Il racconto \u00e8 suo, quello che importa \u00e8 il ricordo personale: anche l'elemento, lo spunto tradizionale si piega alla sua esperienza. Molti dei racconti, infatti, traggono origine da episodi di vita vissuta: la danzatrice de \"Il tenace soldatino di stagno\" \u00e8 probabilmente la trasfigurazione di quella che derise da giovane Andersen per i suoi modi sgraziati e le sue continue lettere di raccomandazione. \"Cinque in un baccello\" trae spunto dalla memoria di un vaso di legno in cui erano piantati un aglio e un'unica pianta di pisello davanti alla casa dello scrittore bambino, cos\u00ec come da un litigio con l'amica Henriette Wulff si ispira il satirico \"La principessa sul pisello\" o, alla deformit\u00e0 della stessa bimba, il bonario racconto di \"Mignolina\". K.A.Mayer in un suo articolo, ritagliato e citato dallo stesso scrittore danese nella sua autobiografia, sostiene che \"al suo culmine la fiaba di Andersen colma la lacuna tra la fiaba dell'arte romantica e il racconto popolare quale \u00e8 stato raccolto dai fratelli Grimm (...) e si tratta di una \"fiaba (...) portatrice di pensiero\". La forza innovativa del genere, da parte di Andersen \u00e8 sottolineata anche da Knud Ferlov che rileva la capacit\u00e0 di far convivere sperimentazione e tradizione nei racconti, con riferimento particolare alla lingua. Fortemente sconveniente venne giudicata dall'ambiente accademico, ma anche dagli ammiratori, l'introduzione, ad esempio, della lingua parlata in ambito letterario, spesso non curandosi dei legami sintattici, o addirittura sostituendo alle parole, suoni e voci sconclusionati.\nAl contempo, in questo apparente caos linguistico (e grazie proprio anche a esso), traspare il profondo spirito popolare danese, definito \"lune\", un insieme di bonomia, modestia, di allegria e monelleria, di fierezza ingenua, caratteristico della terra nat\u00eca di Andersen, in cui dominano le sfumature. Stupefacente e innovativo rimane, in ogni caso, l'approccio, da uomo disincantato, ma al contempo fiducioso, pervaso di un candore infantile nell'abbandono alle proprie sensazioni ed emozioni. Andersen crede in ci\u00f2 che magicamente si anima nelle trame che viene creando, sorridendone, ma ugualmente convinto della loro \"possibile\" esistenza in un mondo governato, in fondo, da una benigna volont\u00e0 provvidenziale.\n\"Andersen scopre nuove sorgenti del meraviglioso (...), non si deve equivocare con prodotti artigianali e surrogati quali la novelletta edificante, il raccontino didascalico o moralistico, insomma quella che viene chiamata (...) \"letteratura pedagogica\". Il poeta danese ci dona un tipo di fiaba utile alla formazione della mente, di una mente aperta in tutte le direzioni: una leva fondamentale per l'educazione di un uomo, che non sia solo un esecutore ordinato e limitato, un consumatore facilmente plasmabile e pedissequamente subalterno.\n\"Al di l\u00e0 del contenuto immediato e dell'ideologia di cui possano essere di volta in volta portatrici\" ci aiutano a conformare criticamente la mente e ad affrontare la realt\u00e0 con occhio spregiudicato: \"di inventare dei punti di vista per osservarla, di vedere l'invisibile, come lo scienziato \"vede\" le onde elettromagnetiche dove nessuno aveva mai visto nulla; insomma, proprio come Andersen \"vede\" un'intera storia sulla punta di un ago da rammendo\".\nL'ascesa e il raggiungimento della notoriet\u00e0.\nDa principio trovano maggior riscontro romanzi come \"O. T.\" (il titolo richiama le iniziali del protagonista, Otto Thostrup, ma anche la sigla con cui era noto il carcere minorile di Odense - Tugthus Odense/Riformatorio di Odense) del 1836 o \"Soltanto un violinista\" (\"Kun en Spillemand\") dell'anno successivo. Il primo incentrato sulle amarezze e la profonda solitudine del protagonista, diviene anche occasione per raccontare, su uno sfondo comunque rilevante, le trasformazioni della societ\u00e0 danese e i travagli dei movimenti liberali e democratici in Europa. Nel secondo, si racconta la storia di due ragazzini che, innamorati fin dall'infanzia, ma costretti a separarsi, continueranno a cercarsi per tutta la loro vita. Il protagonista \u00e8 un grande sognatore, sopraffatto dalle spietate regole del mondo degli adulti. Entrambe le opere, verranno tradotte in breve tempo in numerose lingue europee. Nello stesso anno, il 1837, appare sulla \"Revue de Paris\" una sorta di biografia dello scrittore danese, curata da Xavier Marmier, intitolata \"Une vie de po\u00e8te\" che, ripresa in vari Paesi, contribuisce non poco alla diffusione della notoriet\u00e0 di Andersen in Europa. Intensa \u00e8 l'attivit\u00e0 per il teatro di questi anni. Nel 1838, lo scrittore riesce finalmente a vedersi riconosciuto un vitalizio come letterato, che gli consente di non scrivere pi\u00f9 per necessit\u00e0 economiche. Del 1840, le opere teatrali, destinate per\u00f2 all'insuccesso, \"Il mulatto\" (\"Mulatten\"), \"La ragazza mora\" (\"Maurerpigen\") e \"Una commedia in verde\" (\"En Comedie i det Gr\u00f8nne\").\nCon il desiderio di recarsi nuovamente all'estero, mai sopito fin dal suo ritorno dal precedente viaggio, grazie a un sussidio reale, nel 1840 riesce a partire nuovamente per la Germania, l'Italia, Malta, la Grecia, Costantinopoli, facendo ritorno, durante le rivolte balcaniche, lungo il corso del Danubio, praticamente dal delta fino alla capitale austroungarica. Da Vienna attraverso la Germania raggiunge di nuovo la Danimarca. Le impressioni, di grande interesse culturale, politico e etnografico, raccolte durante questo soggiorno in paesi stranieri costituiranno il materiale letterario per \"Il bazar di un poeta\" (\"En digters bazar\"), che uscir\u00e0 in volume nel 1842.&lt;br&gt;\nA met\u00e0 degli anni 1840 Andersen \u00e8 gi\u00e0 noto in gran parte d'Europa, sebbene abbia ancora difficolt\u00e0 sociali nella sua Danimarca. In questo periodo torna all'amore di sempre: il teatro. Del 1844 \u00e8 l'opera teatrale \"Il re sognatore\" (\"Kongen dr\u00f8mmer)\" e dell'anno successivo la commedia di ispirazione fiabesca \"Il fiore della felicit\u00e0\" (\"Lykkens Blomst\"). Il 1846 vede l'uscita del libretto d'opera \"La piccola K.\" (\"Liden Kirsten\"), musicato da Johann Peter Emilius Hartmann, di cui Andersen scriver\u00e0 una biografia. L'editore londinese della \"Literary Gazette\", William Jerdan invia allo scrittore danese una lettera con cui lo invita a visitare l'Inghilterra. Andersen gli risponde con calore, entusiasta di poter recarsi in un Paese \"la cui letteratura ha cos\u00ec indelebilmente arricchito la mia immaginazione e colmato il mio cuore\".\nLa visita in Inghilterra e l'incontro con Charles Dickens.\nNel giugno del 1847, Andersen visita l'Inghilterra dove ottiene un'accoglienza trionfale. Questo viaggio segna una vera e propria svolta nello sviluppo letterario dello scrittore. Alcuni romanzi e fiabe erano gi\u00e0 stati tradotti tra il 1845 e il 1847 in lingua inglese e numerose riviste letterarie britanniche avevano favorevolmente recensito tali opere. Jerdan gli procura numerosi incontri con esponenti del mondo letterario anglosassone, tra cui quello con Charles Dickens che, la prima volta, non riesce ad avere luogo. Quest'ultimo, si premura comunque di far recapitare al danese una copia delle proprie opere con dedica personale. Andersen rimane colpito profondamente e favorevolmente da Londra, paragonandola, per fascino, solo a Roma (\"Londra con le sue giornate frenetiche, Roma con le sue notti di silenzio\"), sebbene nel suo diario non manchino annotazioni circa le condizioni miserabili in cui le classi meno abbienti sono costrette a vivere. L'incontro con l'autore de \"Il circolo Pickwick\" \u00e8 tuttavia, solo rimandato. Esso avviene nel mese di agosto a Ramsgate, presenti i familiari dello scrittore inglese. Da questo scaturisce una profonda amicizia tra i due uomini che dar\u00e0 vita a un intenso, seppur irregolare, scambio epistolare per oltre un decennio, oltre che a un ulteriore incontro a Londra nel 1857.\nIl poeta danese scrive, parlando del momento in cui i due si lasciarono: (Dickens) \"era partito da Broadstairs per salutarmi, e indossava un abito verde sdrucito e un \"kilt\" scozzese colorato in modo allegro, di un inglese elegantissimo. \u00c8 stato l'ultima persona a stringermi la mano in Inghilterra e ha promesso di scrivermi. Mentre la nave si allontanava dal porto, riuscivo ancora a vederlo: credevo se ne sarebbe andato via molto prima! Agitava il cappello e alla fine ha anche alzato una mano verso il cielo. Mi chiedo se volesse dirmi: 'ci rivedremo lass\u00f9!'. Il soggiorno britannico, grazie ai buoni uffici di Richard Bentley, gi\u00e0 editore delle opere del danese in Inghilterra, che gli permette di stringere importanti accordi editoriali, apre definitivamente ad Andersen le porte del mercato anglosassone, che rappresenter\u00e0, da quel momento in avanti, uno dei punti di riferimento all'estero per la sua produzione, insieme con quello statunitense. Un rapporto, quello con il mondo letterario e editoriale inglese, che sar\u00e0 comunque segnato da non poche difficolt\u00e0 e incomprensioni. Nella raccolta di fiabe uscita quell'anno (\"Nuove fiabe. Secondo volume. Prima raccolta\" - \"Nye Eventyr. Andet Bind.F\u00f8rste Samling\") Andersen inserisce una dedica speciale per lo scrittore inglese: \" Sento un desiderio, una bramosia di radicare in Inghilterra la prima fioritura del mio giardino poetico quale augurio natalizio: ed \u00e8 grazie a te, mio caro, nobile Dickens che coi tuoi libri mi sei stato amico prima di conoscerti\". Nello stesso anno esce la stesura definitiva del dramma \"Ahasverus\" (\"Assuero\").\nLa maturit\u00e0.\nNel 1849, esce il romanzo \"Le due baronesse\" (\"De to Baronesser\"/\"The two Baronesses\").\nRiguardo a questa opera ricever\u00e0 una lettera appassionata da Dickens, che aveva avuto una copia dedicata del libro in inglese: \"Mia moglie e i ragazzi insistono perch\u00e9 ti saluti tanto, e siamo tutti ansiosi di sapere quando ci allieterai con un nuovo libro. Siamo gelosi di Stoccolma e siamo gelosi della Finlandia, e ci ripetiamo che tu dovresti stare a casa, a casa e in nessun altro posto! (Eccetto l'Inghilterra, naturalmente, in cui ti accoglieremmo con tutto il cuore). A casa con una penna in mano e un bel plico di fogli bianchi davanti a te\". Altri \"vaudevilles\", di motivo fiabesco, come \"Meer end Perler og Guld\", \"Ole Chiudigliochi\" (\"Ole Luk\u00f8je\") o \"Madre Sambuco\" (\"Hyldemoer\") caratterizzano la produzione della fine degli anni quaranta e degli inizi degli anni cinquanta. A quel periodo risalgono le due commedie (1850) \"La nuova camera della puerpera\" (\"Den nye Barselstue\") e \"Una notte a Roskilde\" (\"En Nat i Roeskilde\"). Da ricordare ancora il romanzo filosofico \"Essere o non essere\" (\"At v\u00e6re eller ikke v\u00e6re\") del 1857. Tra gli episodi di maggior rilievo vi \u00e8 il secondo soggiorno in Inghilterra di Andersen su invito di Dickens nel luglio 1857, a seguito del quale l'amicizia tra i due si raffredder\u00e0 non poco, almeno da parte dell'inglese (ricordato in \"Una visita a casa di Charles Dickens d'estate. 1857\"-\"Et Bes\u00f8g hos Charles Dickens I Sommeren. 1857\"-, edito nel 1860).\nPare che l'invito fosse per un breve periodo, ma Andersen si ferm\u00f2 presso l'abitazione dello scrittore, \"Gad's Hill\", per oltre sei settimane, fino al mese di agosto. Questo fatto influ\u00ec negativamente sul giudizio complessivo che l'ospite britannico si era fatto del danese, ridimensionando la sua stima incondizionata. \"L'ipersensibilit\u00e0 di Andersen e la sua necessit\u00e0 di attenzione, come ospite e straniero, provocarono infatti non pochi disagi alla famiglia Dickens. E soprattutto non poche incomprensioni. Dickens aveva garantito che durante quell'estate sarebbe stato libero e a completa disposizione per il suo ospite, ma fu invece indaffaratissimo fra la stesura de \"La piccola Dorritt\" (La piccola Dorritt) e numerose altre attivit\u00e0. Il temperamento di Andersen, d'altra parte, era effettivamente delicatissimo. E alcune recensioni a articoli sprezzanti su di lui, che gli pervennero in quelle giornate complicarono di pi\u00f9 il suo stato d'animo\".\nAl termine di quel soggiorno, Dickens, che si era dato da fare per presentare Andersen nei circoli letterari e teatrali londinesi pi\u00f9 esclusivi, superando non poche difficolt\u00e0 anche linguistiche, scrisse: \"(Andersen) ci fa passare pessimi momenti. Sono persino arrivato alla convinzione che non parli come si deve neppure il danese. Almeno \u00e8 ci\u00f2 che sostiene la sua traduttrice, e sarebbe in grado di giurarlo di fronte a un giudice\". Si sostiene addirittura che lo scrittore inglese si sia ispirato ad Andersen per creare la spregevole figura di Uriah Heep, nel celeberrimo romanzo \"David Copperfield\", edito tra il 1849 e il 1850. Tuttavia, il disincanto dell'inglese per Andersen risale a molti anni dopo la pubblicazione del romanzo (momento in cui le affinit\u00e0 tra i due raggiungono invece vertici quasi idilliaci) e tale connessione non sembra probabile. Il danese, viceversa, dopo aver lasciato l'ospite britannico gli scrive: \"Dimentica, amico, il lato oscuro di me che la troppa vicinanza potrebbe averti illuminato.Vorrei tanto vivere nel ricordo di una persona che ho amato come un amico e un fratello\".\nPer parte sua, Andersen rimarr\u00e0 affettivamente, sebbene univocamente, legato a Dickens fino alla morte di quest'ultimo (1870), tanto da annotare nel proprio diario il giorno della scomparsa dello scrittore: \"La sera del 9 giugno - ho letto - Charles Dickens \u00e8 mancato. Non ci rivedremo mai pi\u00f9 su questa terra. Non avr\u00f2 mai una spiegazione sul perch\u00e9 non abbia risposto alle mie lettere\" Tra il 1853 e il 1863, scriver\u00e0 inoltre ben sette opere teatrali. In riferimento allo stesso periodo, non sono poi da trascurare i numerosi resoconti di viaggi: in tutto lo scrittore ne affront\u00f2 probabilmente una quarantina, anche fuori dall'Europa, (almeno 29 sono documentati) tra cui \"In Svezia\" (\"I Sverrig\") del 1851, \"In Spagna\" (\"I Spanien\") del 1863 e \"Una visita in Portogallo\" (\"Et Bes\u00f8g i Portugal\") del 1866. Si tratta di racconti atipici, che coniugano brani di tipo documentaristico a \"excursus\" (digressioni, divagazioni erudite) di natura filosofica. In \"In Svezia\" sono inserite anche alcune fiabe.\nGli ultimi anni.\nConquistato il successo, Andersen continua a scrivere moltissimo, anche per il teatro, sebbene un numero notevole di opere usciranno dopo la sua morte. Inoltre, non recede dal viaggiare, producendo diversi resoconti. La sua gi\u00e0 citata autobiografia \"La fiaba della mia vita\" \"(Mit Livs Eventyr\", uscita in due volumi nel 1855 in lingua danese, che riprende anche \"Das M\u00e4rchen meines Lebens ohne Dichtung\" redatta nel 1847), vede un seguito La storia della mia vita \"The story of my life\", edita in inglese, nel 1871. A essa si aggiunge una continuazione \"Forts\u0153ttelse\" che riguarda il periodo 1855-1867, pubblicata postuma a cura di Jonas Collin, nel 1877. L'ultima \"Ricordi\" \"(Levnedsbog)\", incompiuta, esce anch'essa dopo la morte dello scrittore, nel 1926. Nel 1866 viene nominato consigliere di Stato e nel 1867 diviene cittadino onorario di Odense. Riconosciuto dalla critica, in particolare da Georg Brandes, come vero rinnovatore del genere fiabesco, si reca per ben due volte all'Esposizione Universale di Parigi (visita riecheggiata poi nella fiaba \"La Driade\"). In questo periodo alcune fiabe e raccolte di fiabe approdano sul mercato librario e sulle riviste letterarie statunitensi, grazie all'interessamento dello scrittore per l'infanzia ed editore newyorkese \"Horace Eliash Scudder\". Quest'ultimo gli riconosce il pi\u00f9 alto compenso mai ricevuto dall'estero per la pubblicazione delle sue opere, una cifra equivalente a circa 450 sterline, oltre a tributargli il titolo di \"grande maestro\", pur essendo egli stesso un noto scrittore di libri per l'infanzia.\nOltre alle autobiografie, Andersen tiene un diario, redatto quotidianamente nel corso di gran parte della sua vita, e composto da ben 12 volumi. Notevole l'epistolario.\nNel 1870, scrive il suo ultimo romanzo \"Peer fortunato\" (\"Lykke-Peer\"), ritornando a uno dei temi a lui cari ossia il giovane povero e geniale destinato al successo, ma piegando il finale a un momento eroico: il protagonista \u00e8 stroncato da un infarto, mentre canta in un'opera da lui composta. Come sottolinea Bruno Berni, una morte \"nella gioia della vittoria, come Sofocle ai giochi olimpici, come Thorvaldsen a teatro, ascoltando una sinfonia di Beethoven\". Nonostante il prestigio e il successo delle sue opere, Andersen versa in condizioni di semi indigenza economica. Numerosi i sostegni in denaro che gli arrivano dalla Danimarca, dagli Stati Uniti e da altri paesi europei. Pur commosso dalla solidariet\u00e0 dei lettori, dichiara: \"Non posso accettare alcun dono che provenga da altri individui. Diversamente, anzich\u00e9 sentimenti di orgoglio e gratitudine, proverei umiliazione\"\nNella primavera del 1872, Andersen cadde dal letto facendosi molto male. Non si riprese mai del tutto. A testimonianza del perdurare anche in vecchiaia di una sensibilit\u00e0 instabile e contraddittoria nello scrittore, in una lettera del 1873, indirizzata a Edward Collin, Andersen annoter\u00e0: \u00ab\u00c8 meraviglioso avere degli amici a questo mondo, amici come quelli che ho io\u00bb, alla fine dello stesso anno, in un altro scritto, si esprimer\u00e0 cos\u00ec: \"Non vedo progresso, non vedo futuro. Se la vecchiaia \u00e8 questo, \u00e8 terribile\". Nel 1874 posa per una scultura che gli viene eretta, fra molte polemiche, ancora in vita. Per il suo settantesimo compleanno gli vengono tributati onori da tutto il mondo da parte dei suoi lettori. Poco prima di morire, pare che chiese bizzarramente alla signora Melchior, presso cui alloggia, di tagliargli un'arteria dopo morto e di far incidere sulla sua lapide l'epigrafe: \"Non sono morto davvero\". Andersen spira il 4 agosto 1875, in pace, in una casa chiamata \"Rolighed\" (letteralmente: quiete), di propriet\u00e0 della famiglia Melchior appunto, agiati commercianti suoi amici, nei dintorni di Copenaghen. Il suo corpo viene deposto nel cimitero retrostante la chiesa dell'Assistenza nell'area della capitale danese nota come N\u00f8rrebro.\nI temi principali delle opere.\nIl \"diverso\".\n\u00c8 piuttosto evidente che le molteplici esperienze giovanili (non ultima quella scolastica) siano correlabili alla maturazione del tema del \"diverso\" che lotta per essere accettato, centrale nell'opera dello scrittore danese, come si riscontra, ad esempio, ne \"Il brutto anatroccolo\". L'idea del diverso in Andersen rimanda, per molti versi, a quella di \"non collocato o non collocabile\", riferito a qualcuno che ineluttabilmente, per sua natura, non pu\u00f2 trovare il proprio posto nella realt\u00e0 che lo circonda, come \"sospeso\" tra due mondi a nessuno dei quali pu\u00f2 appartenere appieno. \nIn fondo, anche il \"lieto fine\" dei racconti, quando compare, suona ambiguo, quanto meno volutamente duplice per il pubblico dei ragazzi e quello degli adulti: la gioia dell'anatroccolo mutato in cigno induce piuttosto il lettore a riflettere se la vera felicit\u00e0 del protagonista non risiedesse piuttosto nella sua vita precedente, quando nuotava nel fango a contatto con la pi\u00f9 profonda essenza della natura, anzich\u00e9 nel superbo, appagante distacco della sua nuova condizione. Allo stesso modo, in cui ambivalenti sono, all'occorrenza, gli \"infelici\" finali: edificante, e in ultima analisi tranquillizzante, \u00e8 la morte drammatica la notte di Capodanno della \"piccola fiammiferaia\" che consuma a uno a uno i suoi cerini per scaldarsi le mani, i quali le procurano, per converso, visioni straordinarie in cui la nonna la chiama in Paradiso. Pi\u00f9 di un critico ha trattato questo aspetto, dandone un'interpretazione di natura \"ideologica\", quale esito di una visione cristiana intrisa dei \"buoni sentimenti\" tipici della morale di una borghesia in ascesa, fiduciosa, ottimista, sicura di s\u00e9 \"a cui nessuno aveva ancora svelato con la critica la sua ipocrisia\". Ancora in relazione a \"La piccola fiammiferaia\", ma per esteso alla produzione fiabesca di Andersen, un'osservazione di Luigi Santucci: (il bimbo che legge) \"assomma al suo ottimismo anche una fiducia finale, la certezza di un paradiso che non afferra bene in cosa consista, ma che comprende vada conquistato con un mansueto amore alla propria condizione. Ed \u00e8 l'avvento di uno dei pi\u00f9 preziosi sentimenti per vivere la vita (...) appunto una persuasione alla vita, un fornire sentimenti atti a conservare una felicit\u00e0 che resista ai mali dell'esistenza \u00e8 il fondo dell'arte anderseniana\". Scrive ancora Lina Sacchetti: \"la conclusione \u00e8 sempre vittoria o premio meritati per le qualit\u00e0 morali messe in azione dai protagonisti, oppure \u00e8 punizione per i loro difetti e le loro colpe, spesso con duplice significato\". Osservazioni sicuramente fondate, ma che in qualche modo danno conto, come suggerisce Gianni Rodari, piuttosto della storia letteraria che non dell'essenza dei racconti.\nNei racconti di Andersen si intravedone un livello di introspezione psicologica, che anticipa la psicoanalisi di Sigmund Freud ed in particolare il tema dell'ombra, dal quale trarr\u00e0 ispirazione anche Franz Kafka.\nLa \"Sirenetta\" si conclude con la promessa della vita eterna in Paradiso per Ariel, dopo 300 anni di buone azioni del principe che lei rifiut\u00f2 di uccidere.\nIl finale fu omesso nella versione animata di Walt Disney, in modo simile a quanto accadde per la favola \"Il soldatino di stagno\".\n\"Il doppio\": l'incertezza esistenziale in una \"rivoluzione\" epocale.\nLa percezione di \"sospensione\", di \"essere e non essere\" nello scrittore danese inclina altres\u00ec verso quello di \"doppio\", in cui pare di poter cogliere il suo convincimento di essere \"imprigionato\" in una personalit\u00e0 a cavallo tra realt\u00e0 diverse, senza poter appartenere veramente a nessuna, che non sia quella ideale ove si realizza l'unione tra poesia e natura. Questo luogo ideale \u00e8 il gioco letterario. \"Andersen \u00e8 lo spirito del gioco. Gioca con le vecchie fiabe, gioca a inventarne di nuove, gioca a scoprire fiabe dappertutto, in chiunque gli passi accanto\". E il gioco \u00e8 per sua natura fluido, risponde totalmente solo alla fantasia, con le sue \"leggi\" (gli oggetti quotidiani a cui fanno riferimento i racconti sono soltanto la materia prima grezza da utilizzare), ma in una metamorfosi completa, senza residui, in cui l'impronta ideologica \u00e8 mero aspetto contingente. Una dimensione appagante, che permette, prima ancora che al lettore, all'autore stesso di moltiplicare la propria libert\u00e0, senza vincoli identificativi. In questa logica meglio si comprende anche il senso della morte e della vita dello scrittore danese, non solo collegato a una visione cristiana. I due aspetti si compenetrano inscindibilmente, con prevalenza inaspettata, ma naturale, in cui la morte \"\u00e8 un passaggio nero tra due mondi diversamente, ma ugualmente luminosi\". Sempre in ordine al ragionamento sul \"doppio\", come ricorda Johan de Mylius tutta la vita di Andersen \u00e8 segnata da una sorta di duplicit\u00e0, da una sospensione tra due mondi e due epoche. La nascita indigente e la voglia di riscatto sociale, sollecitata anche dal padre e da vagheggiate improbabili ascendenze, raggiunta con maggior difficolt\u00e0 di quanto probabilmente sperasse, ne \u00e8 un esempio: un bipolarismo tra sofferenza e risarcimento, che non risolver\u00e0 mai del tutto, e \"dal quale scoccher\u00e0 la scintilla della sua poesia\". Si pensi ancora, alla contrapposizione tra la vita di provincia chiusa, fortemente ancorata alle tradizioni di una societ\u00e0 arcaica a Odense e l'incontro con il nuovo mondo \"borghese\", aperto alla modernit\u00e0, di Copenaghen e in maggior misura nelle altre citt\u00e0 europee; cos\u00ec come la fascinazione generata dall'ascolto dei racconti e delle leggende secondo la prassi della trasmissione orale e la necessit\u00e0, sostenuta da forte desiderio, di aderire alla cultura emergente fondata viceversa sul libro e l'opera d'autore (che di tale tradizione contadina sancisce il declino), rappresentano ulteriori elementi interpretativi a favore di una percezione della \"diversit\u00e0\" decisamente complessa e articolata. L'incontro con tecnologie del tutto rivoluzionarie (si veda la descrizione del telegrafo in \"il bazar del poeta\"), messe a confronto con superati strumenti di comunicazione, le cui nuove potenzialit\u00e0 applicative vengono colte, per molti aspetti, come l'esito di una lirica magia umana (ancorch\u00e9 il frutto di una prosaica ricerca scientifica) \u00e8 altrettanto significativa, al pari di un'importante considerazione sul periodo storico in cui lo scrittore si trova a vivere. Un'epoca in ci si assiste al passaggio definitivo da un'organizzazione sociale agricola, feudale e \"mercantile\", oligarchica a una di tipo industriale, borghese, democratica: la Restaurazione postnapoleonica imperante, \u00e8, infatti, percorsa da vivi fermenti di liberalismo e da pressanti tensioni politiche tese all'autodeterminazione dei popoli, che porter\u00e0, anche in Danimarca, alla fine dell'assolutismo e all'affermarsi di una monarchia costituzionale e parlamentare.\nSi pu\u00f2 concludere che le vicende e le inclinazioni personali si saldino, dunque, sorrette da una sensibilit\u00e0 non comune, spesso morbosa, a questa miriade di sollecitazioni e trasformazioni in cui il poeta pare restare \"in bilico\", quasi \"sdoppiato\", apparentemente non in grado di \"collocarsi\". In questo atteggiamento non notiamo, in ogni caso, alcun rimpianto del passato, semmai un moderato ottimismo verso il futuro, sostenuto da una fede religiosa pi\u00f9 profonda di quanto solitamente sottolineato, improntata a una visione della Provvidenza, fortemente segnata dall'idea di predestinazione (tipicamente protestante), personalmente enfatizzata con funzioni rassicurative di natura psicologica. Su tutto prevale, tuttavia, una marcata propensione a una forma di scetticismo esistenziale (angst). Un \"non pi\u00f9\" e un \"non ancora\" che inducono, per altro verso, a considerare Andersen come l'ultimo degli esponenti romantici e, al contempo, un attento frequentatore, per stili e temi, del realismo ai suoi albori. In questa luce, il tema del \"diverso\" assume, pertanto, uno spessore pi\u00f9 ampio e letterariamente significativo. Affrontato con rara, singolare partecipazione, frutto di una sensibilit\u00e0 viva e accesa, esso costituisce il nucleo pi\u00f9 profondo della poetica dello scrittore danese, regalandoci spunti di riflessione sulla condizione umana, mai discosti dall'abilit\u00e0 di incantarci con straordinaria suggestione.\nIl macabro e l'idilliaco, la morte e la vita.\nNon poche opere (\"O.T.\", \"Soltanto un violinista\", come pure alcune sequenze dei resoconti di viaggio), sono intrisi della presenza della morte e del macabro e dal loro speculare contrario: l'immortalit\u00e0 quale trasformazione in qualcosa di superiore, di congiungimento o ricongiungimento all'affetto perduto, o sottratto prima ancora di essere posseduto. In particolare, i racconti fiabeschi.\nIl ricorso al macabro \u00e8 frequente, ben oltre l'utilizzo strumentale o l'effetto narrativo, cos\u00ec come le immagini di mutilazione (si pensi a \"La sirenetta\", a suo modo senza gambe, a \"Il tenace soldatino di stagno\", con un'unica gamba, o ancora a \"Le scarpette rosse\", dove alla protagonista vengono amputati i piedi). \"Spesso la mutilazione \u00e8 il punto di partenza\" scrive Simonetta Caminiti \"per un passaggio a un livello diverso della vita, terrena o ultraterrena: la Sirenetta vive nell'amore per l'essere umano - un essere umano \"normalissimo\", bench\u00e9 sia un principe e sia molto bello, un autentico e banale clich\u00e9-la forza per rinunciare a tutto, un \"transfert\" che le far\u00e0 abbracciare tre elementi:l'acqua, dalla quale parte, la terra nella quale amer\u00e0 in silenzio versando sangue dai piedi e (da ultimo) l'aria (alla fine della storia diventer\u00e0 proprio un'invisibile figlia dell'aria). Nell'amore e nel dolore, a causa della sua inadeguatezza, le sar\u00e0 risparmiato solo il fuoco. Eppure nel fuoco muore un altro piccolo eroe di Andersen: il Soldatino che, nella morte, trova l'adorata e bellissima ballerina di carta. Il cuore e la stella sotto la cenere sono la prova della loro trovata felicit\u00e0. Ai personaggi di Andersen, i quali cercano strenuamente (e spesso invano) di essere accettati, tocca aspirare al cielo perch\u00e9 si comprenda che erano esseri speciali\". Anche in questo tema, che si ricollega strettamente a quelli gi\u00e0 trattati, ritroviamo la radicale convinzione di Andersen che per aspirare al bene la condizione \u00e8 spesso la sofferenza. Sempre, che questa ambizione si realizzi poi veramente, dal momento che bene e male, vita e morte appaiono a volte un tutt'uno: due facce della medaglia dell'esistere.\nLe fiabe e l'ispirazione \"favolistica\".\nCome gi\u00e0 accennato nei racconti di Andersen non troviamo quasi pi\u00f9 gli elementi della fiaba classica. Maghi, fate, streghe sono praticamente scomparsi cos\u00ec come rivisitata \u00e8 la lotta tra il bene e il male che di quella tipologia di racconto costituisce l'ossatura e l'essenza. Numerosi sono, invece, gli esempi di narrazione costruiti su un impianto d'ispirazione \"favolistica\". Scrive Simonetta Caminiti a questo riguardo:\"Animali (e oggetti) rappresentano la natura umana, ma in chiave di parodia e si fanno beffe della categoria umana stessa. Cicogne che parlano degli artifici linguistici dell'uomo, definendo per\u00f2 il paradosso della incomunicabilit\u00e0; giocattoli che rappresentano il microcosmo della borghesia e del proletariato, in cui un breve invaghimento fa da falso collante; fiori che confabulano fra di loro stupiti delle meraviglie del mondo, ma a corto di strumenti per spiegarsele; paperelle che sarebbero in grado di perdonare a se stesse qualunque gesto, incluso l'assassinio; utensili di nazionalit\u00e0 diverse che interpretano proprio le socio-culture del diciannovesimo secolo\" sono di gran lunga i protagonisti preferiti nei racconti di Andersen. Se non si pu\u00f2 parlare di un legame diretto con la tradizione di \"Esopo\", \"Fedro\" o \"La Fontaine\" (l'impianto generale \u00e8 pur sempre quello della fiaba piuttosto che della favola) \u00e8 altrettanto innegabile che l'uso di animali, vegetali, oggetti parlanti affonda le sue radici ispirative, con ampia rivisitazione, proprio in quella tradizione.\nUna riproposizione letteraria del tutto innovativa della fiaba, in una sorta di commistione moderna di generi, a cui si rifaranno nel secolo successivo i creatori di numerosi \"comics\", che, in fondo, altro non sono che la traduzione contemporanea dei modelli letterari \"codificati\" dallo scrittore danese.\nLa questione della lingua in Andersen.\nCos\u00ec come Knud Ferlov sottolinea l'abilit\u00e0 di Andersen nel ricreare lo spirito del \"lune\" danese, anche attraverso un uso sapiente e al contempo \"spregiudicato\" della lingua madre, per altro verso nella sua biografia dello scrittore, Elias Bredsdorff pone l'accento sulla estrema difficolt\u00e0 di capire appieno la genialit\u00e0 letteraria di quest'ultimo in una lingua che non sia quella nativa. Fattore che ha influito negativamente sul riconoscimento, soprattutto nei primi anni, della genialit\u00e0 dell'autore all'estero. In un'edizione inglese delle opere di Andersen del 1935, curata dalla Cambridge University Press, R.P. Keigwin scrive: \"Andersen screzi\u00f2 la sua narrativa con ogni possibile tocco 'conversazionale': neologismi, modi di dire che determinassero picchi di attenzione nel lettore, frequenti incidentali o parentesi; slang tipici di Copenaghen, molte licenze. E soprattutto un uso liberissimo delle particelle del discorso: quei piccoli ammiccamenti tipici del linguaggio parlato, dei quali il danese come il greco \u00e8 ricco, e non poco. Tanto mantenne il tono della conversazione nelle sue storie, Andersen, che si resta a bocca aperta quando invece vi si trova qualche tocco evidentemente letterario\" Difficile rendere queste peculiarit\u00e0 di una lingua in una traduzione, ma tuttavia, nel caso, particolarmente necessario, in quanto proprio nel particolare uso che ne fa Andersen, risiede gran parte dell'innovazione letteraria e delle nostre possibilit\u00e0 di coglierne il genio inventivo. Al di l\u00e0 degli aspetti ideologici che, in et\u00e0 vittoriana, diedero origine a vere e proprie \"epurazioni\" moralistiche dei racconti e delle opere del danese, le versioni inglesi di queste ultime, attraverso le quali per lungo tempo si diffusero in Europa gli scritti di Andersen, afflitte da vere e proprie incomprensioni linguistiche e da scorrettezze di traduzione. L'esito \u00e8 che questi errori e deformazioni ci hanno consegnato in eredit\u00e0 un \"altro\" Andersen, spesso ben lontano dall'originale. Il grande scrittore deve essere tradotto direttamente dal danese, sostiene ancora il biografo, restituendogli variet\u00e0, licenze, il sottile umorismo, l'apporto senza precedenti nella letteratura mondiale. \"A fronte del fatto che Andersen fu cos\u00ec mutilato dalla maggior parte dei suoi traduttori \"scrive ancora Bredsdorff \" \u00e8 sorprendente che sia a ogni modo sopravvissuto. Perch\u00e9 mai \u00e8 diventato cos\u00ec popolare? La risposta potrebbe essere, a mio avviso, che, anche sotto le vesti che i suoi traduttori e adattatori vittoriani gli hanno imposto, non c'era nulla di simile n\u00e9 nella letteratura americana n\u00e9 in quella inglese. Andersen recava qualcosa di sconosciuto all'Europa. \u00c8 vero che neppure il miglior traduttore renderebbe piena giustizia alla sua lingua e al suo stile\". Egli scrisse anche un libro con le fiabe pi\u00f9 famose \"Il fantastico mondo delle fiabe di Andersen\"\nLa fortuna e l'eredit\u00e0 letteraria delle opere.\nLa fortuna dell'opera di Andersen \u00e8 quasi del tutto legata alla produzione fiabesca che ha messo profonde radici nella nostra cultura. Tutti conoscono \"La sirenetta\", \"Il brutto anatroccolo\", \"Il soldatino di stagno\", \"I vestiti nuovi dell'imperatore\", \"La piccola fiammiferaia\", \"La principessa sul pisello\" (si consideri che, alla data del 2005, le fiabe di Andersen erano tradotte in ben 153 lingue).\nIl ruolo di questi scritti nel nostro immaginario \u00e8 tanto pi\u00f9 notevole se si pensa che, a differenza per esempio delle fiabe dei fratelli Grimm, le opere del poeta danese sono, di norma, del tutto originali (solo in alcuni casi sono ispirate, come detto, a racconti tradizionali). Molto meno conosciute, per non dire dimenticate, la maggior parte delle altre opere. A quest'ultimo proposito, interessante \u00e8 l'annotazione di Simonetta Caminiti, riprendendo una considerazione di Elias Bredsdorff: \"Il comportamento dei traduttori e dei critici (vittoriani) anglosassoni verso Andersen sarebbe stato pari 'a quello che tutto il mondo ha tenuto verso \"Jonathan Swift\" e \"Daniel Defoe\": hanno spinto Andersen in una \"nursery\" e ce lo hanno chiuso dentro. Per sempre\". La nursery in questione si riferisce non soltanto all'aver dato enfasi, di fatto, alla produzione fiabesca dello scrittore danese, relegando la sua produzione sugli scaffali per i ragazzi e tralasciando la copiosa restante produzione di pregio, ma, soprattutto di aver operato scientemente \"tagli\", \"adattamenti incongrui e moralizzatori\", stravolgendo spesso l'opera del danese, attenuandone la carica innovativa e, per certi versi, non convenzionale. Purtroppo gran parte del resto del mondo \u00e8 entrato in contatto con Andersen, attraverso queste versioni anglosassoni ottocentesche, formandosi un'idea poco rispondente all'originale, di cui solo recentemente si inizia ad apprezzare il valore, grazie a versioni accurate dal danese (ancora rare, soprattutto in Italia) tese a riscoprire l'autore di Odense in tutte le sue sfaccettature e promuovendo anche opere non fiabesche. In particolare, eliminando i paludamenti vittoriani, eccessivamente \"buonisti\". Nonostante le \"revisioni\" operate, come detto, la fama e il valore di Andersen sono sopravvissuti fino ai giorni nostri, sebbene confinati alle opere per bambini.\nL'opera dello scrittore ha influenzato molti autori suoi contemporanei e successivi; si possono citare certamente Charles Dickens, William Thackeray e Oscar Wilde.\nHans Christian Andersen resta, ancora oggi, un punto di riferimento, in particolare verso la letteratura per i pi\u00f9 giovani: il Giorno del suo compleanno, il 2 aprile, viene celebrato nel Mondo con la Giornata internazionale del libro per bambini.\nIl 2005 \u00e8 stato il bicentenario della nascita di Andersen, e la sua vita e le sue opere sono state celebrate in tutto il mondo, con uno sforzo di promozione complessiva e un'intensa e puntuale azione di catalogazione della notevole produzione, spesso del tutto sconosciuta. L'interesse per la persona di Andersen e per l'eredit\u00e0 culturale che ha lasciato non \u00e8 mai stato pi\u00f9 vivo, soprattutto in Danimarca, paese di cui l'autore viene considerato il pi\u00f9 importante esponente letterario. Una eccellente fonte \u00e8 il sito del bicentenario di Hans Christian Andersen.\nAl nome di Andersen sono dedicati diversi premi del settore della letteratura per ragazzi, tra cui lo Hans Christian Andersen Award e, in Italia, il Premio H.C. Andersen Baia delle Favole di Sestri Levante che dal 1967 premia le fiabe inedite (www.andersenpremio.it) e il Premio Andersen, che dal 1982, premia i migliori libri italiani per l'infanzia editi nel corso dell'anno precedente, suddivisi secondo l'et\u00e0 dei destinatari e per autori, illustratori, ecc.\nOpere.\nFiabe.\nDi seguito un elenco dei racconti pi\u00f9 celebri dell'intera produzione di Andersen. Le date in corsivo si riferiscono alla prima edizione assoluta (anche non in lingua danese)\nTraduzioni italiane delle opere di H.C. Andersen.\nTraduzioni friulane\nFilmografia su Andersen.\nFilm che trattano della figura di Andersen:\nE-book.\nAndersen e Corteggi - \"Pollicina\" - Collana Beccogiallo Editore Mursia per iTunes"}
{"id": "131481", "revid": "1305772", "url": "https://it.wikipedia.org/wiki?curid=131481", "title": "Baldovino II", "text": ""}
{"id": "131482", "revid": "118299745", "url": "https://it.wikipedia.org/wiki?curid=131482", "title": "Lingua p\u0101li", "text": "La lingua p\u0101li (nome nativo: \u092a\u093e\u0932\u093f, \"p\u0101li\") \u00e8 una lingua indiana, appartenente alla famiglia indoeuropea. Ancora oggi \u00e8 usata come lingua liturgica del buddhismo Therav\u0101da.\nIl p\u0101li \u00e8 la lingua in cui \u00e8 stato compilato il canone buddhista della scuola del therav\u0101da, il Tipitaka (\u201ctre canestri\u201d, in sanscrito Tripitaka), intorno all'80 a.C. \nIn passato fu identificato con l'antica lingua del Magadha, affine al sanscrito. Recentemente per\u00f2 si \u00e8 giunti a pensare che il magadhi si sia sviluppato separatamente rispetto al p\u0101li. Infatti, ad esempio, nessuna iscrizione dell'imperatore A\u015boka, vissuto nel III secolo a.C., \u00e8 in p\u0101li, ma in altri dialetti pracritici.\nDescrizione e classificazione.\nLa lingua liturgica del buddhismo del Therav\u0101da ha riconoscibili le caratteristiche della lingua indo-aria. Non pu\u00f2 per\u00f2 essere ritenuta derivata dal sanscrito classico in quanto rivela certe peculiarit\u00e0 che la fanno ritenere strettamente imparentata con il sanscrito dei \"Veda\". Questa parentela \u00e8 rivelata, ad esempio, dalla forma degli infiniti e dalla forma di numerosi gerundi. Altri tratti che condivide con l'antica lingua vedica sono sia lessicali che morfologici. Avendo inoltre conservato una parte maggiore della struttura fonetica della lingua indo-aria originale rispetto alle altre lingue pracrite, la si pu\u00f2 ritenere la lingua pracrita pi\u00f9 antica conosciuta. Altri studi contraddicono queste conclusioni ritenendo il \"p\u0101li\" non una filiazione del sanscrito vedico quanto piuttosto di alcuni suoi dialetti o comunque sia delle antiche lingue pracritiche conosciute oggi. Il p\u0101li risulta essere la pi\u00f9 antica e, fatto salvo il sanscrito ibrido utilizzato nei \"sutra\" del buddhismo Mah\u0101y\u0101na, essa \u00e8 la pi\u00f9 vicina al sanscrito classico.\nLetteratura.\nIl canone del buddhismo del ther\u0101vada e i suoi commentari hanno dato origine a una copiosa letteratura, in particolare singalese e birmana. Il nome della lingua significa \"testo canonico\" per contrapposizione al testo dei commenti. La parola \"p\u0101li\" \u00e8 stata fraintesa in Asia gi\u00e0 a partire dal XVII secolo: si \u00e8 pensato che indicasse la lingua in cui era stato redatto il pi\u00f9 antico canone buddhista.\nScrittura p\u0101li.\nLa grafia originale dell'alfabeto di questa lingua, se mai esistita, \u00e8 da lungo tempo andata perduta e oggi si usano gli alfabeti nazionali dei luoghi in cui i testi p\u0101li sono pubblicati, insieme a quello sanscrito (\"devan\u0101gar\u012b\"). Un sistema completo per la sua trascrizione nell'alfabeto latino \u00e8 stato curato dalla londinese \"Pali Text Society\", che ha tradotto in inglese la maggior parte dei lavori classici in questa lingua producendo anche dizionari e testi di grammatica."}
{"id": "131483", "revid": "174925", "url": "https://it.wikipedia.org/wiki?curid=131483", "title": "Zamac", "text": ""}
{"id": "131484", "revid": "7336", "url": "https://it.wikipedia.org/wiki?curid=131484", "title": "Inquinamento ambientale", "text": ""}
{"id": "131488", "revid": "775372", "url": "https://it.wikipedia.org/wiki?curid=131488", "title": "Vito Bonsignore", "text": "Biografia.\nSi \u00e8 diplomato geometra a Torino dove si \u00e8 trasferito dal 1961.\nLaureato in economia e commercio a Messina, fu dirigente alla Societ\u00e0 autostrade per la tratta Torino-Alessandria-Piacenza (SATAP), dove ricopr\u00ec via via ruoli sempre pi\u00f9 importanti, fino alla carica di direttore tecnico e di direttore generale. Consigliere di amministrazione dell'Istituto Mobiliare Italiano (IMI) e dell'INSUD S.p.A. e amministratore delegato della societ\u00e0 Torino-Milano. Imprenditore del settore autostrade e banche.\nCarriera politica.\nComponente della direzione centrale della Democrazia Cristiana, dal 1970 al 1980 \u00e8 stato consigliere comunale di Venaria Reale (TO) nella corrente andreottiana, deputato alla Camera (dal 1987 al 1994), sottosegretario al Bilancio (dal 1992 al 1993) nel Governo Giuliano Amato. \u00c8 stato deputato del Parlamento europeo per due legislature, eletto la prima volta nel 2004 per la lista dell'UDC nella circoscrizione nord-ovest, proclamato in sostituzione di Marco Follini che ha rinunciato all'incarico preferendo dedicarsi alla politica italiana. Vito Bonsignore ha ricevuto oltre 53.000 preferenze alle elezioni europee del 2009, candidato nel partito PDL.\n\u00c8 iscritto al gruppo del Partito Popolare Europeo di cui \u00e8 stato vicepresidente. \u00c8 stato membro della Commissione per i bilanci. Membro della Commissione per il controllo dei bilanci. Membro della Delegazione all'Assemblea parlamentare paritetica ACP-UE. Vicepresidente della Delegazione per le relazioni con gli Stati Uniti e rappresentante del Gruppo PPE all'APEM (Assemblea Parlamentare Euro-Mediterranea).\nIl 16 novembre 2013, contestualmente alla sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nProcedimenti giudiziari.\nAlberto Mario Zamorani, amministratore delegato di Metropolis, societ\u00e0 di gestione del patrimonio immobiliare delle Ferrovie dello Stato, arrestato l'8 giugno 1992, ha raccontato alla procura di Torino, di una mazzetta di un centinaio di milioni pagata allora al sottosegretario andreottiano Vito Bonsignore: consegnate sulle scale di Palazzo Montecitorio. Tale episodio non ha dato seguito a procedimenti giudiziari nei confronti di Bonsignore. Nel 2005 partecipa all'operazione Banca Antonveneta ma non rimane coinvolto nei procedimenti giudiziari seguiti alla scalata (bancopoli).\nBonsignore fu condannato a 2 anni di reclusione, per concorso in tentata corruzione, abuso e turbativa d'asta, per l'appalto dell'ospedale di Asti. Condanna confermata in appello e in Cassazione\n. Nel 2008 \u00e8 risultato intestatario di un conto corrente con 5,5 milioni di euro in Liechtenstein, dopo che la lista di Italiani con conti correnti nel paradiso fiscale era stata acquisita dall'Agenzia delle Entrate. La vicenda, tuttavia, non ha determinato procedimenti n\u00e9 civili n\u00e9 penali a carico di Bonsignore in quanto i suoi \"beni all'estero risultano regolarmente posseduti\".\nNel 2011 venne condannato a tre anni di reclusione e multa da 600.000 euro, insieme al finanziere Emilio Gnutti, al costruttore Gaetano Caltagirone e gli industriali Ettore Lonati e Tiberio Lonati. Stessa pena per Stefano Ricucci, Giovanni Leoni, Giuseppe Statuto, Danilo Coppola, per la scalata Unipol. Il 6 dicembre 2013 la Corte di Appello di Milano ribalta totalmente la sentenza di I grado e lo assolve perch\u00e9 \"il fatto non sussiste\": nelle motivazioni della sentenza, infatti, i giudici della terza sezione penale scrivono che il presunto patto occulto tra Unipol, le \"banche amiche\" e i cosiddetti controppatisti era solo un \"teorema\" portato a processo e basato su \"mere percezioni, illazioni o presunzioni\".\nIl 6 maggio 2015 la Cassazione conferma la sentenza di assoluzione."}
{"id": "131499", "revid": "81646", "url": "https://it.wikipedia.org/wiki?curid=131499", "title": "Ossido nitrico", "text": ""}
{"id": "131502", "revid": "729019", "url": "https://it.wikipedia.org/wiki?curid=131502", "title": "Giorgio Carollo", "text": "Laureato in economia e commercio, gi\u00e0 deputato del Parlamento europeo eletto nel 2004 per la lista di Forza Italia nella circoscrizione nord-est, ricevendo pi\u00f9 di 56.000 preferenze.\nIn tale veste era iscritto al gruppo del Partito Popolare Europeo e membro dei seguenti organismi parlamentari: Commissione per la pesca; Commissione per il commercio internazionale; Commissione per l'agricoltura e lo sviluppo rurale; Delegazione alla commissione parlamentare mista UE-Cile; Delegazione alla commissione parlamentare mista UE-Romania; Delegazione alle commissioni di cooperazione parlamentare UE-Kazakistan, UE-Kirghizistan e UE-Uzbekistan e per le relazioni con il Tagikistan, il Turkmenistan e la Mongolia.\nDopo essere stato coordinatore regionale di Forza Italia in Veneto dal 1998 al 2005, fondava un movimento politico trans-partitico chiamato Veneto per il PPE, che nel 2006 \u00e8 giunto ad avere 18.000 iscritti. Nel marzo 2006, in protesta con la formazione delle liste elettorali per le elezioni politiche, ha lasciato Forza Italia e ha cominciato a trasformare il suo movimento in un vero e proprio partito.\nIl suo movimento, a marzo 2009, \u00e8 confluito nell'Unione di Centro, ottenendo la candidatura a parlamentare europeo ma non risultando tra gli eletti a Strasburgo."}
{"id": "131505", "revid": "125787984", "url": "https://it.wikipedia.org/wiki?curid=131505", "title": "Giuseppe Castiglione (politico)", "text": " \u00c8 il genero di Giuseppe Firrarello.\nBiografia.\nHa conseguito la maturit\u00e0 classica, \u00e8 stato dirigente d'azienda e dal 1990 \u00e8 giornalista pubblicista iscritto all'ordine dei giornalisti della Sicilia.\nAttivit\u00e0 politica.\nMembro del Comitato di gestione dell'USL 39 - Bronte (1984-1989); Presidente del Comitato dei Garanti dell'USL 39.\nConsigliere comunale di Bronte dal 1989 al 1992 per la Democrazia Cristiana, nel 1996 \u00e8 stato eletto all'Assemblea Regionale Siciliana con la lista del CDU di Buttiglione, nel Collegio di Catania, con 8.487 voti di preferenza. Assessore Regionale all'Industria della Regione Siciliana nella Giunta Provenzano di centrodestra (1996-1998), la I e II Giunta Drago di centrodestra (1998), la I e II Giunta Capodicasa di centrosinistra (1998-2000).Aderisce all'Udeur nel 1998 e nel 2000 a Forza Italia.\nIl 24 giugno 2001 \u00e8 stato rieletto all'Ars nella lista di Forza Italia con 18.087 voti, il pi\u00f9 votato in Sicilia. Viene nominato Vicepresidente della Regione Siciliana e Assessore Regionale all'Agricoltura nella I Giunta Cuffaro, fino al 2004. Vicepresidente nazionale dell'AICCRE (Associazione italiana Comuni e Regioni d'Europa); membro del Consiglio mondiale della CGLU (Citt\u00e0 e governi locali uniti)\".\nEletto Parlamentare europeo in FI nel 2004 nella Circoscrizione Italia insulare, aderisce al gruppo del Partito popolare europeo e si dimette dall'ARS. Membro della Commissione per l'agricoltura e lo sviluppo rurale, della Commissione per le libert\u00e0 civili, la giustizia e gli affari interni e della Delegazione per le relazioni con i paesi del Maghreb e l'Unione del Maghreb arabo (compresa la Libia), \u00e8 anche membro sostituto della Sottocommissione per i diritti dell'uomo e della Delegazione per le relazioni con la Repubblica popolare cinese.\nPortavoce di Forza Italia al Parlamento Europeo e vicecoordinatore regionale di Forza Italia in Sicilia. Viene proclamato presidente della Provincia regionale di Catania il 18 giugno 2008, eletto in una coalizione di centrodestra.\nNell'aprile 2009 viene nominato coordinatore regionale del PdL in Sicilia, assieme a Domenico Nania. Viene eletto presidente dell'UPI (Unione delle Province d'Italia) l'11 dicembre 2009. Il 10 novembre 2010 \u00e8 eletto Presidente della associazione europea delle province, ovvero dell'istituto del CEPLI (European Confederation of Local Intermediate Authorities).\nIl 31 ottobre 2012 rassegna le dimissioni da Presidente della Provincia di Catania per potersi candidare alle elezioni politiche del 2013 dove \u00e8 eletto alla Camera nella lista del PDL. Con le dimissioni dalla Presidenza della Provincia lascia la Presidenza dell'UPI e del CEPLI.\nNel maggio 2013 \u00e8 nominato Sottosegretario di Stato al Ministero delle Politiche Agricole, Alimentari e Forestali nel governo Letta.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano di cui diviene coordinatore regionale per la Sicilia.\nIl 28 febbraio 2014 \u00e8 confermato sottosegretario alle Politiche agricole anche nel governo Renzi.\nIl 23 giugno 2015 la Camera discute tre mozioni presentate dalle opposizioni contro Castiglione. Quelle di Sinistra Ecologia Libert\u00e0 e Lega Nord impegnano il governo ad invitare Castiglione a dimettersi da sottosegretario di Stato, mentre quella dal Movimento Cinque Stelle impegna il governo a revocargli l'incarico. Tutte e tre le mozioni vengono respinte.\nIl 29 dicembre 2016 viene riconfermato sottosegretario alle Politiche agricole anche nel Governo Gentiloni.\nNon si ricandida alle elezioni politiche del 2018.\nProcedimenti giudiziari.\nIndagato nel 1998 per turbativa d'asta nell'ambito dell'inchiesta per le tangenti all'Ospedale Garibaldi di Catania, nel 1999 \u00e8 stato condannato a dieci mesi di carcere (in primo grado), insieme al suocero e Senatore di Forza Italia Giuseppe Firrarello, (condannato in via definitiva a due anni di reclusione per corruzione e turbativa d'asta nell'ambito della stessa inchiesta). Imputato anche per concorso esterno in associazione mafiosa, accusa da cui venne prosciolto nel corso dello stesso processo.\nIl 12 novembre 2004 Giuseppe Castiglione viene assolto in appello dall'accusa di turbativa d'asta, perch\u00e9 il fatto non sussiste.\nLa sentenza d'appello, per quanto impugnata dalla Procura Generale, \u00e8 stata confermata dalla Suprema Corte di Cassazione Sez. I n. 1161 dell11/11/2005 che lo ha definitivamente assolto.\nNel giugno 2015 viene indagato insieme ad altre 5 persone per turbativa d'asta nell'inchiesta della Procura di Catania sull'appalto per la gestione del Cara di Mineo."}
{"id": "131507", "revid": "838137", "url": "https://it.wikipedia.org/wiki?curid=131507", "title": "Lorenzo Cesa", "text": "Ricopre l'incarico di segretario dell'Unione di Centro dal 2005.\nBiografia.\nLaureato in Scienze politiche alla Libera universit\u00e0 internazionale degli studi sociali Guido Carli (Luiss), ricopr\u00ec il ruolo di direttore delle relazioni esterne alla Efimpianti Spa, di consigliere di amministrazione di importanti societ\u00e0 e banche, fra cui l'ANAS e di direttore commerciale marketing di una societ\u00e0 di comunicazione.\nCon un'esperienza politica di dirigente della Democrazia Cristiana e di consigliere comunale a Roma, entr\u00f2 subito nel progetto politico del CCD di Clemente Mastella e Pier Ferdinando Casini. Messo a capo della segreteria politica, continu\u00f2 il suo ruolo col costituirsi dell'UDC.\nLa sua prima esperienza politica di primo piano fu quando il 26 giugno 1989 venne inviato in Sicilia come Vicepresidente della Commissione Tesseramento: in Sicilia risultavano infatti un numero di tessere addirittura superiore al numero di elettori.\nNel 2004 viene eletto al Parlamento europeo, risultando nella lista dell'UDC il primo eletto della circoscrizione meridionale, con 103\u00a0000 voti.\nAl Parlamento europeo diviene membro della Commissione per il controllo dei bilanci; della Commissione per l'industria, la ricerca e l'energia; della Commissione per le libert\u00e0 civili, la giustizia e gli affari interni; della Delegazione alla commissione parlamentare mista UE-Turchia; Delegazione per le relazioni con i paesi del Maghreb e l'Unione del Maghreb arabo (compresa la Libia); della Delegazione all'Assemblea parlamentare Euromediterranea.\nIl 27 ottobre 2005 succede a Marco Follini nella segreteria nazionale del partito, votato all'unanimit\u00e0, dopo la rinuncia degli altri candidati in considerazione del fatto che Cesa \u00e8 reputato l'unico che possa manifestare al meglio l'unit\u00e0 del partito. Si defin\u00ec \"segretario di transizione\", anche se poi \u00e8 rimasto in carica per 15 anni. Gi\u00e0 nel suo discorso di dimissioni, Follini lo aveva citato come una \"straordinaria figura umana e politica\", uno dei principali artefici dei successi dell'Udc dalla sua nascita, lasciando presagire una sorta di continuit\u00e0.\nNel momento dell'insediamento, Cesa si dichiara un segretario di transizione, pronto a lasciare nel momento in cui Casini, lasciati gli impegni istituzionali, sia libero di tornare a guidare il partito. Afferma la volont\u00e0 di condurre il partito in continuit\u00e0, di mantenere le distinzioni con gli alleati in merito alle discusse questioni sulla legge elettorale proporzionale e della modifica della legge sulla par condicio.\nCon le elezioni politiche del 2006 viene eletto deputato nazionale, rinunciando in questo modo all'incarico di parlamentare europeo. Nell'ottobre 2007 \u00e8 testimone dello sposo alle nozze tra Pier Ferdinando Casini e Azzurra Caltagirone.\n\u00c8 di nuovo deputato alla Camera nella XVI legislatura dal 22 aprile 2008, eletto nella circoscrizione XXI (Puglia). \u00c8 componente dell'XI Commissione (Lavoro pubblico e privato), presidente della Commissione di collaborazione parlamentare Italia-Cina e componente della commissione parlamentare Italia-Russia.Candidato alle Elezioni politiche italiane del 2013, viene rieletto alla Camera dei deputati per l'Unione di Centro.\nViene confermato alla guida del partito il 23 febbraio 2014 come Segretario dell'UdC, prevalendo di misura (435 contro 431) sull'ex Ministro della Pubblica Amministrazione del Governo Letta Gianpiero D'Alia sostenuto dal leader UdC Pier Ferdinando Casini.\nAlle elezioni europee del 2014 si presenta come capolista del Nuovo Centrodestra - Unione di Centro nella circoscrizione dell'Italia meridionale (che raccoglie i collegi di Abruzzo, Molise, Campania, Puglia, Basilicata, Calabria). Con 56.911 \u00e8 il primo nella Circoscrizione Sud per NCD-UDC venendo eletto ed essendo uno dei 3 eletti per il partito nazionale. Il 25 giugno 2014 lascia il parlamento italiano optando per la carica di parlamentare europeo.\nAlle elezioni politiche del 2018 \u00e8 candidato alla Camera dei Deputati, nel collegio uninominale di Nola sostenuto dalla coalizione di centro-destra (in quota Noi con l'Italia - UDC) e nel relativo listino proporzionale, ma non \u00e8 eletto (restando dunque al parlamento europeo).\nAlle elezioni europee del 2019 l\u2019UdC raggiunge un accordo con Forza Italia e Cesa si candida nella Circoscrizione Sud dietro a Silvio Berlusconi. Con 42.229 preferenze si piazza in quarta posizione non risultando rieletto e a seguito della opzione di Berlusconi per un altro collegio risulta il primo dei non eletti.\nA seguito della maxi operazione anti 'ndrangheta del 21 gennaio 2021, condotta dalla procura antimafia di Catanzaro guidata da Nicola Gratteri, che lo vede indagato per concorso esterno in associazione mafiosa, si dimette dalla carica di segretario dell'Unione di Centro, che ricopriva dal 2005. Il 14 maggio seguente, a seguito della chiusura delle indagini sulla 'ndrangheta, il Consiglio nazionale dell'UdC ne rigetta le dimissioni.\nProcedimenti giudiziari.\nIndagine sul patrimonio del Comune di Roma.\nNel 1992 Cesa fu indagato dalla Procura di Roma per abuso d'ufficio, insieme alla giunta del sindaco Franco Carraro, per presunti illeciti riguardo all'emissione di un finanziamento pari a 90 miliardi di lire destinato ad un incarico di censimento del patrimonio immobiliare del Comune. Fu assolto.\nInchiesta sull'Anas.\nA partire dal 1993 ha avuto un processo intentato per concussione, accusato dai magistrati romani di aver riscosso una tangente di trecentomila euro per conto del ministro dei lavori pubblici Giovanni Prandini, subendo per questo in quell'anno un periodo di carcerazione, dopo alcuni giorni dall'ordinanza d'arresto. Inizialmente Cesa si sottrasse all'arresto, dal 6 all'8 marzo 1993, rimanendo due giorni in latitanza per poi consegnarsi spontaneamente al pubblico ministero.\nNelle fasi del processo ha ammesso il verificarsi del fatto, dichiarandosene per\u00f2 estraneo, in quanto i soldi non sarebbero stati destinati a lui ma a Prandini, all'epoca ministro dei lavori pubblici e presidente dell'Anas e all'ingegner Antonio Crespo, direttore generale dell'ente.\nCesa dichiar\u00f2 di aver ricevuto \"\"[...] delle contropartite politiche da parte del ministro che sovvenzionava le nostre iniziative politiche\": il GUP riconobbe l'\"ampia confessione dei fatti contestati\"\".\nIl 21 giugno 2001 \u00e8 condannato in primo grado, insieme ad altri responsabili, a 3 anni e 3 mesi di reclusione per corruzione aggravata. Con lui, Prandini riceve una condanna a 6 anni e 4 mesi e a Crespo vengono irrogati 4 anni e 6 mesi. Le imputazioni confermate riguardano 750 miliardi di lire in appalti truccati, che hanno fruttato agli interessati 35 miliardi di lire in tangenti tra il 1986 e il 1993.\nNel frattempo la Corte Costituzionale ha sancito che anche i coimputati di ministri sotto processo al Tribunale dei Ministri vanno giudicati dallo stesso Tribunale dei Ministri e non da quello ordinario. Ci\u00f2 comporta che la condanna a Cesa venga annullata per vizi procedurali. La Corte d'appello ha annullato infatti la sentenza per aver riscontrato una incompatibilit\u00e0 del Gip: il Tribunale dei Ministri (assegnato per via del coinvolgimento del ministro Prandini), non pu\u00f2 sostenere il ruolo accusatorio e deve restituire la causa al Gip di Roma, il quale dichiara gli atti del 2005 come \"inutilizzabili\" e dispone il \"non luogo a procedere\". Intanto, subentra la prescrizione del reato grazie alle modifiche alla legislazione attuate dal Governo Berlusconi.\nIndagine \"Poseidone\".\nNel marzo 2006 \u00e8 stato nuovamente indagato dalla procura di Catanzaro per truffa e associazione per delinquere, nell'inchiesta denominata \"Poseidone\": l'accusa riguarda cinque miliardi di lire truffati all'Unione europea tramite una societ\u00e0 fantasma, la Spb Optical Disk Srl, di cui era comproprietario con il dirigente ANAS Giovanbattista Papello e Fabio Schettini, capo della segreteria di Franco Frattini il quale all'epoca rivestiva la carica di commissario europeo. La sua posizione viene subito stralciata.\nNel novembre 2010 il GIP dell'inchiesta dispone il sequestro di beni di Cesa per un valore di un milione di euro.\nIl 3 febbraio 2011 il Gip di Roma Rosalba Liso archivia definitivamente la posizione di Cesa, perch\u00e9 \"gli elementi a carico, pur rivestendo la qualit\u00e0 di indizi, non assurgono al rango della gravit\u00e0, precisione e concordanza tali da provare il di lui possibile coinvolgimento nei fatti di cui all'imputazione e rendendo in tal modo infausta la prognosi di condanna in un'eventuale sede dibattimentale\".\nOperazione anti 'ndrangheta.\nNell'ambito della maxi operazione anti 'ndrangheta da parte della Dda di Catanzaro del 21 gennaio 2021 viene perquisita la casa dell'ex parlamentare, il quale risulta indagato con l'ipotesi di concorso esterno in associazione mafiosa. A seguito dei fatti si dimette dalla carica di segretario dell'UDC, che ricopriva dal 2005. In seguito alla conclusione delle indagini, il Consiglio Nazionale dell'UDC rifiuta le sue dimissioni, confermandolo come segretario. Il 18 maggio 2021, nell'ambito della stessa indagine, la Direzione Distrettuale Antimafia ha chiesto il rinvio a giudizio di 78 persone ma ha stralciato dall'inchiesta la posizione di Cesa.\nProposte politiche.\nNel 2007 ha destato reazioni critiche la proposta (seguita alla vicenda che vide il deputato Cosimo Mele coinvolto con delle prostitute) d'istituire un'\"indennit\u00e0 parlamentare contro le tentazioni\" in modo che i parlamentari, spesso lontani dalla famiglia per motivi di lavoro, possano ottenere un ulteriore contributo finanziario per fronteggiare i costi del trasferimento a Roma dell'intera famiglia."}
{"id": "131510", "revid": "729019", "url": "https://it.wikipedia.org/wiki?curid=131510", "title": "Priapismo", "text": "Il priapismo \u00e8 un'erezione persistente involontaria ed anomala (di durata superiore a 4 ore), spesso dolorosa, dei soli corpi cavernosi del pene, non accompagnata dal consueto desiderio sessuale o eccitazione, che invece contraddistinguono la normale erezione maschile. La locuzione \"priapismo\" \u00e8 talora impiegata, in modo pi\u00f9 generico ma inesatto, come sinonimo di satiriasi.\nEtimologia.\nIl termine deriva dal nome della divinit\u00e0 greca della potenza virile Priapo, spesso rappresentato con un fallo di proporzioni esagerate. Opposta al priapismo (in termini medici e non figurativamente) \u00e8 la disfunzione erettile o impotenza.\nEziologia.\nSi distinguono due tipi di priapismo a eziologia somatica, uno a basso flusso (o priapismo venoso) e uno ad alto flusso (o priapismo arterioso), oltre a una terza forma di origine psicogena. Ci pu\u00f2 anche essere una causa farmacologica (Trazodone, antidepressivo atipico)\nTerapia.\nIl priapismo arterioso spesso non necessita di interventi in urgenza mentre il priapismo di tipo venoso \u00e8 sempre un'urgenza urologica. L'erezione, che non riguarda l'uretra spongiosa, \u00e8 spesso dolorosa e pu\u00f2 rappresentare un'urgenza chirurgica che va trattata possibilmente entro le 6-8 ore dalla sua insorgenza, poich\u00e9 si potrebbe verificare una scarsa ossigenazione dei tessuti che degenererebbero nella perdita, a volte definitiva, della funzione erettile. La procedura chirurgica d'urgenza, segue quella medica con vasocostrittori, una volta verificata la scarsa ossigenazione del sangue e dei tessuti tramite prelievo con siringa. Essa consiste principalmente nella tecnica dello shunt trans-glandale in anestesia totale, che permette di aspirare il sangue non ossigenato dai tessuti penieni, con successivi lavaggi a base di soluzione fisiologica. Il recupero post-operatorio, che pu\u00f2 protrarsi anche per alcuni mesi, pu\u00f2 essere totale o parziale."}
{"id": "131511", "revid": "974994", "url": "https://it.wikipedia.org/wiki?curid=131511", "title": "A Farewell to Kings", "text": "A Farewell to Kings \u00e8 il quinto album in studio della rock band canadese Rush pubblicato nel settembre 1977.\nL'album \u00e8 stato registrato in tre settimane presso i Rockfield Studios in Galles nel giugno del 1977 e mixato presso gli Advision Studios di Londra.\nCertificato dalla RIAA disco d'oro il 16 novembre 1977 e disco di platino il 1\u00ba dicembre 1993.\nDescrizione.\nIl suono dei Rush si arricchisce grazie all'utilizzo dei sintetizzatori, al variegato uso di percussioni; le sedute di registrazione vengono effettuate nel Vecchio Continente per cercare di avvicinarsi alle atmosfere che hanno visto nascere i capolavori del rock progressivo, le cui sonorit\u00e0, strutture e arrangiamenti assumono sempre pi\u00f9 importanza nei brani del gruppo. In apertura troviamo il brano che d\u00e0 il titolo dell'album: il prologo \u00e8 con la chitarra acustica, alla maniera di Steve Hackett; segue poi \"Xanadu\", dove i cambi di tempo e di atmosfere si succedono come \u00e8 usuale nel rock progressivo.\nVa segnalata \"Closer to The Heart\", la prima vera hit del gruppo, caratterizzata da sonorit\u00e0 americane che faranno molta fortuna per la band, soprattutto dal vivo.\nIl disco si chiude con \"Cygnus X-1\", complesso brano enfatizzato dalla prestazione vocale di Geddy Lee nel finale e che avr\u00e0 un seguito nel successivo album, \"Hemispheres\", del 1978. \"A Farewell to Kings\" \u00e8 stato l'album scelto dalla Mercury Records per il lancio della band in Europa: in precedenza gli album reperibili erano solo d'importazione.\nLa critica del tempo formula giudizi entusiastici, definendo senza mezzi termini \"A Farewell to Kings\" un capolavoro. Nonostante la centralit\u00e0 del disco sia concentrata sui due pezzi lunghi - l'ambiziosa \"Xanadu\" e la complessa e un po' frammentaria \"Cygnus X-1\" - anche gli altri quattro brani risultano freschi e avvincenti. Un limite dei Rush pu\u00f2 esser trovato esclusivamente nella voce acuta e squillante di Lee, ma ci\u00f2 si rivela esser un'inezia di fronte al trionfalistico album. Greg Prato di AllMusic evidenzia l'alto livello di scrittura e l'approccio musicale raggiunto dal gruppo. I sintetizzatori conquistano pi\u00f9 spazio nella trama musicale e brani brevi e concisi come \"Closer to the Heart\" funzionano alla perfezione, mentre \"Xanadu\" raggiunge un risultato eccezionale. Il pezzo \"A Farewell to Kings\" esplode in un potente rock dopo una gustosa introduzione per chitarra classica. \"Cinderella Man\" con il testo di Lee ispirato al film \"\u00c8 arrivata la felicit\u00e0\" di Frank Capra. \"Madrigal\" si fa notare per la sua bellezza e delicatezza, mentre la traccia conclusiva \"Cygnus X-1\" sorprende un po' l'ascoltatore. L'album ha permesso ai Rush di consolidare il successo in entrambe le sponde dell'Atlantico.\nI Primus hanno scelto di omaggiare i Rush mediante l'esecuzione dell'intero album \"A Farewell to Kings\" durante il tour del 2021, durante i concerti la sezione dello show a ci\u00f2 dedicata ha come titolo \"A Tribute to Kings\"; per preparare i brani Les Claypool si \u00e8 incontrato con Geddy Lee per consigli sull'esecuzione dei pezzi.\nPrincipali edizioni e formati.\n\"A Farewell to Kings\" \u00e8 stato pubblicato nel corso degli anni in varie edizioni, ristampe e formati; queste le principali:\n40th anniversary edition.\nL'edizione 40th anniversary \u00e8 stata pubblicata il 1\u00ba dicembre 2017 in varie versioni (triplo CD, quadruplo LP, oppure in tutti i formati nella versione \"super deluxe edition\"). Essa presenta:"}
{"id": "131512", "revid": "367445", "url": "https://it.wikipedia.org/wiki?curid=131512", "title": "Giulietto Chiesa", "text": "Biografia.\nNato da una famiglia originaria di Carrega Ligure (AL), nell'alta val Borbera, si diploma conseguendo la maturit\u00e0 classica.\n\u00c8 stato vice presidente dell'Unione Goliardica Italiana dal 1967 al 1968, occupandosi anche dell'Unuri, l'organismo rappresentativo nazionale degli studenti, e poi dirigente nazionale della Federazione Giovanile Comunista Italiana. Dal 1970 al 1979 \u00e8 stato dirigente della Federazione di Genova del Partito Comunista Italiano (PCI); infine \u00e8 stato capogruppo per il PCI nel consiglio provinciale di Genova dal 1975 al 1979, distinguendosi per le posizioni filo-sovietiche.\n\u00c8 morto improvvisamente la notte del 26 aprile 2020 a 79 anni, stroncato da un infarto.\nGiornalismo.\nGiornalista professionista, \u00e8 stato corrispondente da Mosca per \"L'Unit\u00e0\" e \"La Stampa\", oltre che per il TG5, il TG1 e il TG3.\nNel 1980, dopo essere entrato in conflitto con il PCI ligure, Chiesa entra a \"L'Unit\u00e0\", la quale lo manda a Mosca per le Olimpiadi 1980 al posto del corrispondente Carlo Benedetti.\nChiesa si fa notare per l'irriverenza nel raccontare la vita quotidiana nell'URSS. L'agenzia sovietica \"TASS\" ne chiede la rimozione, che Berlinguer rifiuta. Nel frattempo Chiesa si stabilisce a Mosca con la compagna Fiammetta Cucurnia (corrispondente per \"La Repubblica\"), impara la lingua russa e, grazie alle competenze politiche maturate nel partito e \"perestrojka\" di Michail Gorba\u010d\u00ebv, stringendo rapporti con dissidenti riabilitati come Roj Medvedev e Lev Karpinskij. Alla fine del decennio Chiesa scrive per un anno per \"La Stampa\".\nDal 1\u00ba settembre 1989 al 1\u00ba agosto 1990 Chiesa \u00e8 \"fellow\" del Kennan Institute for Advanced Russian Studies, al Woodrow Wilson International Center for Scholars di Washington, per il progetto \"Democratization of Soviet Society: Problems and Possibilities\". In tale progetto sar\u00e0 autore nel giugno 1990 di un documento, l\"occasional paper\" n. 237, dal titolo \"Transition to Democracy in the USSR: Ending the Monopoly of Power and the Evolution of New Political Forces\". Nel 1990-1991 Chiesa ha tenuto a Mosca Lezioni sulla teoria e la pratica del giornalismo presso L'Istituto della giovent\u00f9.\nHa lavorato per diverse testate e riviste (\"La Stampa\", \"Galatea\", \"Megachip\", \"MicroMega\", \"Il manifesto\", \"Latinoamerica\").\nIn Russia ha tenuto per diversi anni una rubrica fissa sul settimanale \"Kompanija\" (foglio edito dai circoli degli imprenditori).\nSaggistica.\nHa scritto svariati libri sull'Unione Sovietica e sulla Russia, con un taglio che varia tra la storia, la cronaca e il \"reportage\". Il suo primo libro verteva invece sul tentativo fallito della Delta Force di recuperare gli ostaggi statunitensi nell'ambasciata americana a Teheran (\"Operazione Teheran\", De Donato, Bari, 1980). In seguito ha scritto \"L'Urss che cambia\" (Editori Riuniti, Roma, 1987) assieme allo storico russo Roj Aleksandrovi\u010d Medvedev, a quel tempo dissidente. Questo volume \u00e8 stato tradotto in lingua portoghese nel 1988.\nCon Medvedev esce in forma di dialogo nel 1990, per Garzanti, \"La rivoluzione di Gorbaciov\", dapprima pubblicata negli Stati Uniti (\"Time of Change\", Pantheon Books, 1990), e successivamente in Giappone. Nello stesso periodo pubblica \"Transizione alla Democrazia\", per Lucarini Editore. Una nuova edizione, rimaneggiata e aggiornata assieme a Douglas Northrop, (\"Transition to Democracy\", University Press of New England, 1991) esce prima negli Stati Uniti e poi in Russia (\"Perechod k Demokracij\", Me\u017edunarodnye Otno\u0161enija, 1991). Seguono \"Cronaca del Golpe Rosso\", Baldini &amp; Castoldi, Milano 1991, e \"Da Mosca, Cronaca di un colpo di Stato annunciato\", Laterza, Bari 1995.\nSulle vicende russe ha poi scritto \"Russia Addio\" (Editori Riuniti, Roma 1997), tradotto anche in lingua russa (\"Pro\u0161\u010daj Rossija\", Editrice Geja) con largo successo di pubblico (oltre 80\u00a0000 copie), e successivamente in lingua cinese (Editrice Nuova Cina, Pechino 1999) e in lingua greca (Kastaniotis, Atene 2000). Sul tema Russia ha scritto infine \"Roulette russa\", Guerini e associati, Milano 1999, uscito anche in Russia nel luglio 2000 (\"Russkaja Ruletka\", Prava Cheloveka, 2000). Dal 2001 in poi Giulietto Chiesa scrive e opera soprattutto sui temi della globalizzazione economica, politica e militare, con un'attenzione particolare sui suoi effetti sul sistema dei \"mass media\". Ha pubblicato molti saggi su questo tema per riviste italiane ed estere.\nIn Russia sono stati editi due suoi saggi che ricalcano le sue relazioni all'Accademia russa delle scienze e all'Istituto di Economia e relazioni internazionali (IMEMO). Collabora con numerosi articoli anche con altri giornali russi: \"Literaturnaja gazeta\", \"Delovoj vtornik\", \"Moskovskie novosti\".\nGli ultimi saggi si concentrano sui temi della guerra e della globalizzazione. Per Einaudi ha scritto \"G8-Genova\", la cronaca dei drammatici fatti del luglio 2001. Per Guerini e associati ha invece pubblicato \"Afghanistan anno zero\", assieme al giornalista e disegnatore satirico Vauro Senesi (con prefazione di Gino Strada, il chirurgo che ha fondato Emergency). Quest'opera ha superato le 115.000 copie vendute, tra i \"bestseller\" della saggistica italiana per un anno. Esiste anche un'edizione in lingua greca. Nella primavera 2002 la Feltrinelli ha pubblicato \"La guerra infinita\", anch'esso a lungo fra i saggi pi\u00f9 venduti in Italia. Il libro ha un'edizione in lingua tedesca: \"Das Zeitalter des Imperiums\", Europaische Verlagsanstalt, Hamburg 2003.\nSempre con Feltrinelli pubblica nel marzo 2003 il libro \"Superclan\", scritto assieme a Marcello Villari; a Mosca esce invece \"Beskone\u010dnaja Vojna\" (Detektiv-Press, 2003), una raccolta di saggi che comprende parti di \"Afghanistan anno zero\", de \"La guerra infinita\" e di \"Superclan\". Nel 2004 la casa editrice Nottetempo pubblica \"La guerra come menzogna\", di cui esiste una versione in lingua francese, per la Timeli di Ginevra. \"La Guerra infinita\" \u00e8 stata anche tradotta in inglese e in spagnolo. Nottetempo pubblica anche \"Invece di questa sinistra\", con il programma politico di Chiesa per le elezioni europee. Sempre nel 2004 Chiesa pubblica per le edizioni Piemme, assieme a Vauro, \"I peggiori Crimini del Comunismo\", una denuncia satirica del passato \"rosso\" di alcune delle persone pi\u00f9 vicine a Silvio Berlusconi, a quel tempo Presidente del Consiglio. Di questo libro esiste un'ulteriore versione del 2005.\nNel 2005 pubblica \"Cronache Marxiane\", Fazi, Roma. Guidato dalle domande di Massimiliano Panarari, Chiesa si scaglia contro il nuovo imperialismo e il \"superclan\" dei padroni del mondo - dalle banche d'affari anglosassoni ai soci di Osama bin Laden, da Berlusconi a George W. Bush - nonch\u00e9 contro quella che definisce la \"macchina dei sogni\", l'onnipervasivo sistema contemporaneo dei media che esercita un'influenza sempre pi\u00f9 forte sulle menti. Due anni prima aveva denunciato la natura, a suo parere strumentale, dei pretesti con cui erano state scatenate le guerre in Iraq e Afghanistan, assieme a un novero ristretto di collaboratori come Franco Cardini, Fabio Mini e Marco Tarchi. Sugli stessi temi scrive \"Prima della tempesta\", Nottetempo, 2006.\nNel corso del 2006, assieme a Megachip, ha promosso un gruppo di lavoro che indaga sulle vicende degli attentati dell'11 settembre 2001, fortemente critico nei confronti delle inchieste tecniche e giudiziarie e delle interpretazioni correnti dei \"mass media\". All'interno di questo gruppo di lavoro Chiesa \u00e8 autore, insieme a Franco Fracassi, di \"Zero - Inchiesta sull'11 settembre\", un film documentario in chiave cospirazionista, presentato in anteprima nel 2007 nella sezione documentari al festival di Roma, ma messo in vendita per il pubblico solo a maggio del 2008, con significativi tagli e correzioni.\nLe ipotesi proposte nel film sono state totalmente smontate da vari gruppi di \"debunking\", sia italiani sia stranieri, in particolare da parte del gruppo italiano \"Undicisettembre\", di cui \u00e8 portavoce il giornalista Paolo Attivissimo, che ha pubblicato un resoconto, dal nome \"Zerobubbole\", che elenca con ricchezza di fonti 117 errori nel film. Vengono evidenziati errori logici e fattuali, tagli ad arte, fonti inattendibili e perfino informazioni totalmente inventate, come il fatto che non si potrebbe sorvolare il Pentagono, che si trova in realt\u00e0 vicinissimo a un trafficatissimo aeroporto civile, il \"Reagan\" e viene quindi regolarmente sorvolato da aerei in decollo dalla pista 33 o in atterraggio sulla 15. Chiesa ricorse a \"cartoni animati\" per mostrare inesistenti difese missilistiche sul Pentagono.\nNel 2007 Chiesa firma due nuovi volumi: \"Le carceri segrete della CIA in Europa\", scritto con due dei pi\u00f9 stretti collaboratori, Francesco De Carlo e Giovanni Melogli, e un libro associato al gi\u00e0 citato film \"Zero\", un volume collettivo, curato insieme a un altro dei suoi collaboratori, Roberto Vignoli, a cui Chiesa ha contribuito con l'introduzione e un ampio saggio di geopolitica (\"Europa, perch\u00e9 Marte ha sconfitto Venere\").\nParlamentare europeo.\nNel 2003 aderisce, da indipendente, all'alleanza politica fra Antonio Di Pietro e Achille Occhetto ed \u00e8 candidato alle elezioni europee del 2004 per la lista \"Di Pietro - Occhetto - Societ\u00e0 civile\". Chiesa raccoglie oltre 14.000 preferenze nella circoscrizione Nord Ovest, quasi ottomila nel Nord Est e 11.988 al Centro. Viene eletto al Parlamento europeo per la circoscrizione Nord-Ovest in sostituzione di Occhetto, che opta per mantenere il seggio al Senato.\nDivenuto europarlamentare si \u00e8 iscritto al gruppo liberale dell'ALDE, per poi lasciarlo il 17 maggio 2006 e divenire indipendente nel Gruppo Socialista del Parlamento Europeo (PSE) affermando che si trattava di \"una collocazione pi\u00f9 naturale in considerazione del mio passato politico e delle mie posizioni su numerose questioni cruciali della vita contemporanea\". In seno al Parlamento europeo \u00e8 stato nominato, dal 2005 al 2007, vicepresidente della Commissione per il commercio internazionale, membro della Commissione per la cultura e l'istruzione, della Sottocommissione per la sicurezza e la difesa, della Delegazione alla commissione di cooperazione parlamentare UE-Russia, della Delegazione alle commissioni di cooperazione parlamentare UE-Kazakistan, UE-Kirghizistan e UE-Uzbekistan e per le relazioni con il Tagikistan, il Turkmenistan e la Mongolia.\nDiventa presidente dell'associazione MegaChip e membro della Presidenza Nazionale dell'associazione Gruppo del Cantiere per il bene comune insieme ad Achille Occhetto, che ne \u00e8 il presidente nazionale, Elio Veltri, Antonio Falomi e Diego Novelli. Del gruppo ha fatto parte anche l'economista Paolo Sylos Labini, morto nel 2005.\nAttivit\u00e0 successive.\nNelle elezioni europee del 2009 \u00e8 stato candidato, in Lettonia, per la lista \"Per i diritti umani in una Lettonia unita\" (in lettone, \"Apvien\u012bba \"Par cilv\u0113ka ties\u012bb\u0101m vienot\u0101 Latvij\u0101\"\" o PCTVL), una formazione che rappresenta la minoranza russa in Lettonia e che ha avuto una deputata eletta. Chiesa non \u00e8 stato eletto.\nNel gennaio 2010, tramite un appello-manifesto pubblicato sul suo sito www.giuliettochiesa.it, ha dato il via all'associazione politica \"Alternativa\".\nAlle elezioni regionali siciliane del 2012 sostiene la candidatura di Giancarlo Cancelleri, del Movimento 5 Stelle, alla presidenza della Regione Siciliana.\nIl 15 dicembre 2014 \u00e8 stato fermato e poi espulso a Tallinn in Estonia, dove si era recato per una conferenza sulla crisi ucraina.\nIl 15 novembre 2017, insieme ad Antonio Ingroia, fonda un nuovo partito denominato \"La Mossa del Cavallo\"; successivamente il nome verr\u00e0 cambiato nel definitivo \"Lista del Popolo per la Costituzione\". Alle elezioni politiche del 2018, il partito si presenta in 9 circoscrizioni per la Camera e 7 per il Senato, ottenendo, rispettivamente, lo 0,02% e lo 0,03% a livello nazionale, senza ottenere alcun seggio.\nPandora TV.\nNel 2014, fonda Pandora TV, televisione \"on line\", nella cui redazione multimediale svolgeva il ruolo di coordinatore.\nLa testata \"on line\", della cui redazione fa parte, tra gli altri, l'On. Pino Cabras, deputato del Movimento 5 Stelle, \u00e8 dedicata all'\"attualit\u00e0 italiana e internazionale\". Possiede l\u2019esclusiva, in Italia, delle immagini del network \"Russia Today\" e della sua sussidiaria \"Ruptly\", che integra con contenuti prodotti dalla redazione.\nDopo la morte di Chiesa, Pandora TV conclude le sue attivit\u00e0.\nAttivit\u00e0 di \"blogger\".\nGiulietto Chiesa ha tenuto per anni un blog, dapprima personale, poi ospitato sul sito del \"Fatto Quotidiano\". Un suo \"post\" successivo agli attentati del 2016 a Bruxelles, nel quale sostiene l'ipotesi della presenza di una \"cabina di regia\", ha provocato l'esplicita presa di distanze da parte del direttore Peter Gomez, che ha definito le tesi presentate nell'articolo come \"strampalate\". Ha assunto posizioni filo-russe in merito all'intervento militare nella guerra civile siriana, seguita alla Primavera Araba del 2010-2011, negando l'uso di armi chimiche da parte del presidente Bashar al-Assad.\nComplottismo.\nFortemente critico verso il mondo dell'informazione in Occidente, che riteneva incompatibile con il suo impegno civile e politico, in vita ha pi\u00f9 volte sostenuto posizioni non accertate e assimilabili al complottismo. In particolare era noto per il suo sostegno alle teorie sulle scie chimiche, sull'autoattentato dell'11 settembre e sui presunti terremoti \"artificiali\".\nRiconoscimenti.\nPer la sua attivit\u00e0 giornalistica, ha ricevuto nel 2002 il Premio Nazionale Cultura della Pace."}
{"id": "131513", "revid": "666668", "url": "https://it.wikipedia.org/wiki?curid=131513", "title": "UEFA Futsal Champions League", "text": "La UEFA Futsal Champions League \u00e8 l'unica competizione continentale di calcio a 5 per club organizzata dalla UEFA. Istituita nel 2001 come Coppa UEFA (\"UEFA Futsal Cup\"), \u00e8 stata riservata fino al 2017 alle squadre vincitrici dei rispettivi campionati nazionali. Dall'edizione 2017-18 i campionati che occupano le prime tre posizioni del ranking sono rappresentati da due formazioni ciascuno. L'anno seguente la competizione ha assunto l'attuale denominazione, mantenendo sostanzialmente invariata la formula.\nStoria.\nLa coppa viene considerata come il massimo alloro continentale per le formazioni europee di club; nelle sue edizioni vi \u00e8 stato uno schiacciante predominio delle squadre spagnole che hanno conquistato il titolo di squadra Campione d'Europa ben otto volte su sedici edizioni.\nLe prime due edizioni della coppa hanno rappresentato una continuazione del dominio continentale del Castell\u00f3n, gi\u00e0 vincitore dell'European Champions Tournament nel 2001, le due finali vinte ai danni dei belgi dell'Action 21 Charleroi pongono la squadra spagnola nell'olimpo dei club europei assieme all'Inter F\u00fatbol Sala.\nDall'edizione 2004 la Coppa ha cambiato ogni anno padrone: dopo gli spagnoli dell'Inter che hanno battuto in finale il Benfica, \u00e8 stata la volta della formazione belga del Charleroi giunta alla sua terza finale. Dopo una nuova vittoria degli spagnoli dell'Inter nel 2006, nel corso del 2007 i russi dell'MFK Dinamo Moskva hanno trionfato per la prima volta nella manifestazione.\nAlla breve parentesi russa (due titoli in due anni con Dinamo e Sinara) \u00e8 succeduto un nuovo dominio della penisola iberica: dopo il terzo titolo degli spagnoli dell'Inter, nella stagione 2009-2010 i portoghesi del Benfica hanno inaspettatamente battuto i campioni uscenti nella finale di Lisbona.\nSempre nel 2009-2010 per la prima volta una squadra italiana \u00e8 riuscita ad approdare alla \"final four\"; la Luparense che per\u00f2 \u00e8 stata battuta dai futuri campioni del Benfica in semifinale e poi \u00e8 giunta infine quarta dopo aver perso la finale per il terzo posto solamente ai rigori.\nNell'edizione successiva giunge la prima affermazione italiana, \u00e8 infatti il Montesilvano ad aggiudicarsi lo storico successo (primo per un team italiano).\nRegolamento.\nSono ammesse alla Coppa le vincitrici dei rispettivi campionati nazionali, dopo una prima fase di prequalificazione, le formazioni sono divise in 8 gironi che si disputano su campo neutro. Fino alla stagione 2005-2006 le 8 vincenti si qualificavano ai due gironi di semifinale che decidevano le due squadre finaliste. La finale si svolgeva in due gare al termine delle quali si passava ai tempi supplementari ed eventuali rigori se il risultato permaneva in parit\u00e0.\nDalla stagione 2006-07 la formula \u00e8 mutata con la qualificazione di 16 formazioni a quello che \u00e8 stato definito \"turno \u00e9lite\": quattro gironi di quattro squadre ciascuno, da disputarsi nel campo di una delle quattro partecipanti al girone. Le quattro vincitrici accedono alla \"final four\" che decide la vincitrice.\nTrofeo.\nIl trofeo della Coppa UEFA consiste di una base di metallo con una sfera di plexiglas che richiama il logo della competizione. Pesa 7,5\u00a0kg ed \u00e8 alto 40\u00a0cm. Il trofeo \u00e8 custodito dai vincitori della coppa per un anno e devono restituirlo alla UEFA due mesi prima dell'inizio della fase finale successiva. Una replica in scala del trofeo rimaneva permanentemente ai vincitori. Il trofeo originale veniva lasciato solamente ai club che hanno vinto la competizione tre volte consecutivamente o cinque volte in totale."}
{"id": "131514", "revid": "490028", "url": "https://it.wikipedia.org/wiki?curid=131514", "title": "Hunky Dory", "text": "Hunky Dory \u00e8 il quarto album in studio dell'artista inglese David Bowie, pubblicato nel 1971 dalla RCA Records e ristampato su compact disc per la prima volta nel 1985.\nCos\u00ec come l'album precedente, anche \"Hunky Dory\" fu apprezzato dalla critica ma non riscosse inizialmente un grande successo commerciale e venne rivalutato solo nel 1972 con la svolta di \"The Rise and Fall of Ziggy Stardust and the Spiders from Mars\", arrivando al 3\u00ba posto nella classifica inglese oltre un anno e mezzo dopo la sua pubblicazione.\n\"Hunky Dory\" si trova al 108\u00ba posto nella lista dei 500 migliori album della rivista \"Rolling Stone\", al 3\u00ba posto in quella di \"NME\", al 7\u00ba posto nella \"All Time Top 100\" di \"Melody Maker\" e al 25\u00ba posto nella classifica dei migliori album di sempre della rivista \"Mojo\".\nIl disco.\nInserito cronologicamente tra l'hard rock occultista di \"The Man Who Sold the World\" e la fantascienza glam di \"The Rise and Fall of Ziggy Stardust and the Spiders from Mars\", \"Hunky Dory\" presenta tutti gli elementi chiave della musica di Bowie ed \u00e8 considerato il suo primo autentico \"classico\". Quello che il critico Stephen T. Erlewine ha definito \u00abun assortimento caleidoscopico di stili pop uniti insieme dal senso visionario di Bowie, un vasto melange cinematografico di arte alta e bassa, sessualit\u00e0 ambigua, kitsch e classe\u00bb, \nL'origine del titolo \"Hunky Dory\", traducibile come \"eccellente\", venne rivelato il 3 giugno 1971 nel corso di una sessione radiofonica alla BBC. Il general manager della Chrysalis Records, Bob Grace, raccont\u00f2 di un ex ufficiale della RAF, proprietario di un pub ad Esher, il cui vocabolario \u00abera infarcito di espressioni gergali come \"prang\" e \"whizzo\". Un'altra era \"\u00e8 tutto hunky-dory\". Lo dissi a David e gli piacque moltissimo\u00bb.\nTemi e significati.\nCon \"Hunky Dory\" David Bowie cominci\u00f2 a manifestare il gusto della fusione tra musica e messa in scena e del prodotto sonoro come veicolo per elementi visivi teatrali, ci\u00f2 che avrebbe rappresentato il suo marchio di fabbrica almeno fino a \"Low\" del 1977. Nel corso del 1971 inizi\u00f2 a personalizzare il look e a capire l'importanza dei media, sfruttandoli per creare di s\u00e9 l'immagine di una star. \u00abQuesto album \u00e8 pieno dei miei cambiamenti e di quelli di alcuni dei miei amici\u00bb, annunci\u00f2 in una conferenza stampa, \u00ab\u00e8 un album che mi ha aiutato a tirare fuori molti aspetti del mio modo di sentire, un sacco di schizofrenia\u00bb.\nUna fonte d'ispirazione fu il tour promozionale di febbraio negli Stati Uniti, grazie al quale conobbe la scena newyorkese ed entr\u00f2 in contatto con realt\u00e0 musicali ed estetiche diverse. Questo \u00e8 particolarmente evidente nella seconda facciata dell'album, che inizia con \"Fill Your Heart\", cover di Paul \"Biff\" Rose e Paul Williams, e prosegue con omaggi a Andy Warhol, Bob Dylan e Lou Reed. \u00abL'intero album \"Hunky Dory\" rifletteva il mio recente entusiasmo per questo nuovo continente che mi si era spalancato davanti\u00bb, ha detto nel 1999. \u00abAccadde perch\u00e9 ero stato negli USA... fu la prima volta che una situazione esterna mi influenz\u00f2 al 100%, tanto che modific\u00f2 il mio modo di scrivere e cambi\u00f2 totalmente il mio modo di guardare le cose\u00bb.\nIn brani come \"Queen Bitch\", \"The Bewlay Brothers\" e \"Oh! You Pretty Things\" comincia anche ad emergere l'ambiguit\u00e0 sessuale di Bowie, anche se \u00e8 probabile che questo atteggiamento facesse parte di un pi\u00f9 ampio concetto di teatralit\u00e0 che lo stava rapidamente spingendo verso la creazione di Ziggy Stardust. La primavera del 1971, durante la quale vennero scritti molti dei brani di \"Hunky Dory\", fu un periodo che lo vide abbracciare la sottocultura gay di Londra con regolari visite al Sombrero di Kensington High Street e frequentazioni dell'entourage del \"dress designer\" Freddi Burretti. Secondo la ex moglie Angela, \u00abla gente del Sombrero cominci\u00f2 quasi subito a fornirci il carburante. Il materiale su \"Hunky Dory\" veniva direttamente dalle loro vite e dai loro atteggiamenti\u00bb. Il 24 aprile, spinto dalla circolazione di \"The Man Who Sold the World\" con il travestimento in copertina, David raccont\u00f2 al \"Daily Mirror\" di essere \u00abambiguo e tutto il resto\u00bb, aggiungendo di non riuscire \u00aba respirare in un'atmosfera convenzionale... trovo la libert\u00e0 solo nell'ambito della mia stessa eccentricit\u00e0\u00bb, il tutto con nove mesi di anticipo sulla famosa intervista pubblicata da \"Melody Maker\" in cui avrebbe dichiarato la sua presunta omosessualit\u00e0.\nMa il tema del cambiamento che pervade tutto l'album port\u00f2 con s\u00e9 anche la consapevolezza che la giovent\u00f9 e la passione vengono consumate dall'inevitabile scorrere del tempo e dalla decadenza, un timore Wildeano presente in tracce come \"Changes\", \"Quicksand\" e \"The Bewlay Brothers\". \"Hunky Dory\" non si limit\u00f2 per\u00f2 a trattare l'angoscia creativa e introduce anche un elemento ottimistico con \"Kooks\", dedicata al figlio Duncan che Angela aveva dato alla luce il 30 maggio 1971 e il cui soggetto attribuisce un senso pi\u00f9 positivo a brani come \"Oh! You Pretty Things\" e \"Changes\". Nel luglio 1972 Ron Ross scrisse su \"Words &amp; Music\": \u00abSi tratta di canzoni di padri e figli. \"Oh! You Pretty Things\", ad esempio, si rivolge agli adolescenti ma la voce sembra essere quella di un vecchio outsider che osserva i cambiamenti che lo stanno attraversando. D'altra parte \"Kooks\" \u00e8 una canzoncina intonata sullo stile di \"Your Mother Should Know\" che tenta di sedurre un bambino a rimanere con i suoi irrimediabilmente eccentrici genitori, vale a dire Bowie e sua moglie Angie\u00bb.\nAccanto a questa celebrazione del cambiamento, all'interno di \"Hunky Dory\" si possono rintracciare altri temi ricorrenti nella produzione di Bowie. \"Life on Mars?\" e \"Andy Warhol\" fanno entrambe riferimento all'arte, in particolare al grande schermo, l'atteggiamento ambiguo dell'album precedente nei confronti di guide e profeti prosegue con riferimenti a Friedrich Nietzsche e soprattutto al poeta occultista inglese Aleister Crowley, che aveva gi\u00e0 esercitato un'influenza tangibile sull'opera di Bowie e che continuer\u00e0 ad esercitarla in seguito, mentre \"The Bewlay Brothers\" riguarda la sua relazione con la malattia mentale e col fratellastro schizofrenico Terry, che aveva gi\u00e0 trovato posto in \"All the Madmen\" e \"The Width of a Circle\" dell'anno precedente e che accompagner\u00e0 l'immaginario bowieano per molti anni.\nRegistrazione.\nAlla fine del 1970 Bowie inizi\u00f2 a registrare alcuni demo negli studi londinesi di Radio Luxembourg e a provare molto del materiale che avrebbe convogliato su \"Hunky Dory\", tra cui \"Oh! You Pretty Things\". Il general manager e cofondatore della Chrysalis Records Bob Grace ha affermato in seguito: \u00abImprovvisamente tutte queste grandi canzoni cominciarono ad apparire. Usavamo fare tutti i demo allo studio Radio Luxembourg perch\u00e9 era molto economico. Ricordo che i fili di connessione dei pickup delle chitarre non potevano essere pi\u00f9 lunghi di pochi centimetri, altrimenti funzionavano da antenna e ricevevamo le chiamate di una vicina stazione di radiotaxi...\u00bb. Dopo una breve parentesi rappresentata dal tour promozionale negli Stati Uniti, nella primavera del 1971 il cantante torn\u00f2 in studio e riprese a sfornare nuovo materiale, tra cui \"Changes\" e \"Life on Mars?\".\nTra gli strumentisti presi in considerazione ce n'erano alcuni con i quali aveva collaborato nei mesi precedenti tra cui Terry Cox, il batterista di \"Space Oddity\", e Tony Hill che nel 1968 con David aveva fatto parte dei Turquoise, ma in breve tempo arriv\u00f2 alla conclusione che c'era una persona di cui non poteva fare a meno. Bowie telefon\u00f2 a Mick Ronson, che dopo la registrazione di \"The Man Who Sold the World\" era tornato a Hull, e gli chiese di portare con s\u00e9 Mick Woodmansey e un bassista. La prima scelta fu Rick Kemp, che si sarebbe invece unito agli Steeleye Span, e Ronson decise di coinvolgere Trevor Bolder con il quale aveva gi\u00e0 lavorato nei Ronno. Cominci\u00f2 cos\u00ec a delinearsi la band che sarebbe stata conosciuta dall'anno successivo come gli Spiders from Mars.\nI tre si trasferirono nella residenza edoardiana di Bowie a Haddon Hall per provare le nuove composizioni e il cantante decise di sfruttare la sessione BBC del 3 giugno come vetrina per la sua crescente cerchia di musicisti e per alcune nuove canzoni tra cui \"Kooks\". Dopo l'apparizione al Glastonbury Fayre del 23 giugno il gruppo si trasfer\u00ec ai Trident Studios e l'incisione di \"Hunky Dory\" continu\u00f2 per tutta l'estate.\nUn altro inserimento nella formazione fu quello del tastierista Rick Wakeman, con cui Bowie aveva gi\u00e0 collaborato per \"Space Oddity\" e che avrebbe in seguito contribuito al successo degli Strawbs e degli Yes. \u00abMi invit\u00f2 nella sua casa di Beckenham\u00bb, raccont\u00f2 in seguito, \u00abmi disse di suonare tutte le note che volevo. Le canzoni erano incredibili, \"Changes\", \"Life on Mars?\", una dopo l'altra. Disse che voleva arrivare all'album partendo da una diversa angolazione, che le voleva basate sul pianoforte. Cos\u00ec mi disse di suonarle come avrei eseguito un pezzo di pianoforte e che lui avrebbe adattato tutto il resto attorno\u00bb.\nLe registrazioni iniziarono con un intoppo dal momento che alcuni membri del gruppo non avevano imparato le canzoni. Nel documentario radiofonico \"Golden Years\" del 2000, Rick Wakeman ricord\u00f2 le parole di David: \u00abAvete avuto buona sistemazione per le prove, siete stati pagati, questa \u00e8 un'ottima opportunit\u00e0, e non le avete imparate. Adesso prendete la vostra roba e andate a provarle da un'altra parte, torneremo in studio quando avrete imparato le canzoni... Quando ripresero le registrazioni, una o due settimane pi\u00f9 tardi, il gruppo era caldissimo! Erano tutti bravissimi e i pezzi fluivano a meraviglia\u00bb.\nAd agosto, il nuovo manager Tony Defries organizz\u00f2 la stampa di 500 copie promozionali di un vinile chiamato \"BOWPROMO 1A1/1B1\", con canzoni di Dana Gillespie su un lato e qualche brano di Bowie sull'altro, tra cui \"Bombers\" e le versioni iniziali di \"Kooks\" e \"Eight Line Poem\". Defries vol\u00f2 a New York con il promo e in pochi giorni si assicur\u00f2 un contratto con la RCA Records, il cui capo della sezione A&amp;R Dennis Katz rimase sbalordito dal materiale. \u00abEra teatrale, musicale, le canzoni erano eccellenti, c'era poesia vera, sembrava avere tutto\u00bb.\nSotto la tutela di Wakeman, Bowie e Ronson trasformarono la natura pianistica delle composizioni in una serie di arrangiamenti acustici, con le uniche eccezioni di \"Queen Bitch\" e dell'assolo di chitarra in \"Song for Bob Dylan\". Abbandonato l'hard rock di \"The Man Who Sold the World\", il talento di Mick Ronson rivel\u00f2 la sua educazione classica con sontuose orchestrazioni d'archi in brani come \"Fill Your Heart\", \"Life on Mars?\" e \"Quicksand\". In assenza di Tony Visconti, andato a sostenere l'astro nascente Marc Bolan, David reclut\u00f2 Ken Scott per mixare e co-produrre l'album. Le note di copertina riportano infatti \"Prodotto da Ken Scott (assistito dall'attore)\", dove l'attore era probabilmente Bowie stesso che, secondo le parole dei critici di \"NME\" Roy Carr e Charles Shaar Murray, \u00abamava pensare a se stesso come a un attore\u00bb, oltre a suonare la chitarra, il sax e, come ironicamente riportato sempre nelle note, \"le parti meno complicate di pianoforte\".\nDavid e Mick Ronson, insieme a Bob Grace, selezionarono i brani una notte a casa di Scott. Fra quelli esclusi dalla \"track list\" definitiva c'erano \"How Lucky You Are\", \"Right On Mother\", incisa da Peter Noone lo stesso anno, \"Bombers\" e \"It Ain't Easy\".\nUscita e accoglienza.\n\"Hunky Dory\" usc\u00ec il 17 dicembre 1971 (in Italia avrebbe visto la luce solo nel 1973), quando Bowie era gi\u00e0 a met\u00e0 strada nella registrazione dell'album successivo e stava programmando un ulteriore cambio sia d'immagine che di stile. Ci\u00f2 mise in difficolt\u00e0 l'ufficio marketing della RCA che non sapeva come promuoverlo, oltre ad avere dei dubbi riguardo al denaro gi\u00e0 speso per un artista ritenuto un fenomeno da un brano solo. La campagna promozionale che ne risult\u00f2 fu un fiasco e nonostante il supporto tentato con la pubblicazione del singolo \"Changes\" le vendite furono scarse e \"Hunky Dory\" non riusc\u00ec ad entrare in classifica.\nTuttavia l'album trov\u00f2 rapidamente estimatori sia nel Regno Unito che negli Stati Uniti e la stampa fu pressoch\u00e9 unanime nel riconoscere il talento di David Bowie. Su \"NME\" venne definito \u00abal meglio delle sue brillanti possibilit\u00e0\u00bb, mentre \"Melody Maker\" ne parl\u00f2 come dell'erede di Mick Jagger. Il \"New York Times\" consider\u00f2 Bowie come \u00abl'uomo intellettualmente pi\u00f9 brillante ad aver scelto il disco a 33 giri come mezzo di espressione\u00bb, riconoscendogli la capacit\u00e0 di riuscire a \u00abfondere soffuse melodie pop, semplici ma efficaci, con parole e arrangiamenti pieni di mistero e oscure allusioni\u00bb. La rivista \"Rock\" lo defin\u00ec \u00abl'artista pi\u00f9 singolarmente dotato che faccia musica oggi. Ha il genio per essere negli anni settanta ci\u00f2 che Lennon, McCartney, Jagger e Dylan sono stati nei sessanta\u00bb.\nClassifiche.\nNel settembre 1972, sulla scia del successo di \"The Rise and Fall of Ziggy Stardust and the Spiders from Mars\" e della crescente fama internazionale di David Bowie, \"Hunky Dory\" venne rivalutato e riusc\u00ec ad entrare in classifica nel Regno Unito. Il successo fu tale che l'album arriv\u00f2 al 3\u00ba posto della Official Albums Chart, due posizioni pi\u00f9 in alto di \"Ziggy Stardust\", e sarebbe rimasto in classifica fino al febbraio 1975. \u00ab\"Hunky Dory\" mise in movimento una fantastica onda lunga\u00bb, ricord\u00f2 Bowie nel 1999, \u00abcredo che mi abbia assicurato, per la prima volta in vita mia, un vero pubblico. Voglio dire, la gente veniva da me e mi diceva \"Buon disco, belle canzoni\". Una cosa del genere non mi era mai successa prima\u00bb.\nNel Regno Unito \"Hunky Dory\" ha fatto nuovamente ingresso in classifica con le successive riedizioni e il 25 gennaio 1982 \u00e8 stato certificato disco di platino dalla BPI. Nel 2016, dopo la morte di David Bowie l'album ha guadagnato nuova popolarit\u00e0 ed \u00e8 entrato nelle classifiche di molti Paesi, arrivando al 9\u00ba posto nel Regno Unito e al 57\u00ba negli Stati Uniti.\nCopertina.\nPer l'immagine da utilizzare sulla copertina di \"Hunky Dory\" David Bowie si rivolse al fotografo Brian Ward. Fra le soluzioni vagliate ce n'era una in stile \"faraone egizio\", una come sfinge e una nella posizione del loto, tutte idee che il cantante aveva gi\u00e0 espresso ad aprile nella sua intervista a \"Rolling Stone\" (\u00abHa in mente di apparire sul palco agghindato un po' come Cleopatra\u00bb, scrisse il giornalista John Mendelsohn).\nAlla fine nessuna delle foto venne utilizzata e la scelta ricadde su un'immagine pi\u00f9 semplice, ispirata ad un ritratto dell'attrice Greta Garbo che rispecchiava i riferimenti cinematografici contenuti nell'album: un primo piano di Bowie con lo sguardo sognante e malinconico perso nel vuoto e i lunghi capelli biondi raccolti tra le mani. La fotografia fu ricolorata dal suo vecchio amico George Underwood per suggerire l'idea di un manifesto dipinto a mano dei tempi del muto. In un periodo in cui molte copertine di album collocavano gli artisti come figure minuscole su uno sfondo post-psichedelico, David scelse apertamente e ironicamente di enfatizzare la sua icona di star.\nTra le edizioni dell'album uscite nei vari Paesi esistono differenze riguardanti il carattere e il colore del titolo, ad esempio, giallo in Australia, nero in Canada e bianco in Germania. In Spagna, dove \"Hunky Dory\" venne pubblicato con il sottotitolo \"A Pedir de Boca\", la copertina riportava immagini diverse sul retro, di colore blu e con i titoli dei brani stampati con caratteri tipografici anzich\u00e9 scritti a mano. In Nuova Zelanda la RCA non riusc\u00ec a inviare in tempo il materiale per il \"fronte\" di copertina, cos\u00ec la divisione neozelandese della casa discografica decise semplicemente di usare il retro su entrambi i lati.\nTracce.\nTesti e musiche di David Bowie, tranne dove diversamente indicato.\nTracce bonus della riedizione 1990.\nTesti e musiche di David Bowie.\nDescrizione dei brani.\n\"Changes\".\nPubblicata nel gennaio 1972 come primo 45 giri estratto dall'album, \"Changes\" \u00e8 un'amara riflessione in cui Bowie ricorda gli insuccessi e le auto-reinvenzioni, affrontando anche il conflitto generazionale. Col tempo \u00e8 diventata una delle sue incisioni chiave pur non essendo stata una hit da classifica alla sua uscita, ed \u00e8 considerata da molti come il suo manifesto musicale.\n\"Oh! You Pretty Things\".\nBowie torna su un territorio gi\u00e0 esplorato l'anno precedente in \"The Supermen\", nel quale aveva immaginato l'avvento imminente di una razza di uomini superiori con spiccati richiami alla filosofia di Friedrich Nietzsche. Il concetto viene ribadito con le \"cose graziose\" del titolo che rappresentano una specie pi\u00f9 evoluta che alla fine stabilir\u00e0 il proprio dominio soppiantando l'homo sapiens.\n\"Eight Line Poem\".\n\u00c8 forse uno dei brani forse meno conosciuti dell'album, un'istantanea scattata in una camera di citt\u00e0 in cui Bowie \u00e8 accompagnato dal pianoforte di Rick Wakeman e da una linea di chitarra country suonata da Mick Ronson. Il testo, che secondo lo scrittore William S. Burroughs ricordava \"The Waste Land\" di Thomas Stearns Eliot, \u00e8 quanto mai criptico e se nella traccia precedente il cantante guardava il mondo dissolversi dalla su finestra, qui viene guardato a sua volta dal suo cactus e da un gatto, con le grandi attivit\u00e0 dell'universo sostituite dal vuoto arido del suo appartamento.\nIl 21 settembre 1971 venne eseguita nella sessione BBC registrata per \"Sounds of the 70s\" con Bob Harris e quattro giorni dopo fece parte della scaletta del festival di Aylesbury.\nNel 2015 \u00e8 stata pubblicata come lato B di \"Changes\" in un 45 giri uscito in versione picture disc per il Record Store Day.\nUna cover \u00e8 stata pubblicata dai Bastard Noise in uno split con gli Spastic Colon uscito nel 1998.\n\"Life on Mars?\".\nAltro brano entrato a far parte dei classici di David Bowie, \"Life on Mars?\" \u00e8 un'esplosione di caotico \"glamour\" contrapposto alla grigia esistenza della protagonista che si rifugia nelle immagini dei canali televisivi in cerca di una via di fuga dai litigiosi genitori. Nel giugno 1973 venne decisa la sua pubblicazione come 45 giri per sfruttare la crescente \"Ziggymania\".\n\"Kooks\".\nDedicata al \"Piccolo Z\", come riportano le note di copertina dell'album, \"Kooks\" \u00e8 un'affettuosa dedica al figlio Duncan Zowie che la moglie Angela aveva dato alla luce il 30 maggio 1971. Bowie scrisse il brano in quei giorni e la esegu\u00ec nella sessione BBC del 3 giugno, una delle rare occasioni in cui venne proposta dal vivo.\n\"Quicksand\".\nCome molte delle tracce dell'album, questa ballata acustica combina una melodia apparentemente semplice con un testo introverso e pieno di oscuri presagi. Attraverso una spirale di riferimenti a Churchill, Himmler e Nietzsche, il cantante medita sulle sue capacit\u00e0 inespresse e suggerisce di abbandonare ogni speranza per il futuro, pur evidenziando un bisogno di approfondimento e di indagine dell'Essere.\n\"Fill Your Heart\".\nL'unica composizione che non porta la firma di David Bowie, e che all'ultimo minuto rimpiazz\u00f2 \"Bombers\" come traccia di apertura del lato B dell'album, \u00e8 opera dei cantautori statunitensi Paul \"Biff\" Rose e Paul Williams. Con il suo inno al pensiero positivo e il vivace andamento in stile music hall sostenuto dal sassofono di Bowie fornisce un contrappunto all'angoscia di brani quali \"Quicksand\" e \"The Bewlay Brothers\", evocando un senso di pace e consolazione e promettendo che i dolori della coscienza possano essere alleviati semplicemente con l'amore.\n\"Fill Your Heart\" faceva parte del repertorio dal vivo di Bowie gi\u00e0 dalla fine degli anni sessanta e venne eseguita nelle sessioni BBC registrate il 5 febbraio 1970 e il 21 settembre 1971. Quattro giorni dopo fu il brano d'apertura dell'esibizione al festival di Aylesbury.\n\"Andy Warhol\".\nPubblicata il 7 gennaio 1972 come lato B di \"Changes\", \u00e8 probabilmente il pi\u00f9 noto tra i tributi di \"Hunky Dory\" dedicati alle influenze statunitensi di David Bowie, il cui interesse per il guru della Pop art era emerso gi\u00e0 nel 1969 quando aveva tentato, con scarso successo, di ricreare a Beckenham un \"laboratorio artistico\" ispirato alla Factory dell'artista americano.\n\"Song for Bob Dylan\".\nQuello che comincia come un omaggio diventa ben presto un'arringa piuttosto che un elogio. Bowie sottolinea il ruolo di Dylan come voce di un'intera generazione e conferma la sensazione che la sua capacit\u00e0 di sollevare interrogativi sui valori politici e sociali fosse in declino, cos\u00ec come la sua direzione artistica. Come dichiar\u00f2 nel 1976, \u00abEra in quel periodo che dissi \"Ok, se non vuoi farlo tu, lo faccio io\". Intravedevo un vuoto di leadership\u00bb.\n\"Queen Bitch\".\nL'ultimo dei tributi che compongono la seconda parte di \"Hunky Dory\" \u00e8 un dichiarato omaggio a Lou Reed e all'influenza esercitata sul modo di comporre di Bowie da brani come \"I'm Waiting for the Man\" e \"White Light/White Heat\". Tre anni dopo sarebbe stata pubblicata come lato B di \"Rebel Rebel\".\n\"The Bewlay Brothers\".\nDefinita \"una delle pi\u00f9 dense e impenetrabili incisioni di Bowie\", l'ultima traccia dell'album \u00e8 una ballata folk psichedelica in cui il cantante affronta la paura della pazzia congenita, secondo l'interpretazione pi\u00f9 accreditata un resoconto del rapporto con il fratellastro affetto da schizofrenia Terry Burns, che aveva esercitato una forte influenza su David durante la sua infanzia e la cui figura era gi\u00e0 stata d'ispirazione per l'album \"The Man Who Sold the World\".\nRiedizioni.\nNel 1985 \u00e8 uscita la prima versione in compact disc di \"Hunky Dory\" e in seguito l'album \u00e8 stato ripubblicato diverse volte.\nNel 1990 \u00e8 stata distribuita un'edizione rimasterizzata che includeva quattro tracce bonus tra cui l'inedita \"Bombers\", frenetica satira hippy definita da Bowie \u00abuna specie di parodia di Neil Young\u00bb. Una prima incisione del 1969 venne pubblicata come singolo promozionale negli Stati Uniti mentre la versione inclusa come \"bonus track\" fu registrata durante le sessioni dell'album di cui avrebbe dovuto essere il brano d'apertura della seconda facciata al posto di \"Fill Your Heart\", ma venne scartata all'ultimo momento."}
{"id": "131519", "revid": "86599", "url": "https://it.wikipedia.org/wiki?curid=131519", "title": "704 Interamnia", "text": "704 Interamnia \u00e8 un asteroide della fascia principale del diametro medio di circa . Scoperto nel 1910, presenta un'orbita caratterizzata da un semiasse maggiore pari a e da un'eccentricit\u00e0 di 0,1553941, inclinata di 17,31065\u00b0 rispetto all'eclittica.\nInteramnia \u00e8 il quinto asteroide conosciuto in ordine di grandezza e il sesto per massa ed \u00e8 stato individuato sorprendentemente tardi nonostante le sue notevoli dimensioni. Si stima che la sua massa sia pari all'1,4% di quella dell'intera fascia di asteroidi.\nL'asteroide \u00e8 dedicato alla citt\u00e0 di Teramo, attarverso il suo antico nome in latino, luogo della scoperta e citt\u00e0 natale dello scopritore.."}
{"id": "131521", "revid": "18323", "url": "https://it.wikipedia.org/wiki?curid=131521", "title": "Paolo Cirino Pomicino", "text": "\u00c8 conosciuto con il soprannome \"\u2019o Ministro\", poich\u00e9 durante la sua carriera politica tra gli anni '80 e i primi anni' 90 ha presieduto il ministero della Funzione pubblica (1988-1989) nel Governo De Mita ed il Ministero del Bilancio e della programmazione economica (1989-1992) nel 6\u00b0 e 7\u00b0 governo Andreotti. Ha aderito alla Corrente democristiana \"Primavera\".\nBiografia.\nOrigini e formazione.\nNato a Napoli il 3 settembre 1939, il quinto di sette figli.\nSi laure\u00f2 in medicina e chirurgia presso l'Universit\u00e0 degli Studi di Napoli \"Federico II\" con votazione 110/110, per poi conseguire la specializzazione in neurologia con votazione 70/70 e lode. Prima di dedicarsi completamente alla politica, \u00e8 stato prima assistente ordinario neurochirurgo e poi dirigente medico neurologo presso l'Ospedale Antonio Cardarelli di Napoli.\nMilitanza nella Democrazia Cristiana.\nEntra in politica nel 1970, quando diviene consigliere comunale a Napoli con la Democrazia Cristiana, partito di cui diventer\u00e0 un esponente di primo piano, componente della direzione e del consiglio nazionale. \nDopo essere stato negli anni settanta consigliere e assessore del Comune di Napoli, entra alla Camera (eletto nel 1976, 1979, 1983, 1987 e 1992) e diventa presidente della commissione Bilancio della Camera tra il 1983 e il 1988, quindi ministro della funzione pubblica del governo De Mita (1988-1989) e poi ministro del bilancio e della programmazione economica del governo Andreotti VI e del governo Andreotti VII (1989-1992).\nLegato a Giulio Andreotti, aderiva alla sua corrente utilizzando metodi concertativi e l'interazione permanente con partiti alleati e con l'opposizione. Insieme a Carmelo Conte, Francesco De Lorenzo e Giovanni Prandini formava la cosiddetta \"banda dei quattro\", definizione coniata dal democristiano Guido Bodrato e utilizzata dalla sinistra per sottolineare la natura predatoria del gruppo. Il democristiano Pomicino, il liberale De Lorenzo e il socialista Di Donato vennero invece definiti \"I vicer\u00e9\" e alcuni li descrivono come i \"veri padroni di Napoli per oltre un decennio\".\nAccuse di clientelismo.\nSono stati spesso evidenziati i particolari rapporti intrattenuti da Pomicino con industriali e costruttori. Alla chiacchierata amicizia con i proprietari di diverse imprese di costruzione, di cui si parl\u00f2 anche in relazione alla gestione degli aiuti per la ricostruzione dopo il terremoto dell'Irpinia del 1980, si aggiungono quelle con molti altri imprenditori finiti poi al centro delle indagini sulla \"tangentopoli partenopea\".\nAlcuni storici hanno evidenziato che Pomicino fu il rappresentante di una classe politica nuova, diversa dalla precedente perch\u00e9 costru\u00ec la propria carriera politica intorno alla propria persona pi\u00f9 che sul partito di appartenenza e non affid\u00f2 alle strutture di partito il controllo della piramide di potere cos\u00ec ottenuta. La personale rete di relazioni, costruita sulla base di legami familiari, amicizie, interessi comuni, capacit\u00e0 di muovere risorse e fare favori, serviva per mediare i vari interessi e le varie pressioni provenienti da un elettorato molto ampio ed esigente.\nIl ruolo in \"Mani pulite\" e le condanne.\nPomicino venne coinvolto nelle inchieste di \"Mani pulite\" fin dal 1993, con una prima richiesta di autorizzazione a procedere inviata dalla Procura della Repubblica di Foggia alla Camera dei deputati il 14 febbraio. L'aula respinse a larga maggioranza le richieste della Procura ma qualche mese dopo venne riformata la disciplina dell'immunit\u00e0 parlamentare e cos\u00ec nel 1994 Pomicino venne rinviato a giudizio per due distinte accuse (da cui venne poi prosciolto 12 anni dopo, nonostante avesse ammesso le sue responsabilit\u00e0 in fase di istruttoria, in particolare di aver violato la legge sul finanziamento ai partiti). Da allora fu coinvolto in diverse inchieste e in totale ebbe 42 processi.\nNell'ottobre 1995 venne anche incarcerato per due settimane per decisione del tribunale dei ministri con l'accusa di estorsione in relazione alle dichiarazioni di Gianni Punzo.\nRitorno alla politica negli anni 2000.\nIn occasione delle elezioni europee del 2004 ha aderito al partito politico di Clemente Mastella candidandosi con i Popolari UDEUR e risultando eletto nella circoscrizione sud, dopo rinuncia dello stesso Mastella, che preferisce dedicarsi al partito. \u00c8 l'unico seggio conquistato dall'Udeur. Pomicino riceve 41.000 voti. Un anno pi\u00f9 tardi, per\u00f2, viene espulso dal partito (per aver invitato gli elettori a non votare Bassolino per le regionali campane del 2005) e quindi aderisce al progetto politico della Democrazia Cristiana per le Autonomie, nata nel giugno 2005 su iniziativa di Gianfranco Rotondi. Con il passaggio in questo partito diviene direttore politico de \"La Discussione\".\nRimane deputato del Parlamento europeo, iscritto al gruppo del Partito Popolare Europeo, dove svolge attivit\u00e0 di commissione: membro della Commissione per i problemi economici e monetari; della Commissione temporanea sulle sfide e i mezzi finanziari dell'Unione allargata nel periodo 2007-2013; della Delegazione alle commissioni di cooperazione parlamentare UE-Kazakistan, UE-Kirghizistan e UE-Uzbekistan e per le relazioni con il Tagikistan, il Turkmenistan e la Mongolia; della Delegazione per le relazioni con i paesi del Maghreb e l'Unione del Maghreb arabo (compresa la Libia). Tuttavia, al 27 aprile 2006, \u00e8 risultato fra i parlamentari europei con il numero pi\u00f9 basso di presenze, ovvero 44 sessioni plenarie in tutto (il 41%).\nAlle elezioni politiche italiane del 2006 viene eletto alla Camera dei deputati nella lista formata dalla DC insieme al Nuovo PSI. Abbandona il ruolo di parlamentare europeo per tornare alla politica nazionale e assume la presidenza del gruppo parlamentare DC-PSI alla Camera. Il 9 aprile 2007 Cirino Pomicino \u00e8 stato sottoposto a un delicato trapianto di cuore in seguito a problemi cardiaci (da segnalare anche un infarto nell'estate 2006). Nella primavera del 2008 non viene ricandidato al Parlamento nazionale. Successivamente viene nominato dal ministro Gianfranco Rotondi al comitato per il Controllo strategico della pubblica amministrazione.\nIl 9 ottobre 2010 al Convegno di Saint Vincent, organizzato da Gianfranco Rotondi e Carlo Giovanardi, annuncia la sua adesione all'Unione di Centro. Nel gennaio 2018 presenzia al lancio di Noi con l'Italia - UDC, nuova formazione centrista che forma la cosiddetta \"quarta gamba\" della coalizione di centro-destra in vista delle elezioni di marzo.\nIn occasione delle elezioni europee del 2019 annuncia il suo supporto al Partito Democratico, ed in seguito al partito di Giuseppe De Mita L'Italia \u00e8 Popolare.\nVita privata.\nHa una figlia: Ilaria, per molti anni aiuto regista di Lina Wertmuller, Marco Tullio Giordana e Giulio Base. Il 12 aprile 2014 si \u00e8 sposato con Lucia Marotta, sposata al Campidoglio con rito civile officiato dall'allora sindaco di Roma Ignazio Marino.\nProcedimenti giudiziari.\nQuasi tutti i procedimenti a suo carico si conclusero con il suo proscioglimento e in due casi si arriv\u00f2 alla prescrizione. Alla fine le sue condanne penali in via definitiva furono due:\nIl 15 marzo 2011 ottenne dal Tribunale di sorveglianza di Roma un'ordinanza di riabilitazione."}
{"id": "131524", "revid": "1005847", "url": "https://it.wikipedia.org/wiki?curid=131524", "title": "Luigi Cocilovo", "text": "Biografia.\nLaureato in giurisprudenza, \u00e8 stato segretario nazionale della CISL dal 1989 al 1999, componente del CNEL dal 1993 al 1997.\nEsponente del Partito Popolare Italiano, venne eletto nel 1999 al Parlamento europeo, ove ader\u00ec alla Delegazione DCI-PPE, guidata da Guido Bodrato. \nCon la nascita di Democrazia Europea nel 2001, segu\u00ec Sergio D'Antoni nell'esperienza centrista uscendo dal PPI. Non condividendo poi la scelta di Democrazia Europea di confluire nell'UDC, entr\u00f2 nella Margherita ove il PPI si era nel frattempo sciolto. \nNel 2003 si candid\u00f2 alla presidenza della provincia di Palermo ma ottenne solo il 36,5%, venendo sconfitto dal rappresentante della Casa delle Libert\u00e0 Francesco Musotto.\nRieletto eurodeputato nel 2004 con 158.000 preferenze, sotto le insegne di Uniti nell'Ulivo, di cui era capolista nella circoscrizione Isole. \nEletto vicepresidente del Parlamento Europeo, ha aderito al Partito Democratico Europeo, copresieduto da Fran\u00e7ois Bayrou e da Francesco Rutelli, ed \u00e8 stato iscritto al gruppo dell'ALDE.\nNel Parlamento europeo \u00e8 stato membro della Commissione per l'occupazione e gli affari sociali; della Commissione per i trasporti e il turismo; della Delegazione alla Commissione di Cooperazione Parlamentare UE-Kazakistan, UE-Kirghizistan, UE-Uzbekistan e per le relazioni con il Tagikistan, il Turkmenistan e la Mongolia; della Delegazione all'Assemblea parlamentare Euromediterranea.\nVicende giudiziarie.\nNel 2001 \u00e8 stato processato per aver ricevuto dall'imprenditore Domenico Mollica una tangente da 350 milioni per scongiurare degli scioperi della CISL. Dalla sentenza \u00abRisulta confermato che il contributo fu realmente consegnato\u00bb. Mollica viene condannato a 3 anni per corruzione. Cocilovo viene assolto perch\u00e9 Mollica, che aveva confessato la vicenda al giudice, si rifiuta di ripeterla in aula in sede di processo. \u00abSull'apparente contradditoriet\u00e0 della sentenza andrebbero chieste spiegazioni ai giudici. E comunque io credo che non sia affatto aberrante l'assoluzione di Cocilovo, piuttosto lo \u00e8 la condanna di Mollica\u00bb."}
{"id": "131531", "revid": "436907", "url": "https://it.wikipedia.org/wiki?curid=131531", "title": "The Rise and Fall of Ziggy Stardust and the Spiders from Mars", "text": "The Rise and Fall of Ziggy Stardust and the Spiders from Mars, spesso indicato come \"Ziggy Stardust\", \u00e8 il quinto album in studio dell'artista inglese David Bowie, pubblicato nel 1972 dalla RCA Records e ristampato su compact disc per la prima volta nel 1984.\nHa venduto oltre 7,5 milioni di copie e contiene i brani \"Starman\", \"Ziggy Stardust\", \"Suffragette City\" e \"Rock 'n' Roll Suicide\"; l'album narra di un mondo sull'orlo dell'apocalisse in cui l'ultimo eroe \u00e8 un ragazzo divenuto rockstar grazie a un aiuto alieno e rappresenta uno dei suoi pi\u00f9 grandi successi, nonch\u00e9 una delle sue opere pi\u00f9 influenti e seminali.\n\"Ziggy Stardust\" si trova al 35\u00ba posto nella lista dei 500 migliori album della rivista \"Rolling Stone\", al 23\u00ba posto in quella di \"NME\" e al 34\u00ba posto nella \"All Time Top 100\" di \"Melody Maker\". Nel 2006 il \"Time\" lo ha incluso tra i migliori 100 album di tutti i tempi.\nNel gennaio del 2010 la copertina di \"Ziggy Stardust\" \u00e8 stata scelta dalla Royal Mail britannica per il set di francobolli \"Classic Album Cover\".\nIl disco.\n\"Ziggy Stardust\" pu\u00f2 essere considerata l'opera con la quale David Bowie riusc\u00ec nel 1972 ad affermare se stesso come artista coerente, integrando le espressioni stilistiche sperimentate nei lavori precedenti con generi contemporanei come il glam rock e il proto-punk, e rimane uno degli album che pi\u00f9 hanno influenzato le generazioni successive di artisti che nella pantomima del suo protagonista trovarono il primo esempio di teatro-rock.\nNel 1974, nel corso di un'intervista con lo scrittore William Burroughs su \"Rolling Stone\" parl\u00f2 della sua intenzione di mettere in scena l'album come musical nel West End e farne uno spettacolo televisivo. Il cantante raccont\u00f2 anche che, contrariamente all'opinione comune, Ziggy non \u00e8 un extraterrestre ma un umano entrato in contatto con forze da un'altra dimensione attraverso la sua radio che finisce per adottare sulla Terra un ruolo messianico scambiando i loro messaggi per rivelazioni spirituali.\nZiggy \u00e8 in definitiva l'emblema della rockstar, un \"cantante rock di plastica\" come lo definiva Bowie, che con la sua ascesa e la sua caduta ripercorre idealmente la parabola della celebrit\u00e0, dietro la quale si nascondono l'insicurezza e la fragilit\u00e0 dell'artista. L'album fu realizzato con l'idea di confezionare un personaggio di forte impatto sul pubblico: il trucco pesante e i fumettistici costumi colorati diventarono elementi necessari per creare una cornice mistica attorno alla figura di Ziggy, quindi attorno a Bowie stesso dato che in quel periodo le due entit\u00e0 erano pressoch\u00e9 indistinguibili.\nNel 2004 il cantante \u00e8 tornato sull'argomento spiegando come \"Ziggy Stardust\" fosse stato inizialmente concepito per il teatro: \u00abVolevo scrivere un musical. Non avevo idea di come andasse fatto o di come i musical sono costruiti, ma l'idea di scrivere qualcosa basato sul rock per Broadway mi incuriosiva davvero ed ho pensato che sarebbe stata una cosa meravigliosa da fare... Davvero non sapevo le modalit\u00e0 di approccio e cos\u00ec ho seguito un corso molto pi\u00f9 semplice, ho abbreviato un po' l'idea di musical fino a concepire un concept album e ho creato i personaggi\u00bb.\nIspirazioni e influenze: la costruzione di un \"alter ego\".\nTra le molte influenze individuali su \"Ziggy Stardust\" una delle pi\u00f9 evidenti \u00e8 quella esercitata da Iggy Pop, che Bowie aveva conosciuto nel settembre 1971 durante il suo primo viaggio negli Stati Uniti. Iggy Pop era praticamente sconosciuto in Gran Bretagna, sebbene David lo avesse gi\u00e0 definito il suo cantante preferito in un'intervista per \"Melody Maker\" l'anno prima, e di ritorno in Inghilterra disse al produttore Ken Scott che il suo nuovo disco sarebbe stato \"molto pi\u00f9 simile a Iggy Pop\". L'esibizione disinibita e spesso violenta, \u00abche liberava la parte animalesca del rock\u00bb secondo le parole del cantante, fu fondamentale per l'alter ego che stava forgiando.\nLeee Black Childers, in questo periodo personaggio chiave della compagnia MainMan fondata dal manager Tony DeFries, sostenne in seguito che \u00abl'infatuazione di Bowie per Iggy aveva a che fare con il desiderio di inserirsi nella realt\u00e0 rock che apparteneva a Iggy e che Bowie non avrebbe mai potuto vivere perch\u00e9 era solo uno studentello d'arte del sud di Londra, mentre Iggy proveniva dalla feccia di Detroit. David Bowie sapeva che non avrebbe mai potuto raggiungere la realt\u00e0 nella quale Iggy era nato. Cos\u00ec pens\u00f2 di comprarsela\u00bb.\nLo stesso discorso pu\u00f2 essere fatto per Lou Reed, al quale Bowie aveva dedicato il brano \"Queen Bitch\" contenuto in \"Hunky Dory\" e che da tempo aveva ispirato il suo modo di comporre. Nel 2000 il cantante torn\u00f2 a parlare dell'influenza esercitata da Reed e dai Velvet Underground sulla genesi di \"Ziggy Stardust\", raccontando un curioso incontro dei primi anni settanta: \u00abAndai a vedere i Velvet Underground la prima volta che sono stato negli Stati Uniti, nel 1970... Pochi giorni dopo ho detto ad un mio amico che avevo avuto la possibilit\u00e0 di parlare con Lou e che era stato meraviglioso, e lui mi disse \"No no, Lou ha lasciato la band l'anno scorso. Hai parlato con Doug Yule, il suo sostituto, che \u00e8 quasi la sua immagine sputata\". Gli dissi \"Stai scherzando!\" Si era seduto l\u00ec e gli avevo parlato come se fosse Lou e lui mi aveva raccontato di come aveva scritto \"I'm Waiting for the Man\"! Fu in quel momento che compresi che per me non era importante se si fosse trattato di quello vero o di un falso\u00bb.\nL'asse Pop/Reed fu completato da un'altra influenza fondamentale, quella del suo amico di vecchia data Marc Bolan. All'epoca delle sessioni di \"Ziggy Stardust\" il cantante dei T. Rex aveva raggiunto la celebrit\u00e0 reinventando il modo di scrivere con un nuovo vocabolario di fantascienza urbana e trasformando la band in una formazione elettrica. La sua personalit\u00e0 schiva e diffidente, lo stile sospirato del modo di cantare vicino al microfono, il trucco e gli elementi anni cinquanta presenti nelle performance dal vivo furono assimilati negli atteggiamenti di Ziggy.\nMa quello che pu\u00f2 essere individuato come modello principale di Ziggy Stardust \u00e8 il rocker anglo-americano Vince Taylor, che alla fine degli anni cinquanta aveva pubblicato un paio di singoli fallimentari inclusa \"Brand New Cadillac\", di cui i Clash avrebbero fatto una cover nel 1979. Nel 1961 la sua tendenza eccentrica e caratteriale fu eccitata dal consumo di alcol e droghe, uno stile di vita che colp\u00ec David Bowie che lo incontr\u00f2 a Londra nel 1966: \u00abAndai ad alcune feste con lui ed era fuori di testa, completamente flippato. Si portava appresso cartine dell'Europa e ricordo distintamente che una volta apr\u00ec una mappa a Charing Cross Road, fuori dalla stazione della metropolitana, la mise per terra e si inginocchi\u00f2 con in mano una lente... disse che stava evidenziando tutti i luoghi dove gli UFO avrebbero dovuto atterrare nei mesi successivi. Era fermamente convinto che ci fosse un fortissimo legame tra lui, gli alieni e Ges\u00f9 Cristo\u00bb.\nTaylor perse progressivamente il contatto con la realt\u00e0 e le sue esibizioni furono costellate da incidenti sul palco finch\u00e9 una notte, raccont\u00f2 Bowie, \u00absi present\u00f2 in scena vestito di bianco, dicendo che tutta la sua faccenda con il rock era stata una bugia, che in realt\u00e0 lui era Ges\u00f9. Fu la fine di Vince, della sua carriera e di tutto il resto. Fu questa storia che divenne uno degli elementi essenziali di Ziggy e della sua visione del mondo\u00bb.\nL'origine del nome Ziggy Stardust.\nNel 1990 David Bowie raccont\u00f2 sulla rivista \"Q\" che il nome Ziggy gli fu ispirato da una sartoria di Londra chiamata \"Ziggy's\", davanti alla quale una volta era passato in treno: \u00abAveva un'aria da Iggy ma era una sartoria, allora pensai \"Beh, l'intera faccenda riguarder\u00e0 i vestiti\". Cos\u00ec, quasi per scherzo decisi di chiamarlo Ziggy\u00bb.\nL'origine di Stardust richiama invece l'eccentrico cantante statunitense Norman Carl Odam, pi\u00f9 noto come Legendary Stardust Cowboy e considerato uno dei pionieri del genere psychobilly, il cui unico successo era stata una canzone del 1968 intitolata \"Paralysed\" e la cui celebrit\u00e0 era basata su una disastrosa apparizione nel programma televisivo \"Rowan &amp; Martin's Laugh-In\". \u00abTutti risero di lui e se ne and\u00f2 piangendo\u00bb, ricord\u00f2 Bowie nel 1996, \u00absuonava la chitarra e aveva un trombettista con una gamba sola... Assemblavano la loro musica senza sapere che ci dovrebbero essere regole da seguire. E cos\u00ec andavano in direzioni che non verrebbero in mente neanche ad un musicista semi-qualificato... \u00e8 da lui che ho preso il nome Stardust\u00bb.\nNel 2002 Bowie si \u00e8 sdebitato scegliendo Legendary Stardust Cowboy per suonare al Meltdown Festival e nello stesso anno ha inserito nell'album \"Heathen\" una cover di \"I Took a Trip (On a Gemini Spaceship)\". \u00abQuando ho letto sul suo sito che pensava che, dato che avevo preso in prestito il suo nome, almeno avrei dovuto cantare una delle sue canzoni, mi sono sentito in colpa e ho voluto fare ammenda immediatamente. Cos\u00ec ho rifatto una delle sue migliori canzoni\u00bb.\nRegistrazione.\nLa prima traccia ad essere incisa il 9 settembre 1971 ai Trident Studios di Londra fu \"It Ain't Easy\", che in realt\u00e0 avrebbe dovuto far parte di \"Hunky Dory\". Fu questo uno degli esempi della notevole sovrapposizione fra i due album che furono registrati in periodi molto ravvicinati, quando il \"concept\" di \"Ziggy Stardust\" non era ancora stato sviluppato e l'idea era quella di un disco in cui includere alcuni brani del progetto The Arnold Corns, nuove incisioni di \"Holy Holy\" e \"The Supermen\", alcune cover e un paio di nuove canzoni come \"It's Gonna Rain Again\" e \"Only One Paper Left\".\nL'8 novembre ebbe inizio la prima vera sessione che nel giro di una settimana produsse \"Five Years\", \"Soul Love\", \"Moonage Daydream\", \"Hang On to Yourself\", \"Ziggy Stardust\", \"Star\" e \"Lady Stardust\", le ultime due con i titoli provvisori \"Rock 'n' Roll Star\" e \"He Was Alright (A Song for Marc)\". \u00abRegistravamo velocemente, come abbiamo sempre fatto\u00bb, ricordava il produttore Ken Scott, \u00ablavoravamo generalmente dal luned\u00ec al sabato, dalle due del pomeriggio finch\u00e9 non finivamo, generalmente verso mezzanotte\u00bb.\nA differenza di quanto era avvenuto circa un anno prima per \"The Man Who Sold the World\", in questo caso l'apporto di Bowie durante le registrazioni fu decisivo. \u00abSapeva perfettamente quello che voleva dal punto di vista musicale\u00bb, ricordava Ken Scott, \u00abe non voleva saperne di accorgimenti tecnici\u00bb. Uno degli aspetti che pi\u00f9 impression\u00f2 il produttore fu il fatto che molte delle tracce vennero suonate dal vivo e la maggior parte delle parti vocali di Bowie furono \"first takes\": \u00abCi sono pochissimi artisti in grado di fare parti vocali al primo take quasi ogni volta. Lui era uno di quelli\u00bb. Inoltre, al confronto con la lunghezza dei periodi compositivi che avevano preceduto le sessioni di \"Space Oddity\" e \"Hunky Dory\", alcune indicazioni fanno pensare che la costruzione di \"Ziggy Stardust\" avvenne un po' per volta.\nLa scaletta riportata sulle matrici del dicembre 1971 indica infatti che la linea narrativa dell'ascesa e della caduta di Ziggy fu un'idea dell'ultimo momento, inserita dopo l'arrivo di \"Starman\" e \"Rock 'n' Roll Suicide\". Nella prima intervista in cui parl\u00f2 dell'album ad una radio americana nel gennaio 1972, David sembr\u00f2 ansioso di dissipare l'idea che \"Ziggy Stardust\" perseguisse una linea narrativa coerente. \u00abNon era partito davvero come un album a tema. Si interruppe perch\u00e9 avevo trovato altre canzoni che volevo mettere nel disco e non c'entravano con la storia di Ziggy... Ci\u00f2 che troverete sull'album, quando finalmente uscir\u00e0, \u00e8 una storia che non si svolge realmente. Sono solo alcune piccole scene tratte dalla vita di una band chiamata Ziggy Stardust and the Spiders from Mars, che potrebbe essere l'ultimo gruppo sulla Terra perch\u00e9 stiamo vivendo gli ultimi cinque anni del pianeta... Dipende dallo stato in cui vi troverete durante l'ascolto. Dopo che ho scritto un album, la mia interpretazione dei suoi brani \u00e8 totalmente diversa da quella di quando li scrivevo. Penso che i miei stessi dischi mi abbiano permesso di imparare molto su di me\u00bb.\nLe registrazioni si conclusero il 4 febbraio 1972 con \"Suffragette City\" e \"Rock 'n' Roll Suicide\", che andarono a sostituire \"Velvet Goldmine\" e \"Holy Holy\", mentre \"It Ain't Easy\" venne scelta al posto di \"Amsterdam\". L'ultima aggiunta fu \"Starman\" che port\u00f2 all'esclusione di \"Round and Round\", nonostante lo stesso Bowie avesse detto durante un'intervista radiofonica che sarebbe stata concettualmente il tipo perfetto di canzone per Ziggy da eseguire sul palco. Tra l'altro, secondo alcune fonti l'album stesso si sarebbe dovuto intitolare \"Round and Round\".\nLe canzoni scartate.\nNella seconda met\u00e0 del 1971 ai Trident Studios furono registrati altri brani destinati all'album che sarebbero poi stati scartati.\nShadow Man - Registrata il 14 settembre, \u00e8 una meditazione sull'impatto futuro delle vite presenti annunciata da un misterioso \"uomo ombra\" (\u00abHe'll show you tomorrow, he'll show you the sorrows of what you did today\u00bb / \u00abVi mostrer\u00e0 il domani, vi mostrer\u00e0 i dispiaceri di quello che avete fatto oggi\u00bb). Alla fine venne scartata dalla scaletta di \"Ziggy Stardust\" e praticamente dimenticata fino al 2000, quando una nuova versione venne registrata in previsione del suo inserimento nell'album \"Toy\", ad oggi mai pubblicato. In seguito \u00e8 stata inclusa nei CD singoli \"Slow Burn\" e \"I've Been Waiting for You\" del 2002 e nella raccolta \"Nothing Has Changed\" del 2014.\nAmsterdam - Citata in alcuni documenti come \"Port of Amsterdam\", \u00e8 una favola dolceamara di marinai, prostitute e sogni infranti scritta da Jacques Brel ma mai pubblicata su un album in studio. Bowie inizi\u00f2 a proporla dal vivo gi\u00e0 nel 1968 e la esegu\u00ec nelle sessioni BBC del 5 febbraio 1970 (presente in \"Bowie at the Beeb\") e del 21 settembre 1971. In seguito avrebbe trovato ampio spazio durante lo Ziggy Stardust Tour prima di essere esclusa in favore di \"My Death\", cover di un'altra composizione di Brel. Fino al 15 dicembre \"Amsterdam\" era ancora candidata come ultima traccia della prima facciata dell'album ma alla fine fu rimpiazzata da \"It Ain't Easy\" e rimase inutilizzata finch\u00e9 divent\u00f2 il lato B di \"Sorrow\" nel 1973. In seguito \u00e8 apparsa in \"Bowie Rare\", nella ristampa di \"Pin Ups\" del 1990 e nel CD \"Re:Call 1\", uscito con il box set \"Five Years (1969-1973)\" nel 2015.\nSweet Head - Registrata l'11 novembre e rimasta sconosciuta per anni anche ai collezionisti, tanto che lo stesso produttore Ken Scott dichiar\u00f2 di non ricordare niente della sua incisione, \u00e8 una canzone con un ritmo trascinante e una sfrenata linea vocale che contiene diretti riferimenti a Ziggy. Questo particolare, unito alla somiglianza del riff con quello di \"Hang On to Yourself\", ha portato all'ipotesi che fosse stata messa da parte perch\u00e9 Bowie era riluttante a sovraccaricare l'album con un altro brano \"concettuale\". Inoltre il testo era particolarmente forte per quei tempi, con riferimenti a gang di rapinatori, latinos e neri, \"giovani checche nei furgoni bruciati\" e una serie di allusioni sessuali confermate dal cantante nel 1990 (\u00abParlava di sesso orale, non credo che la RCA la volesse particolarmente\u00bb), tutti aspetti che avrebbero probabilmente suscitato polemiche. Ziggy \u00e8 presentato quasi come una divinit\u00e0 sessuale, un fallico \"pavone di gomma\" al culmine dell'autocompiacimento che dispensa gratificazione rock in cambio di adorazione e favori sessuali. Nel 1990 fu inserita nella ristampa dell'album anche se inizialmente, come rivel\u00f2 Jeff Rougvie della Rykodisc, Bowie si era opposto alla sua uscita cambiando idea e dando il consenso dopo due mesi.\nVelvet Goldmine - La canzone che nel 1998 ha dato il titolo al film omonimo diretto da Todd Haynes venne registrata nella sessione dell'11 novembre con il titolo \"He's a Goldmine\" e rimase inedita fino alla ristampa del singolo \"Space Oddity\" del 1975, quando venne mixata dalla RCA senza consultazione. \u00abTutta la faccenda \u00e8 stata condotta senza che io avessi neppure l'opportunit\u00e0 di ascoltare il mixaggio\u00bb, fece notare Bowie in seguito, \u00abl'aveva mixata qualcun altro, una procedura davvero straordinaria\u00bb. Il sound elettrico degli Spiders from Mars e il testo cantato a raffica si collocano nello stesso territorio di \"Sweet Head\", anche se in modo meno apertamente allusivo, e il titolo offre un'ulteriore testimonianza della venerazione di Bowie per i Velvet Underground. Fino al 15 dicembre era prevista nella seconda facciata dell'album e il mese seguente il cantante parl\u00f2 della sua esclusione durante un'intervista radiofonica, definendola un bel pezzo ma probabilmente un po' troppo provocatoria. In seguito venne inclusa in \"Bowie Rare\", come traccia bonus della riedizione di \"Ziggy Stardust\" del 1990 e nel CD \"Re:Call 1\" del box set \"Five Years (1969-1973)\".\nRound and Round - Cover di \"Around and Around\", pubblicata nel 1958 da Chuck Berry come lato B di \"Johnny B. Goode\", fu registrata da Bowie tra novembre e dicembre e inserita nella scaletta di \"Ziggy Stardust\" fino al 2 febbraio 1972, quando sulla bobina del master fu annotato che un brano registrato in extremis, \"Starman\", l'avrebbe sostituita come quarta traccia. \u00abAvrebbe dovuto essere il tipo di canzone che Ziggy eseguiva sul palco\u00bb, spieg\u00f2 David, \u00abma il nostro entusiasmo per il pezzo cominci\u00f2 a scemare dopo che lo riascoltammo un po' di volte...\u00bb Venne eseguita dal vivo in alcuni concerti dello Ziggy Stardust Tour e pubblicata come lato B di \"Drive-In Saturday\" nel 1973. In seguito \u00e8 comparsa in \"Bowie Rare\" e \"Sound + Vision\", oltre che nel CD \"Re:Call 1\" del box set \"Five Years (1969-1973)\".\nUscita e accoglienza.\nL'album fu pubblicato il 16 giugno 1972, mentre Bowie era in pieno Ziggy Stardust Tour. Su \"Melody Maker\" Michael Watts lo giudic\u00f2 \u00abun po' meno istantaneamente accattivante di \"Hunky Dory\"\u00bb, prevedendo allo stesso tempo che avrebbe avuto un successo commerciale molto maggiore. James Johnson di \"NME\" scrisse: \u00abNon c'\u00e8 niente che Bowie vorrebbe di pi\u00f9 che essere una scintillante superstar, e potrebbe ancora accadere. Ormai tutti dovrebbero sapere quanto \u00e8 straordinario e questo ultimo pezzo di fantasia pu\u00f2 solo migliorare ulteriormente la sua reputazione\u00bb. La rivista \"Beat Instrumental\" defin\u00ec \"Ziggy Stardust\" \u00abun album per ogni serio appassionato di rock\u00bb e \u00abun assaggio delle cose che verranno\u00bb.\nCritiche entusiaste arrivarono anche dagli Stati Uniti, dove \"Ziggy Stardust\" usc\u00ec il 1\u00ba settembre. Richard Cromelin di \"Rolling Stone\" lo accolse come \u00abl'album pi\u00f9 ambizioso nei temi e musicalmente pi\u00f9 coerente realizzato finora da David Bowie, il disco in cui confluiscono le energie migliori dei suoi lavori precedenti\u00bb, concludendo che \u00abBowie ha portato a compimento questa opera complessa con stile consumato, offrendoci un esempio di grande rock and roll... con tutta l'intelligenza e la passione necessarie per dargli dimensioni adeguate e con un profondo senso di umanit\u00e0 che emerge immancabilmente dietro la facciata della star\u00bb. La rivista \"Cash Box\" giudic\u00f2 le canzoni \u00abuniformemente brillanti\u00bb e la produzione \u00abpraticamente impeccabile\u00bb, mentre Jim Bickhart del \"Phonograph Recorder\" defin\u00ec Bowie \u00abuna delle personalit\u00e0 pi\u00f9 speciali del rock\u00bb.\nClassifiche.\nA differenza di quanto era accaduto per gli album precedenti, l'entusiasmo mostrato dalla stampa trov\u00f2 in parte conferma nelle vendite e mentre nel Regno Unito \"Ziggy Stardust\" sal\u00ec rapidamente fino al 5\u00ba posto, rimanendo nella Official Albums Chart per pi\u00f9 di due anni, negli Stati Uniti arriv\u00f2 solo al 75\u00ba posto della Billboard 200. Leee Black Childers ha dichiarato nel 1986: \u00ab\"Ziggy Stardust\" era stato appena pubblicato in Inghilterra e David se la stava cavando bene ma nessuno aveva sentito parlare di lui in America, cos\u00ec Tony DeFries ci diede una scatola con 25 copie per darle a chi pensavamo le avrebbe apprezzate... Li abbiamo portati fino al Max's Kansas City e ne abbiamo data una al proprietario Micky Ruskin, una al DJ e una alla giornalista Lisa Robinson. Le abbiamo semplicemente distribuite ai pazzi, agli artisti e alle persone che erano sempre sulla scena a New York\u00bb.\n\"Ziggy Stardust\" \u00e8 stato certificato disco d'oro il 12 giugno 1974 dalla RIAA negli Stati Uniti e disco di platino il 25 gennaio 1982 dalla BPI nel Regno Unito, dove si \u00e8 riaffacciato in classifica in occasione di alcune riedizioni. Nel 2016, dopo la morte di David Bowie l'album ha guadagnato nuova popolarit\u00e0 ed \u00e8 entrato nelle classifiche di molti Paesi, arrivando al 21\u00ba posto negli Stati Uniti.\nIl 29 settembre 2017 \u00e8 stato certificato doppio disco di platino nel Regno Unito.\nCopertina.\nLe immagini destinate a comparire su \"Ziggy Stardust\" furono scattate a Londra nel gennaio del 1972 da Brian Ward, gi\u00e0 autore della copertina di \"Hunky Dory\", davanti ad un edificio in Heddon Street in cui il fotografo aveva lo studio. Sia la foto di copertina che quella del retro furono realizzate in bianco e nero e colorate successivamente dal grafico Terry Pastor, \u00abper raggiungere l'ultra-realistico stile fiabesco della copertina dell'album\u00bb, come scrisse la rivista \"Q\" nel 1998. La tuta da paracadutista che indoss\u00f2 Bowie e che appare blu sulla copertina era in realt\u00e0 la stessa tuta verde indossata nel febbraio 1972 per l'esibizione nel programma televisivo \"The Old Grey Whistle Test\".\nComplessivamente furono scattate 17 foto, alcune con Bowie in posa davanti al 23 di Heddon Street, altre dentro e intorno alla cabina telefonica rossa serie K2 che compare sul retro, pi\u00f9 alcuni primi piani. L'insegna K.West che compare sopra la figura di Bowie/Ziggy era quella di una societ\u00e0 di distribuzione di pellicce che nel 1972 occupava il primo piano.\nSecondo lo scrittore Mark Paytress, l'atmosfera \"temporalesca\", l'aspetto solitario di Bowie sotto l'insegna sporgente e la colorazione da cartone animato/sci-fi della copertina possono aver avuto le radici nel film \"L'occhio che uccide\", diretto nel 1960 da Michael Powell, in cui un serial killer filma le sue vittime mentre le uccide: \u00abI titoli scorrono. Un occhio lampeggia sullo schermo e la prima scena \u00e8 svelata. \u00c8... la copertina di \"The Rise and Fall of Ziggy Stardust and the Spiders from Mars\"\u00bb. Il nome del cantante e il titolo dell'album, scritti con caratteri identici, della stessa grandezza e del medesimo colore giallo acido, aumentarono invece l'identificazione di Bowie con il suo alter ego.\nNonostante l'insegna K.West e la cabina telefonica originale siano ormai scomparse da Heddon Street, i fan non hanno mai smesso di fare visita a quello che \u00e8 considerato uno dei siti storici della musica rock. Anche Bowie vi torn\u00f2 nel marzo 1993 e pubblic\u00f2 le sue impressioni in un articolo uscito su \"Rolling Stone\" il 10 giugno: \u00abAvrei dovuto immaginarlo... tutto \u00e8 sparito ovviamente. C'era anche lo studio di un fotografo chiamato Brian Ward, e al di fuori dell'edificio c'era una cabina telefonica... \u00c8 un peccato che l'insegna sia sparita, la gente vi leggeva cos\u00ec tanto in essa. Pensavano che K.West dovesse essere una sorta di codice per \"quest\" (ricerca, inchiesta, ndr). Tutto assumeva questo genere di sfumature mistiche\u00bb.\nTracce.\nTesti e musiche di David Bowie, tranne dove diversamente indicato.\nTracce bonus della riedizione 1990.\nTesti e musiche di David Bowie.\nBonus disc della riedizione 2002.\nTesti e musiche di David Bowie, tranne dove diversamente indicato.\nDescrizione dei brani.\n\"Five Years\".\nLa lenta e immutabile batteria di Mick Woodmansey d\u00e0 inizio all'album con un brano che annuncia la notizia della fine del mondo prevista tra cinque anni. Nel 1974 Bowie descrisse su \"Rolling Stone\" lo scenario che aveva voluto evocare: \u00ab\u00c8 stato annunciato che il mondo finir\u00e0 per esaurimento di risorse naturali... Ziggy faceva parte di un gruppo rock e i ragazzi non vogliono pi\u00f9 il rock 'n' roll. Non c'\u00e8 pi\u00f9 corrente elettrica per suonarlo. Il consigliere di Ziggy gli dice di raccogliere notizie e di cantarle, perch\u00e9 non esiste pi\u00f9 l'informazione. Cos\u00ec Ziggy comunica la notizia, ed \u00e8 una notizia terribile\u00bb.\n\"Soul Love\".\nIn questo melodico brano Bowie descrive una serie di malinconiche manifestazioni d'amore: una madre che piange sulla tomba del figlio, l'amore del figlio per l'ideale in nome del quale si \u00e8 sacrificato, una coppia di giovani amanti. \"Soul Love\" fornisce immagini e sensazioni che rimandano ad un tipo di adorazione religiosa, tuttavia nel testo si ravvisa anche una cinica rilettura dell'amore come avrebbe dichiarato anni dopo a proposito della fine della sua relazione con Hermione Farthingale.\n\"Moonage Daydream\".\nLa comparsa di Ziggy Stardust si inserisce sulla dissolvenza del brano precedente e l'ascoltatore viene immerso nell'intreccio di sesso e fantascienza surreale dal messia androgino, sospeso tra le radici del rock e il destino dell'umanit\u00e0. Il brano era gi\u00e0 stato inciso circa un anno prima dell'uscita dell'album, in una forma ancora lontana da quella definitiva, e pubblicato come 45 giri nell'ambito del progetto The Arnold Corns.\n\"Starman\".\nPrimo singolo estratto dall'album e uno dei brani pi\u00f9 celebri di David Bowie, \"Starman\" rivela il messaggio proveniente dallo spazio che interrompe le trasmissioni radiofoniche per raccontare la storia di un \"uomo delle stelle\" che entra in contatto con i giovani di una Terra ormai condannata, promettendo la salvezza del pianeta. Come riveler\u00e0 il cantante nel 1974, Ziggy Stardust non \u00e8 l'uomo delle stelle ma il suo messaggero terreno, contrariamente all'opinione secondo cui spesso si \u00e8 dipinto Ziggy come un extraterrestre.\n\"It Ain't Easy\".\nDavid Bowie venne a conoscenza di questo \"blues bianco\" scritto nel 1970 dall'americano Ron Davies attraverso Mick Ronson, che l'aveva eseguita in precedenza con i Rats, anche se all'epoca la canzone era tutt'altro che sconosciuta. Ne erano gi\u00e0 state incise due cover dai Three Dog Night e da Long John Baldry, mentre Dave Edmunds ne registr\u00f2 una versione per l'album \"Rockpile\" proprio lo stesso mese in cui usc\u00ec \"Ziggy Stardust\". Caratterizzata dalla slide guitar di Ronson e dalle evoluzioni vocali di Bowie, che dispiega il suo forzato accento americano con l'accompagnamento di Dana Gillespie, la canzone che chiude il lato A dell'album riprende l'atmosfera religiosa di \"Soul Love\" con uno stile gospel nei cori e nei contenuti, sebbene l'aspetto devozionale acquisti un senso pi\u00f9 oscuro nel contesto delle implicazioni messianiche di \"Ziggy Stardust\" e delle sue reiterate professioni di sfiducia nell'establishment religioso.\nBowie interpret\u00f2 \"It Ain't Easy\" nella sessione BBC del 3 giugno 1971 (inclusa in \"Bowie at the Beeb\"), occasione che sarebbe rimasta l'unica per ascoltarla dal vivo. La versione dell'album fu la prima traccia incisa e in origine avrebbe dovuto far parte di \"Hunky Dory\".\nNell'autunno 1972 fu pubblicata negli Stati Uniti in un EP promozionale che includeva anche \"Space Oddity\", \"Moonage Daydream\" e \"Life on Mars?\" e che raggiunse la quindicesima posizione in classifica. L'anno dopo usc\u00ec in Giappone come lato B di \"Space Oddity\".\n\"Lady Stardust\".\nL'introduzione al pianoforte di Mick Ronson apre la seconda facciata dell'album con un malinconico brano dedicato a Marc Bolan, leader dei T. Rex, che rievoca le carismatiche esibizioni dal vivo di Ziggy Stardust e degli Spiders from Mars dal punto di vista di un fan della rockstar androgina, un brano \u00abin cui le correnti di frustrazione e trionfo si fondono in una desolazione assoluta\u00bb come scrisse il 20 luglio 1972 Richard Cromelin su \"Rolling Stone\".\n\"Star\".\nAncora una volta il pianoforte di Mick Ronson introduce un momento determinante della storia di Ziggy Stardust, la riflessione su come \"varrebbe la pena di fare qualsiasi cosa pur di diventare una rockstar\". Il raggiungimento dello \"status\" di stella del rock viene visto quasi come un tipo di salvezza e da questo punto di vista la canzone garantisce un nesso narrativo nell'album tra il malinconico ritratto di \"Lady Stardust\" e la megalomania autoreferenziale della successiva \"Hang On to Yourself\".\n\"Hang On to Yourself\".\nLo sfrenato riff di chitarra che qualche anno dopo avrebbe ispirato quello di \"God Save the Queen\" dei Sex Pistols, apre questa metafora nella quale il rock assume la forma di sesso, ambizione e appagamento, fino al raggiungimento dello \"status\" di rockstar che prefigura la caduta di Ziggy Stardust. Cos\u00ec come \"Moonage Daydream\", anche \"Hang On To Yourself\" fu concepita inizialmente per il progetto The Arnold Corns, in una versione diversa da quella dell'album.\n\"Ziggy Stardust\".\nCaratterizzato da una delle pi\u00f9 famose melodie del repertorio di Bowie e da un testo ricco di allusioni a icone del rock, \"Ziggy Stardust\" descrive l'ascesa e la caduta della superstar protagonista della storia e rappresenta forse il nodo centrale dell'album dal punto di vista narrativo. Nel 1982 i Bauhaus pubblicarono una cover del brano arrivando alla posizione numero 15 nella classifica del Regno Unito.\n\"Suffragette City\".\nCon il pianoforte sincopato in stile Little Richard e la chitarra martellante di Mick Ronson, \"Suffragette City\" pu\u00f2 essere letta come la richiesta di un ragazzo che vuole essere lasciato solo con la sua partner oppure, sulla stessa linea di \"John, I'm Only Dancing\", un mutamento di sesso da partner maschile a femminile. La canzone venne inizialmente offerta al gruppo glam rock dei Mott the Hoople, che non considerarono il brano particolarmente adatto al loro stile preferendo puntare su \"All the Young Dudes\".\n\"Rock 'n' Roll Suicide\".\nL'album si chiude con un brano dalle spiccate caratteristiche teatrali che racconta le ultime ore di Ziggy e che rappresenta una sorta di riflessione sullo status di rockstar: \u00abQuando sei tanto giovane non riesci a credere che ti possa venire meno la capacit\u00e0 di essere cos\u00ec entusiasta e spavaldo nei confronti del mondo, della vita, dell'esperienza\u00bb, dichiar\u00f2 Bowie in quel periodo, \u00absei convinto di avere praticamente scoperto tutti i segreti della vita. \"Rock 'n' Roll Suicide\" era un modo per dichiarare la fine dell'effetto-giovinezza\u00bb.\nRiedizioni.\nLa prima edizione dell'album su CD \u00e8 del 1984, anno in cui furono ripubblicati anche i dischi precedenti di Bowie, che divent\u00f2 cos\u00ec la prima rockstar ad avere la propria intera produzione musicale in formato digitale.\nNel 1988 i CD di David Bowie pubblicati dalla RCA vennero cancellati dalla produzione in risposta alla scelta del cantante di non rinnovare il contratto con la casa discografica. I diritti non vennero subito riassegnati e \"Ziggy Stardust\" divenne uno dei dischi pi\u00f9 richiesti ma non disponibili fino al 1990, quando tutti gli album originali, da \"Space Oddity\" a \"Scary Monsters (and Super Creeps)\", vennero ripubblicati in sequenza dall'etichetta americana Rykodisc, mentre la EMI si occup\u00f2 della pubblicazione al di fuori degli Stati Uniti.\nOltre alla versione che includeva 5 tracce bonus usc\u00ec anche un'edizione limitata \"Deluxe\" in un cofanetto personalizzato con il CD e un libretto di 72 pagine con la storia di Ziggy Stardust, dal concepimento del personaggio attraverso la registrazione e i concerti, nonch\u00e9 oltre 40 fotografie di Mick Rock e del fotografo giapponese Masayoshi Sukita. Per promuovere ulteriormente questa riedizione la Rykodisc pubblic\u00f2 anche un \"Press Kit\" costituito, tra l'altro, da un vinile dynaflex rimasterizzato e un picture disc, la copia di un articolo di \"Rolling Stone\" e una foto promozionale su carta patinata con immagini scattate da Sukita nell'agosto 1972.\nNel 1996 la Rykodisc ha ripubblicato l'album in formato Au20 Gold e nel luglio 2002, in occasione del 30\u00ba anniversario la EMI ha distribuito una versione rimasterizzata con un CD bonus contenente 12 tracce, tra cui un remix di \"Moonage Daydream\" utilizzato nel 1998 per uno spot televisivo della Dunlop. Nel 2003 venne rilasciato l'album su Super Audio CD in versione 5.1 Surround, con un nuovo remix creato dal produttore originario, Ken Scott.\nOmaggi e citazioni: \"Ziggy Stardust\" nella cultura di massa.\n\"Ziggy Stardust\" ha rappresentato una fonte d'ispirazione per diversi artisti e spesso l'immaginario creato da David Bowie ha trovato posto nella musica e, in generale, nella cultura popolare:"}
{"id": "131532", "revid": "3732", "url": "https://it.wikipedia.org/wiki?curid=131532", "title": "Paolo Costa (poeta)", "text": "Biografia.\nFiglio di Domenico e di Lucrezia Ricciarelli, nel 1780 inizia a studiare nel Collegio dei Nobili. Ottiene dal padre di lasciare Ravenna e trasferirsi a Padova, dove ha come insegnanti Melchiorre Cesarotti e Simone Stratico. Durante i tre anni trascorsi in Veneto diventa amico di Ugo Foscolo. In seguito all'invasione dei francesi, deve interrompere gli studi. Ritorna a Ravenna, dove \u00e8 impiegato, trasferendosi poi a Bologna.\nRipresi gli studi umanistici, frequenta Giordano Bianchi Dottula, Dionigi Strocchi e Pietro Giordani; durante il Regno d'Italia ottiene la cattedra di filosofia nel liceo di Treviso prima e in quello di Bologna poi. Soppresso il liceo pubblico dalla Restaurazione, nel 1822 continua l'insegnamento privato nella sua villa bolognese fino al 1831 (Marco Minghetti fu tra i suoi allievi), quando \u00e8 costretto a riparare a Corf\u00f9 (mare Adriatico meridionale) perch\u00e9 sospettato di essere affiliato alla Carboneria. \nPu\u00f2 rientrare nel 1832 a Bologna, dove muore pochi anni dopo.\nFu membro dell'Accademia della Crusca.\nLa dottrina.\nLetterato neoclassico e dunque antiromantico, fu ammiratore dei corregionali Vincenzo Monti e Pietro Giordani e sostenitore del purismo in letteratura e del sensismo di Condillac in filosofia. Nella lettera a Ferdinando Ranalli di introduzione al \"Della sintesi e dell'analisi\" cos\u00ec riassume le sue concezioni filosofiche:\n\u201c\u00c8 necessario, per togliere la infinita confusione che \u00e8 nelle scienze ideologiche, di dare ai vocaboli un determinato valore. Io sostengo che questo non si pu\u00f2 ottenere, come pensava il Locke, colle definizioni (le quali sono scomposizioni delle idee), se prima le idee non sieno state ben composte; sostengo che queste non si possono compor bene, se prima non si conoscono quali ne sieno gli elementi semplici; sostengo che gli elementi semplici sono le reminiscenze relative alle sensazioni, e che le idee si compongono di s\u00ec fatti elementi, e del sentimento dei rapporti delle une e delle altre, cio\u00e8 dei giudizii. Da ci\u00f2 cons\u00e9guita che l'esperienza (se l'esperienza vale ci\u00f2 che si sente mediante l'attenzione) \u00e8 il fondamento della scienza umana. I Kantisti ed altri filosofi distinguono le idee in idee soggettive e in idee oggettive, ed attribuiscono un'origine alle une ed un'origine alle altre. Questa distinzione pu\u00f2 esser buona: ma non \u00e8 buona l'ammettere che abbiano origini di natura diversa. Hanno un'origine stessa, e questo si fa palese per un solo esempio. Da idee soggettive nascono le proposizioni seguenti: \"Le reminiscenze sono in me, le reminiscenze si associano.\" Qual \u00e8 l'origine delle idee dalle quali derivano s\u00ec fatte proposizioni? Il sentimento. Dire che la reminiscenza del color di rosa \u00e8 in me, \u00e8 dire che io sento che \u00e8 in me; cos\u00ec direte dell'altra proposizione. Dalle idee oggettive nascono queste altre proposizioni: \"I corpi pesano: le rose mandano odore.\" Da che nascono elle? Dal sentimento: perciocch\u00e9 dire che i corpi pesano, \u00e8 lo stesso che dire \"sento il peso, giudico, ovvero ho il sentimento, che la cagione della mia sensazione tattile \u00e8 nel corpo.\" Cos\u00ec dire \"le rose mandano odore\" \u00e8 dire: \"sento l'odore, ed ho il sentimento (giudico) che l'odore ha una delle cagioni in cose fuori, cio\u00e8 che non sono in me.\" Fra le idee soggettive e le oggettive non vi \u00e8 altra differenza, se non che nelle prime sentiamo che la cagione \u00e8 nella nostra persona; nelle seconde, che una delle cagioni \u00e8 in noi, l'altra nelle cose fuori. Ma come sentiamo noi che vi sia una cosa fuori? Questo \u00e8 il gran problema dagl'ideologi non ancora soluto; ma l'ignoranza in che siamo non d\u00e0 facolt\u00e0 legittima alle scuole trascendentali di concludere che questo giudizio non dipende dal sentire. Egli \u00e8 un sentimento, cio\u00e8 un rapporto sentito fra sensazioni e reminiscenze; ch\u00e9 se tale non fosse, nessuno potrebbe dire: \"L'idea che ho (di una rosa p.e.), ha le sue cagioni fuori di me\" perciocch\u00e9 una s\u00ec fatta proposizione suppone che l'uomo, che la proferisce, abbia o le sensazioni o le reminiscenze relative alle sensazioni prodotte dalla rosa, e l'idea della sua persona che sente. Voi vedete chiaramente, che nell'uno e nell'altro degli addotti esempii le modificazioni chiamate idee, e i sentimenti dei loro rapporti sono nell'anima, e che quindi si esprimono falsamente coloro, che dicono: \"Sentiamo i corpi fuori di noi.\" Dovrebbero dire: sentiamo che una delle cagioni del nostro sentire non \u00e8 in noi. Coi fondamenti da me posti si pu\u00f2 stabilire una dottrina (se il buon desiderio non mi acceca), per la quale vadano a terra le opinioni di coloro che disprezzano la filosofia lockiana, e che con odiosa espressione la chiamano dottrina de' sensuali; con che danno a divedere, che essi mattamente opinano che il materiale organo del senso senta e percepisca, senza accorgersi che se gli occhi e le orecchie e il naso sentissero ciascuno separatamente, non potrebbe giammai nascere giudizio alcuno circa le qualit\u00e0 delle sensazioni di natura diversa: l'uomo non potrebbe mai dire: \"questo odore mi diletta pi\u00f9 di questo colore\" e cos\u00ec via discorrendo. Il sentimento di un solo centro, egli \u00e8 l'anima: e l'anima sente in s\u00e9 mesima, e non fuori di s\u00e9. Potr\u00e0 parere che questa dottrina sia la stessa che quella dell'idealista Bercleio ; ma essa \u00e8 diversa, poich\u00e9 ammette che oltre le idee vi sieno fuori dell'uomo le cagioni di esse idee. Di queste cagioni noi conosciamo l'esistenza, e nulla pi\u00f9. Che cosa sono i corpi in se stessi? A questa interrogazione non si pu\u00f2 rispondere se non dicendo: Sono ignota cagione delle nostre sensazioni. Sappiamo che esistono, sappiamo che si modificano, e tutto ci\u00f2 sappiamo, perch\u00e9 fanno delle mutazioni nell'animo nostro. Dal che si deduce ci\u00f2 che dianzi vi dissi, che le idee tutte hanno per loro primitivi elementi le sensazioni, le reminiscenze, i sentimenti che sono nell'anima, e non fuori di lei. Cos\u00ec la pensano i lockiani e i condilacchiani, chiamati per beffa dai moderni autori col nome di sensualisti e di materialisti. Materialisti a buona ragione si possono chiamare i nostri avversarii, o almeno materialisti per met\u00e0, giacch\u00e9 ammettono che i sentimenti del corpo percepiscano, e giudichino relativamente alle qualit\u00e0 delle cose esterne. Leggete le lettere filosofiche del Galluppi stampate non \u00e8 guari in Firenze. In quelle troverete chiaramente esposte le dottrine condilacchiane, quelle di Hume circa la causalit\u00e0, e segnatamente quelle di Kant. Se dalle mie teoriche si possono ricavare gli argomenti validi a confutare le opinioni dei trascendentali, o di coloro, che oggi si danno il nome di eclettici, io vi prego di compilare alcune note, o vogliam dire corollarii, pei quali si vegga manifesta la falsit\u00e0 di alcuni principii del Bercleio, del Reid e del Kant, la filosofia dei quali \u00e8 fonte della massima parte delle moderne follie.\""}
{"id": "131533", "revid": "965226", "url": "https://it.wikipedia.org/wiki?curid=131533", "title": "Paolo Costa (politico)", "text": "Biografia.\nLaureato in Economia e commercio, \u00e8 stato rettore dell'Universit\u00e0 Ca' Foscari Venezia.\nHa partecipato alla formazione del Governo Prodi I, ricoprendo l'incarico di Ministro dei lavori pubblici, in sostituzione di Antonio Di Pietro che aveva rassegnato le sue dimissioni\nNel 1993 gli fu assegnato il premio di \"Cafoscarino dell'anno\".\nDal 13 luglio 2007 ricopre la carica di \"commissario straordinario per l'ampliamento dell'insediamento militare americano all'interno dell'aeroporto \u201cDal Molin\u201d di Vicenza\".\nDal luglio 2008 \u00e8 presidente dell'Autorit\u00e0 portuale di Venezia, ente gestore del porto di Venezia. \u00c8 inoltre membro del consiglio direttivo di Assoporti, associazione che rappresenta le autorit\u00e0 portuali e i maggiori porti italiani.\nDal 14 luglio 2011 ricopre la carica di presidente del consiglio di amministrazione della SPEA - Ingegneria Europea.\nSindaco di Venezia.\n\u00c8 stato consigliere comunale e sindaco del Comune di Venezia (dal 2000 al 2005). Durante il suo mandato, nominato commissario alla ricostruzione della Fenice, nel 2003 ha restituito alla citt\u00e0 il suo storico Teatro, che era andato completamente distrutto da un incendio qualche anno prima. Ha inoltre sovrinteso alla realizzazione del grande Parco di San Giuliano, inaugurato nel 2004, realizzato nel cuore dell'agglomerato urbano di Mestre, sulla gronda lagunare, bonificando e riconvertendo una vastissima area strappata ai depositi di materiali inquinanti.\nHa fatto parte dell'assemblea federale della Margherita.\nEuroparlamentare.\nDal 1999 al 2009 deputato del Parlamento europeo, rieletto nel 2004 per la lista Uniti nell'Ulivo nella circoscrizione Nord-Est. Costa ha ricevuto 91\u00a0000 preferenze. Aderisce al Partito Democratico Europeo, era iscritto al gruppo parlamentare dell'ALDE.\nNel Parlamento europeo \u00e8 stato presidente della Commissione per i trasporti e il turismo; membro della Conferenza dei presidenti di commissione; della Commissione per il mercato interno e la protezione dei consumatori; della Commissione per la pesca; Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC); della Delegazione per le relazioni con il Mercosur; della Delegazione all'Assemblea parlamentare euromediterranea."}
{"id": "131535", "revid": "123252251", "url": "https://it.wikipedia.org/wiki?curid=131535", "title": "Sistema informativo aziendale", "text": "Un sistema informativo aziendale pu\u00f2 essere immaginato come un insieme comprendente persone, funzioni, applicazioni, reti tecnologiche e procedure che interagendo tra di loro hanno come obiettivo finale quello di rendere disponibile ad un soggetto una serie di informazioni e dati nel momento e nel luogo desiderati. Un Sistema Informativo \u00e8 in grado di fare ci\u00f2 compiendo delle operazioni sui dati come ad esempio: raccogliere dati, elaborarli, scambiarli, catalogarli ed esporli. Indica quell'infrastruttura di una organizzazione aziendale deputata alla raccolta e gestione delle informazioni. Si tratta quindi di acquisire i dati, elaborarli e poi restituirli sotto forma di informazioni utili al soggetto interessato. L'obiettivo di un Sistema Informativo \u00e8 quello di rappresentare un valido supporto durante le operazioni decisionali.\nDescrizione.\nIn un ambiente dinamico, le imprese si trovano in una situazione di grande complessit\u00e0 gestionale e nell'esigenza di gestire quantit\u00e0 sempre maggiori di informazioni in modo sempre pi\u00f9 efficace, efficiente e tempestivo per poter cos\u00ec rispondere ai continui cambiamenti del mercato e delle sue esigenze: prendere decisioni velocemente richiede la possibilit\u00e0 di disporre di tutte le informazioni necessarie in tempi rapidi, il che \u00e8 possibile solo se l'impresa \u00e8 dotata di un sistema informativo in grado di rendere disponibili le informazioni in tempo reale. Le tecnologie informatiche offrono grandi potenzialit\u00e0 poich\u00e9 consentono alle aziende di controllare, pianificare e gestire in modo integrato tutte le attivit\u00e0, nonch\u00e9 di elaborare velocemente una maggiore quantit\u00e0 di dati ed informazioni di quanto fosse possibile in passato.\nLa parte del sistema informativo composta dai calcolatori, dalle reti informatiche, dalle procedure per la memorizzazione e la trasmissione elettronica delle informazioni prende il nome di sistema informatico. Infatti, i concetti fondamentali alla base di un sistema informativo sono dati, informazioni e processi, e non presuppongono l'utilizzo di tecnologie informatiche. Ciononostante, anche se l'esistenza del sistema informativo \u00e8 indipendente dalla sua automazione, il relativo sistema informatico ricorre quasi sempre all'utilizzo di una o pi\u00f9 basi di dati per l'archiviazione e il reperimento delle informazioni, e ad appositi moduli software per l'inserimento e la gestione.\nClassificazioni dei Sistemi Informativi.\nI principali Sistemi Informativi utilizzati all'interno di un'organizzazione o di un'azienda vengono generalmente classificati:\n1) Per funzione: in cui ogni funzione aziendale possiede il proprio Sistema Informativo. Ad esempio la funzione R&amp;S dovr\u00e0 avere un sistema che le consentir\u00e0 di programmare, controllare, e ricercare informazioni riguardanti gli ambiti tecnici e scientifici. Vengono dunque usati i sistemi PM oppure banche dati scientifiche. La funzione Produzione dovr\u00e0 utilizzare dei sistemi che serviranno per la progettazione, la programmazione ed il controllo della produzione e possono essere ad esempio i sistemi di gestione e manutenzione o i sistemi CAD. La funzione Logistica , la quale si occupa degli acquisti e della gestione dei magazzini utilizzer\u00e0 dei sistemi specifici per la gestione dei fornitori e per la gestione degli ordini. La funzione Marketing e vendite che si occupano appunto della gestione delle vendite e del marketing, e necessitano di sistemi informativi che si occupino dell'elaborazione dei dati e di gestire l'acquisizione degli ordini. La funzione Finanza ha come obiettivo la gestione delle risorse finanziarie e ha bisogno di sistemi che raccolgano dati relativi alle varie entrate e uscite mentre la funzione Gestione del personale, la quale ha il compito di gestire ci\u00f2 che riguarda la remunerazione dei lavoratori e la loro sicurezza avr\u00f2 bisogno di sistemi informativi che rilevino la presenza e registrino le paghe e gli stipendi dei vari lavoratori.\n2) Per attivit\u00e0: si dividono i sistemi informativi in base al tipo di attivit\u00e0, in particolare si fa riferimento alla piramide aziendale in cui generalmente nel gradino pi\u00f9 alto sono collocate le attivit\u00e0 strategiche, poi quelle tattiche e poi quelle operative. Le tipologie di Sistema Informativo sono quindi:\n\u2022 ESS: sono quelli utilizzati per il pi\u00f9 alto livello dell'organizzazione aziendale, e vengono quindi utilizzati a livello strategico. Riguardano le decisioni non di routine, ovvero quelle decisioni che devono essere prese qualora si presentino problematiche \"nuove\" per l'azienda e per le quali non esista una procedura specifica per la risoluzione. Si occupano quindi di controllare l'andamento a livello gestionale, integrando anche dati provenienti dall'esterno dell'azienda. Elaborando i dati si riescono quindi a capire quali sono le criticit\u00e0 e farle notare ai manager talvolta anche tramite l'utilizzo di grafici avanzati.\n\u2022 DSS: anche questi SI si riferiscono alle funzioni di tipo manageriali, in particolare servono ai manager per prendere decisioni e risolvere problematiche utilizzando sia i dati interni all'azienda che quelli provenienti dall'esterno. Accorpano elevate quantit\u00e0 di dati necessari per le operazioni decisionali e questa quantit\u00e0 di dati viene \"restituita\" all'utilizzatore in modo che possa usufruirne per analizzarli e lavorarli in maniera interattiva.\n\u2022 MIS: sono SI utilizzati dal manager, acquisiscono i dati dal TPS e questi dati vengono poi forniti al manager sotto forma di reports, di dati storici o di prestazioni correnti.\n\u2022 TPS: questi SI vengono utilizzati a livello operativo dell'azienda. Si tratta di un sistema che svolge operazioni di routine che servono giornalmente per le attivit\u00e0 aziendali come inserimento di ordini, calcolo degli stipendi ecc.\n3) Per processi: vengono utilizzati, in base al processo aziendale a cui si riferiscono, per gestire al meglio il medesimo processo. Bisogna inoltre sapere che un processo pu\u00f2 coinvolgere pi\u00f9 reparti.\n\u2022 ERP: sono sistemi informativi che si occupano della gestione di pi\u00f9 processi aziendali e vengono utilizzati per gestire al meglio pi\u00f9 risorse. Le aree di cui si occupa questo sistema sono diverse, e sono: gestione dei materiali (approvvigionamento e stoccaggio), produzione, finanza, marketing ecc. Grazie all'utilizzo di un solo database, all'interno di esso vengono inserite tutte le informazioni e i dati riguardo al ciclo attivo, ovvero ci\u00f2 che riguarda gli incassi, e riguardo anche al ciclo passivo, che riguarda i fornitori ed i pagamenti.\n\u2022 CRM: il focus di questo sistema informativo \u00e8 il cliente e non, come in quelli sopra elencati, il prodotto. Questo sistema \u00e8 molto utilizzato dalle aziende per gestire i vari clienti, consente di creare e instaurare dei rapporti con essi e di gestirle nel tempo.\n\u2022 SCM: questi SI si occupano di coordinare e gestire le varie funzioni aziendali sia all'interno dell'azienda che lungo la supply chain (catena di approvvigionamento). Si occupano quindi di migliorare le prestazioni dei singoli membri dell'intera supply chain. Lo scopo principale \u00e8 quello di massimizzare il livello di servizio relativo al cliente finale, e per fare ci\u00f2 si necessita di un'ottimizzazione del capitale che viene utilizzato e dei vari costi. Si occupa delle attivit\u00e0 che riguardando la gestione e la previsione della domanda, del trattamento dei vari ordini, dell'acquisizione di materie prime e semilavorati, della spedizione del prodotto finito al cliente finale ecc. Praticamente si ha una gestione a 360\u00b0 delle funzioni produzione, logistica e marketing.\nElementi.\nCome dice la parola stessa, un sistema informativo \u00e8 un \"insieme\" di elementi (nel nostro caso informazioni) unite in un unico agglomerato. Possiamo dare una prima classificazione delle caratteristiche essenziali che connotano questo tipo di sistema:\nObiettivi.\nI procedimenti sopra elencati sono finalizzati a soddisfare con efficacia ed efficienza le esigenze conoscitive interne ed esterne d'azienda.\nSoddisfare con:\nDal punto di vista del SI, tale qualit\u00e0 si ha quando l'informazione prodotta soddisfa \nl'esigenza informativa di tutti i soggetti. Pi\u00f9 in particolare, possiamo considerare i cosiddetti requisiti di efficacia di un SI:\nNon sempre efficacia ed efficienza si verificano contemporaneamente ed in uno stesso SI. Infine, un altro concetto strettamente collegato a tali parametri \u00e8 quello di economicit\u00e0, che considera l'aspetto economico, guardando al prezzo pagato dall'azienda e, quindi, facendo riferimento all'efficienza esterna del SI, ovvero quella nel rapporto con il mercato. Si consideri, poi, che tali parametri devono essere raggiunti per le esigenze conoscitive interne ed esterne e, quindi, \u00e8 importante notare che i destinatari delle informazioni potrebbero essere anche esterni all'azienda e bisogna tenere conto anche di questo e delle loro esigenze. Dunque, si tratta di uno strumento di supporto all'attivit\u00e0 di management (sia supporto alle decisioni che strumento di comunicazione e accumulazione di conoscenza).\nFunzioni.\nHa il compito di:\nSi svolgono tramite attivit\u00e0 che si devono svolgere per la gestione delle informazioni, modalit\u00e0 organizzative con cui devono essere condotte le predette e strumenti tecnologici con cui svolgerle. Per fare questo il sistema informativo si pu\u00f2 avvalere di tecnologie informatiche: la parte del sistema informativo aziendale che se ne avvale prende in nome di sistema informatico Con il diffondersi delle tecnologie informatiche, il sistema informatico finisce per rappresentare la quasi totalit\u00e0 del sistema informativo, ma, almeno a livello concettuale, il sistema informativo non implica di per s\u00e9 l'uso dell'informatica; del resto prima che fossero introdotte le tecnologie informatiche gi\u00e0 esistevano sistemi informativi.\nLe informazioni fornite dal sistema informativo agli organi aziendali sono necessarie agli stessi per assumere le decisioni e sono caratterizzate da:\nSistema informativo contabile.\nIl sistema informativo aziendale pu\u00f2 essere idealmente distinto in due sottoinsiemi: il \"sistema informativo non contabile\", dove si raccolgono e organizzano le informazioni sia qualitative sia quantitative riguardanti l'azienda, il mercato e l'ambiente esterno che, come abbiamo detto, fanno da supporto alle scelte del vertice strategico e del nucleo operativo; il \"sistema informativo contabile\", costituito da informazioni di natura quantitativa che riguardano sia fatti esterni che fatti interni di gestione.\nIl sistema informativo contabile poggia sui documenti originari e comprende:\nIl sistema informativo contabile deve:\nIl bilancio d'esercizio evidenzia la situazione patrimoniale e finanziaria e risultati economici ottenuti dall'impresa. I prospetti contabili che lo compongono sono lo Stato patrimoniale e il Conto economico).\nIl reporting \u00e8 destinato a fornire informazioni opportunamente selezionate alle persone che all'interno dell'azienda devono assumere decisioni; consiste nella redazione di rapporti, presentati in forme libere e con contenuti che devono rispondere alle diverse esigenza dei destinatari."}
{"id": "131536", "revid": "125176175", "url": "https://it.wikipedia.org/wiki?curid=131536", "title": "Stadio Aci e Galatea", "text": "Lo stadio Aci e Galatea (precedentemente conosciuto come Stadio Tupparello) \u00e8 lo stadio polisportivo di Acireale. Vi disputa le partite casalinghe l'.\nStoria.\nLo stadio fu costruito assieme al Palazzetto dello Sport nell'omonima area coltivata ad agrumeto poco fuori dal centro cittadino, non lontano dalla frazione di Aci Platani. Il nome della zona deriva dal termine locale \"Tuppa\" ossia spazzatura, perch\u00e9 nei pressi tempo addietro vi era una discarica. \nIl Tupparello venne in verit\u00e0 edificato nei primi anni settanta e inaugurato gi\u00e0 nel corso della stagione 1974-1975 in occasione di un derby con il nel campionato di serie C. Il campo era in terra battuta e una tribuna sorgeva nella zona oggi occupata dal parcheggio antistante lo stadio. Poi, a causa della mancanza di alcune autorizzazioni, lo stadio non venne pi\u00f9 concesso per manifestazioni pubbliche e fu utilizzato soltanto nella stagione 1983-84 come campo d'allenamento del Catania, allora impegnato nel campionato di Serie A.\nDal 1993 a oggi.\nLo stadio Aci e Galatea ospita le gare dell' dalla stagione 1993-94, la prima disputata dalla societ\u00e0 in Serie B. Il nuovo impianto, inaugurato il 28 agosto 1993 con una sconfitta per 1 a 0 contro l'Ascoli davanti oltre 7.000 spettatori in Coppa Italia, and\u00f2 a sostituire il vecchio stadio comunale di piazza Cappuccini, che poteva accogliere all'incirca 4.700 spettatori, divisi tra la tribuna centrale coperta \u2014 realizzata con una struttura di tubi metallici \u2014 e la gradinata scoperta costruita in muratura.\nDopo la ristrutturazione del 1993, il nuovo impianto poteva accogliere 8.000 spettatori, ospitati in parte nella tribuna centrale e in parte sulle due curve: la Sud interamente destinata ai tifosi acesi, la Nord parzialmente condivisa con la tifoseria ospite.\nSul lato opposto alla tribuna centrale, separati attraverso l'area che ospita la tribuna stampa e il tunnel che consente l'ingresso in campo delle squadre, si trovano due bizzarri edifici a forma trapezoidale al cui interno sono stati ricavati gli spogliatoi ed altri uffici.\nNella seconda met\u00e0 degli anni 1990 ha avuto inizio la costruzione della nuova tribuna che \u00e8 costituita, in realt\u00e0, dal naturale prolungamento verso l'alto dei precedenti spalti.\nA differenza del resto dell'impianto che \u00e8 costruito in muratura e rimane scoperto, il nuovo settore \u00e8 stato realizzato con una struttura in metallo e risulta dotato di copertura. All'interno della tribuna \u00e8 prevista in futuro la realizzazione di palestre,piscine,bar e locali destinati prevalentemente ad altre attivit\u00e0 sportive.\nIl rettangolo di gioco dell'Aci e Galatea \u00e8 attorniato dalla pista di atletica che allontana il campo dagli spalti e rende ancora meno agevole seguire lo svolgimento della gara, perlomeno da parte del pubblico che occupa i settori di curva, ben poco sviluppati in altezza.\nDal 2008 lo stadio \u00e8 dotato dell'impianto di illuminazione artificiale, inaugurato il 19 gennaio 2013 in occasione della partita contro il Ragusa nella stagione 2012-2013 di Serie D.\nIl 15 settembre 2014, la curva Sud dello stadio Aci e Galatea \u00e8 stata intitolata a \"Jacopo Polimeni\", giovane tifoso scomparso il 12 maggio 2014, cambiando il suo nominativo in Curva Jacopo Polimeni.\nTra il 2019 e la l'inizio del 2020 viene finalmente cambiato il nome all'impianto in \"Stadio Aci e Galatea\". \nStruttura.\nLo Stadio \u00e8 dotato di una pista di atletica che allontana gli spalti al rettangolo di gioco. Ad oggi ha una capienza di posti ma \u00e8 omologato per posti a causa della mancanza dei tornelli d'ingresso. La tribuna centrale \u00e8 dotata di due ascensori che salgono per l'intera altezza della tribuna. Inoltre lo stadio \u00e8 anche dotato dell'impianto di video sorveglianza.\nAlcune partite con maggior pubblico.\nSERIE B \nSERIE C \nSERIE D"}
{"id": "131545", "revid": "2125278", "url": "https://it.wikipedia.org/wiki?curid=131545", "title": "Classificatori della lingua giapponese", "text": "Nella lingua giapponese esistono diversi suffissi, chiamati che sono utilizzati per contare le cose a seconda del loro aspetto fisico o della categoria a cui appartengono. Esistono anche in altre lingue asiatiche, come il cinese, coreano, vietnamita e birmano; sono qui trattati i classificatori della lingua giapponese.\nUso.\nLa suddivisione per categorie e il modo di usare i classificatori \u00e8 particolarmente difficile da imparare per uno straniero interessato ad apprendere la lingua dato che il loro uso presenta delle ambiguit\u00e0, e a volte le idee dei giapponesi stessi possono differire sul classificatore da usare per indicare un determinato oggetto. Nonostante ci\u00f2, sono molti i classificatori che vengono impiegati tutti i giorni e non sono limitati alle liste sottoindicate. Alcuni hanno un andamento completamente irregolare, derivato da forme pi\u00f9 arcaiche giapponesi, come per contare le persone (, invece di \"ichi-nin\", \"ni-nin\" che non esistono) e lo stesso vale per i giorni da 1 a 10 e per il contatore generico .\nPer uno straniero che vuole imparare il giapponese i numeri sono un notevole scoglio da affrontare, ma \u00e8 preferibile cercare di contare in modo corretto. Utilizzare i numeri senza l'adeguato classificatore \u00e8 tipico dei bambini che ancora non sanno parlare e alla lunga pu\u00f2 risultare irritante nei confronti dell'interlocutore giapponese.\nLista di classificatori in giapponese.\nI numeri ordinali combinati con i classificatori si ottengono aggiungendo \u76ee -me dopo il classificatore. Per esempio, \"prima volta\" si scrive e pronuncia \u4e00\u56de\u76ee ikkaime. Tuttavia, l'ordinale non \u00e8 sempre necessario laddove si usa nelle altre lingue, fenomeno che si ritrova pure in coreano e cinese. In queste due lingue, l'ordinale si ottiene con la sillaba \u7b2c, che in cinese \u00e8 un prefisso (e.g. \"prima volta\" \u7b2c\u4e00\u6b21, \u7b2c\u4e00\u56de se colloquiale)."}
{"id": "131547", "revid": "767487", "url": "https://it.wikipedia.org/wiki?curid=131547", "title": "Un'altra vita (film 1992)", "text": "Un'altra vita \u00e8 un film italiano del 1992 diretto da Carlo Mazzacurati.\nTrama.\nSaverio \u00e8 un dentista trentenne divorziato che accoglie in casa Alia, una ragazza russa che trafelata si era presentata una sera al suo studio per curare un dente scheggiato. Tra i due si instaura un rapporto sentimentale difficile e precario fin quando, una mattina, Alia sparisce, lasciando dietro di s\u00e9 solo un biglietto inquietante, scritto in un italiano approssimativo.\nSulle tracce di Alia, Saverio entra in contatto con un gruppo di piccoli malavitosi della periferia romana, dediti allo sfruttamento della prostituzione e capeggiati da un certo Mauro, con il quale stringe una amicizia virile ma poco sincera.\nNel tentativo di trovare Alia, il dentista si lascia sempre pi\u00f9 coinvolgere nelle pericolose attivit\u00e0 e passatempi del gruppo di balordi e intuisce presto che anche Mauro \u00e8 legato sentimentalmente ad Alia e come lui anch'egli \u00e8 alla ricerca della ragazza russa scomparsa.\nUna sera, mentre \u00e8 in compagnia di Saverio, Mauro riceve la \"soffiata\" che Alia in realt\u00e0 \u00e8 in attesa di ottenere un visto di immigrazione per il Canada e si \u00e8 rifugiata, insieme ad altri connazionali, in una baracca del litorale romano per sfuggire alla violenza del suo sfruttatore ed ex-amante. Saverio si precipita sulla spiaggia per salvare la ragazza ma tra i due uomini scoppia una rissa violentissima nella quale il dentista sta per avere la peggio. Alia, confusa e tremante, raccoglie dalla sabbia la pistola caduta di tasca a Mauro e spara, lasciando a terra morto il suo sfruttatore."}
{"id": "131549", "revid": "3535", "url": "https://it.wikipedia.org/wiki?curid=131549", "title": "Protesi Dentaria", "text": ""}
{"id": "131551", "revid": "267046", "url": "https://it.wikipedia.org/wiki?curid=131551", "title": "28 Bellona", "text": "28 Bellona \u00e8 un grande asteroide della Fascia principale.\nBellona fu scoperto da Karl Theodor Robert Luther il 1\u00ba marzo 1854 a D\u00fcsseldorf presso l'omonimo osservatorio (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Bellona, la dea Romana della guerra; il nome fu scelto per segnare l'inizio della Guerra di Crimea (1853 - 1856).\nAl momento della scoperta dei primi asteroidi furono proposti dei simboli astronomici identificativi. Per Bellona il simbolo adottato fu il seguente: ."}
{"id": "131556", "revid": "941", "url": "https://it.wikipedia.org/wiki?curid=131556", "title": "Tommaso di Cristoforo Fini", "text": ""}
{"id": "131561", "revid": "125913661", "url": "https://it.wikipedia.org/wiki?curid=131561", "title": "Brigata di cucina", "text": "La brigata di cucina \u00e8 l'insieme di tutto il personale di cucina, sia operatori qualificati sia apprendisti, che opera nella preparazione professionale di vivande. Si distingue dal personale addetto al servizio in sala detto invece brigata di sala.\nOrigini.\nSi tratta di un concetto ideato da Auguste Escoffier, come struttura gerarchica organizzata in forma piramidale in cui mansioni e compiti erano rigorosamente distribuiti in ruoli specializzati, separati ma interdipendenti, come in una brigata militare. Tale struttura era ideata per rispondere innanzitutto alla sfida costituita dalle esigenze dei grandi hotel di fine Ottocento circa la qualit\u00e0 e la rapidit\u00e0 delle preparazioni. Si tratta di uno schema che rimase invariato fino agli anni sessanta. Il termine \u00e8 rimasto in uso per definire anche le strutture di dimensioni ben minori, spesso con gerarchia meno rigida, caratteristiche della ristorazione attuale.\nOrganizzazione gerarchica e ruoli.\nTale organizzazione gerarchica prevede che ci sia un capo responsabile e una serie di altre figure a lui subordinate. Particolarmente all'estero, in una struttura complessa composta da pi\u00f9 ristoranti (chiamati anche \"outlet\"), vi sono pi\u00f9 chef di cucina i quali di solito riportano direttamente a un \"executive chef\", coadiuvato da un \"executive sous-chef\". Il capo della brigata di una cucina \u00e8 lo chef di cucina (\"chef de cuisine\"), coadiuvato dal \"sous-chef\" (\"sottocapocuoco\"). A essi rispondono i vari chef de partie (capipartita). \"Partite\" (\"parties\") sono i vari settori in cui \u00e8 divisa la cucina, per Escoffier erano cinque. A oggi la brigata moderna \u00e8 divisa in piatti caldi, piatti freddi, macelleria, panetteria-pasticceria. Ai vari chef di partita rispondono i \"commis\".\nLa brigata di cucina in una struttura complessa comincia qui:\n\"Executive chef\".\n\u00c8 il responsabile e coordinatore delle operazioni degli chef de cuisine che a loro volta comandano una singola cucina e brigata. Si trova solo in strutture complesse per organizzazione, numero di stanze se si tratta di un hotel o resort, ristoranti e servizi annessi.\nLo scopo principale dell'executive chef \u00e8 la creazione dei piatti, lo sviluppo del men\u00f9 e la ricerca nelle materie prime, lavorazioni, attrezzature. Nello specifico:\n\"Chef aboyeur\".\nChef che annuncia la comanda del cliente alla cucina. Oggi non \u00e8 pi\u00f9 presente nelle brigate di cucina perch\u00e9 il suo ruolo \u00e8 stato sostituito dall\u2019Executive Chef\n\"Executive sous-chef\".\n\u00c8 la seconda carica di una grande brigata in una struttura complessa. Nello specifico:\nIn strutture particolarmente complesse vi possono essere pi\u00f9 \"executive sous-chef\" con ruoli distinti ad esempio: in carico del ristorante a buffet; in carico della supervisione degli altri outlet; in carico del fine dining; in carico del banqueting (raramente in effetti si incontrano tre o quattro \"executive sous-chef\" in un resort o hotel).\n\"Chef de cuisine\" (capocuoco o chef di cucina).\nNello specifico:\n\"Sous-chef\" (sottocapo cuoco).\nil \"sous-chef\", detto anche chef in seconda,\nQuesta figura \u00e8 presente quasi esclusivamente nelle grandi brigate, in quelle pi\u00f9 modeste tale ruolo viene svolto dallo \"chef saucier\" e dallo \"chef garde-manger\".\n\"Chef de partie\" (capopartita).\nSono i responsabili di uno specifico settore (ad esempio uno per la carne, uno per il pesce, un altro per i piatti freddi, un altro ancora per le verdure e cos\u00ec via).\nI capipartita si suddividono in:\n\"Chef saucier\" (salsiere).\nLa sua attivit\u00e0 consiste:\nSolitamente \u00e8 il pi\u00f9 esperto fra gli chef di partita.\nOggi in alcuni alberghi questa figura non \u00e8 pi\u00f9 presente.\n\"Chef garde-manger\" (cambusiere o dispensiere).\n\u00e8 lo chef responsabile:\nNell'attivit\u00e0 \u00e8 frequentemente assistito dai \"commis\", da un \"boucher\" per le carni e da uno \"chef de froid\".\n\"Chef poissonier\" (pesciaiolo o ittico).\n\u00e8 lo chef che si occupa:\n\"Chef communard\" (cuoco equipaggio o cuoco del personale).\n\u00e8 colui che si occupa della preparazione dei pasti per il personale.\n\"Chef r\u00f4tisseur\".\nsi occupa delle:\n\u00c8 spesso aiutato da uno \"chef grillardin\".\nNelle brigate di dimensioni ridotte, nelle quali non \u00e8 previsto lo \"chef communard\", prepara i secondi per il personale.\n\"Chef entremetier\".\n\u00e8 lo chef che si occupa della preparazione:\nIn Italia questo chef assume un ruolo molto importante perch\u00e9 \u00e8 colui che si occupa dei primi piatti.\nNelle brigate di dimensioni ridotte nelle quali non \u00e8 previsto lo \"chef communard\", prepara anche i primi e i contorni per il personale.\nNelle brigate di grandi dimensioni \u00e8 talvolta assistito da uno \"chef l\u00e9gumier\"\nIn passato si occupava degli intermezzi (\"entremets\") la preparazione dei quali oggi \u00e8 di competenza dello \"chef p\u00e2tissier\".\n\"Chef potager\" (minestraio).\nsi occupa di\n\u00c8 una figura ormai rara spesso sostituita dallo \"chef entremetier\".\n\"Chef legumier\" (verduraio).\n\u00c8 una figura ormai rara, presente solo nelle grandi cucine dove si rapporta allo \"chef entremetier\"; \u00e8 l'addetto alle verdure fresche e legumi.\n\"Chef p\u00e2tissier\" (pasticciere).\n\"Chef p\u00e2tissier\": si occupa della preparazione\n\u00c8 spesso aiutato dallo \"chef glacier\" e dallo \"chef confiseur\".\n\"Chef tournant\" (turnante).\n\"Chef tournant\": \u00e8 colui che rimpiazza i vari chef di partita durante i loro congedi e le loro assenze. Deve perci\u00f2 conoscere tutte le attivit\u00e0 di cucina e non solo.\nI \"commis\".\nI \"commis\" sono gli \"aiutanti\" dei capipartita.\n\"Chef de froid\".\n\"Chef de froid\": si occupa soprattutto delle guarnizioni dei piatti freddi.\n\"Chef grillardin\" (grigliere).\n\"Chef grillardin\": si occupa\n\"Chef glacier\" (gelatiere).\n\"Chef glacier\": \u00e8 l'addetto alla preparazione dei gelati, dei sorbetti e semifreddi.\n\"Chef confiseur\" (confettiere).\n\"Chef confiseur\": assiste lo \"chef p\u00e2tissier\" nella preparazione di decorazioni e preparati a base di zucchero e cioccolato.\n\"Chef de garde\" (cuoco di guardia).\n\"Chef de garde\": \u00e8 il cuoco che \"copre\" gli orari nei quali gli altri chef non sono di servizio.\nIl personale di supporto.\n\"Plongeur\" (lavapiatti).\n\"Plongeur\": \u00e8 l'addetto al lavaggio dei piatti, delle pentole e degli utensili.\n\"Marmiton\" (lavapentole).\nNelle grandi brigate sostituisce il plongeur nel lavaggio delle pentole e delle padelle.\n\"Garzone di cucina\" (tuttofare).\n\"Garzone di cucina\": \u00e8 l'addetto:\nComposizione della brigata moderna.\nStruttura piramidale presente particolarmente all'estero in hotel, resort, catene internazionali di ristoranti:"}
{"id": "131562", "revid": "2225", "url": "https://it.wikipedia.org/wiki?curid=131562", "title": "Standard elettrici nel Mondo", "text": ""}
{"id": "131567", "revid": "1342115", "url": "https://it.wikipedia.org/wiki?curid=131567", "title": "Armando Dionisi", "text": "Biografia.\n\u00c8 stato sindaco del Comune di Canterano (dal 1988 al 1990), consigliere e assessore regionale del Lazio, vice segretario regionale della Democrazia Cristiana del Lazio. Poi ha aderito al CCD di Pier Ferdinando Casini e successivamente all'UDC, di cui \u00e8 segretario regionale e componente della direzione nazionale dal 2002.\n\u00c8 stato eletto deputato del Parlamento europeo nel 2004 per la lista UDC nella circoscrizione centro, ricevendo 70\u00a0000 preferenze. Iscritto al gruppo parlamentare del Partito Popolare Europeo; membro della Commissione per i trasporti e il turismo; della Commissione per l'agricoltura e lo sviluppo rurale; della Delegazione per le relazioni con i paesi del Mashrek; della Delegazione per le relazioni con i paesi del Maghreb e l'Unione del Maghreb arabo (compresa la Libia).\nAlle elezioni politiche del 2006 viene eletto deputato nazionale e lascia l'incarico di parlamentare europeo."}
{"id": "131568", "revid": "767487", "url": "https://it.wikipedia.org/wiki?curid=131568", "title": "Accisa", "text": "Per accisa, in economia politica si intende una imposta sulla fabbricazione e vendita di prodotti di consumo. Il termine deriva dal latino \"accidere\", che significa \"cadere sopra\". In Italia, nelle voci di spesa (ad esempio nelle bollette) la voce \"accisa\" viene spesso sostituita con \"imposta di consumo\" o \"imposta di produzione\" o \"imposta erariale\".\nCaratteristiche.\n\u00c8 un \"tributo indiretto\" che colpisce singole produzioni e singoli consumi. \u00c8 indiretto perch\u00e9 il produttore, che paga il tributo, la gira al consumatore. Tipicamente l'accisa si distingue da altri tributi (ad esempio l'IVA) perch\u00e9: \nSpesso alle accise si sommano altre imposte come l'IVA o dazi doganali o tasse di importazione.\nL'applicazione delle accise varia moltissimo da paese a paese. Le accise hanno funzioni di gettito fiscale, ma esprimono anche indirizzi economici e politici e ideologie sociali.\nNel mondo.\nPoich\u00e9 la situazione impositiva varia da Stato a Stato, ogni Paese ha una propria disciplina normativa, dal momento che le accise concorrono tradizionalmente alla formulazione di scelte politiche, non solamente in campo tributario, ma anche nei settori industriale, energetico, sanitario, sociale, dei trasporti e dell'agricoltura.\nNel mondo anglosassone e scandinavo le accise hanno spesso una valenza \"compensativa\" o \"punitiva\" nei confronti di consumi che possono impoverire il paese, come sul consumo di tabacco e bevande alcoliche, o su consumi di importazione, come i carburanti. In India invece le accise vengono applicate a tutta la produzione industriale.\nUnione europea.\nL'armonizzazione delle accise \u00e8 stato un elemento indispensabile alla corretta instaurazione del mercato unico europeo. D'altra parte, il gettito fiscale legato alle accise \u00e8 fondamentale per la fiscalit\u00e0 interna dei singoli Stati membri, in quanto costituisce una parte cospicua delle entrate nel bilancio di ogni Paese.\nIl grande impatto di questo tipo di fiscalit\u00e0 si rileva considerando che essa colpisce prodotti tipici dell'agricoltura e degli usi alimentari di ogni Paese e prodotti cosiddetti energetici, impiegati nella produzione di beni e servizi di larghissimo consumo come l'energia elettrica, il gas o i trasporti. Date le caratteristiche territoriali molto diverse che contraddistinguono i Paesi membri, non \u00e8 stato possibile giungere a un'armonizzazione completa, ossia colpire gli stessi prodotti con le stesse aliquote in tutto il territorio dell'Unione Europea, per\u00f2 si \u00e8 proceduto ad armonizzare le strutture dei tributi nell'ambito di un regime generale valido in ogni Stato membro.\nNell'Unione europea abbiamo dal direttiva del Consiglio Europeo n. 2003/96/CE del 27 ottobre 2003, che ha lasciato ampio spazio alla sussidiariet\u00e0.\nNella CEE l'aviojet, il cherosene utilizzato dagli aerei a reazione, ai sensi della direttiva 92/81/CEE \u00e8 esente da accise, fa eccezione l'utilizzo per l'aviazione privata da diporto.\nI voli tra Paesi CEE e Paesi non comunitari ugualmente non pagano alcuna accisa in virt\u00f9 di specifici accordi internazionali.\nLa direttiva del Consiglio dell'Unione Europea n. 2003/96/CE prevede:\nLa disciplina europea ha introdotto l'istituto del deposito fiscale e alcune figure di soggetti passivi, come il depositario autorizzato, l'operatore registrato, l'operatore non registrato e il rappresentante fiscale.\nPertanto, i principi del regime impositivo, unitamente alle figure di soggetti passivi, riconosciuti in tutto il territorio comunitario, concorrono a quella armonizzazione della struttura fiscale delle accise che unificano le modalit\u00e0 di gestione e di controllo delle operazioni rilevanti ai fini della tassazione.\nIn questo modo, \u00e8 stata assicurata la libera circolazione delle merci nel territorio della Comunit\u00e0, salvaguardando gli interessi dei singoli Stati.\nAd esempio, l'aliquota di accisa zero sul vino non penalizza i produttori di quei Paesi dove \u00e8 forte la produzione vitivinicola.\nAl tempo stesso, per\u00f2, il regime di deposito fiscale garantisce gli interessi di altri Paesi in cui l'imposta \u00e8 pi\u00f9 o meno alta: lo speditore italiano che opera in regime di deposito fiscale \u00e8 tenuto a garantire il carico di imposta gravante nel Paese di destinazione.\nLa prestazione di un'apposita garanzia, infatti, consente al depositario italiano di emettere il documento amministrativo di accompagnamento (DAA), riconosciuto in tutta l'Unione, la cui funzione \u00e8 quella di trasferire, insieme alla merce, anche l'obbligazione tributaria tra operatori economici comunitari.\nL'armonizzazione dei testi normativi in materia di accise dei 28 Stati membri dell'Unione europea \u00e8 entrata in vigore il 1\u00ba gennaio 2005.\nIl formato standard del nuovo codice di accisa \u00e8 composto da 13 caratteri alfanumerici. I primi due identificano lo Stato nel quale opera il soggetto assegnatario del codice (IT per l'Italia).\nItalia.\nLe accise pi\u00f9 importanti sono quelle relative ai prodotti energetici (precedentemente limitati solo agli oli minerali derivati dal petrolio), all'energia elettrica, agli alcolici e ai tabacchi. I tabacchi sono gravati dall'accisa, ma seguono regolamentazioni diverse. In Italia, la gestione delle accise viene curata dall'Agenzia delle dogane e dei monopoli. Da un punto di vista normativo, le accise sono regolate dal \"Testo Unico Accise\", ovvero il d.lgs. 26 ottobre 1995, n. 504.\n\u00c8 un'imposta che grava sulla quantit\u00e0 dei beni prodotti, a differenza dell'IVA che incide sul valore. Infatti l'IVA \u00e8 espressa in aliquote applicate al valore del prodotto, l'accisa, invece, si esprime in termini di aliquote rapportate all'unit\u00e0 di misura del prodotto.\nNel caso dei prodotti energetici si hanno aliquote rapportate al litro considerato alla temperatura di 15\u00a0\u00b0C, come nel caso della benzina e del gasolio, oppure al chilogrammo come ad esempio sugli oli combustibili e sui GPL. Nel caso dell'alcol, l'aliquota fiscale \u00e8 rapportata al litro anidro, cio\u00e8 all'unit\u00e0 di volume considerato alla temperature di 20\u00a0\u00b0C, al netto dell'acqua. Ad esempio, una bottiglia da un litro di grappa a 40\u00b0 contiene 1x40:100= 0,4 litri anidri, mentre il litro totale di prodotto viene detto litro idrato. Nel caso dei gas, come ad esempio il metano, l'aliquota \u00e8 rapportata al metro cubo alle condizioni standard di pressione di 1 bar (100\u00a0000 Pa) e di temperatura di 15\u00a0\u00b0C. Nel caso dell'energia elettrica l'aliquota \u00e8 rapportata al chilowattora.\nA livello internazionale, l'Italia con la legge 13 ottobre 2009, n. 158 ha ratificato l'accordo euromediterraneo nel settore del trasporto, in merito al pagamento delle accise.\nValore economico delle accise.\nLe accise rappresentano una delle principali entrate dello Stato Italiano e delle Regioni. Questi proventi afferiscono al capitolo erariale n. 1409 e al conto regionale n. 20759.\nIl bilancio dello stato del 2012 registrava, per l'anno 2011, entrate per 432.640M EUR, di cui 182.440M di imposte indirette, di cui circa 46.000M di accise e simili (imposte di produzione, monopoli e lotto).\nNe deriva che, nel 2011, il 25% delle imposte indirette proveniva dalle accise, considerato che contribuiscono anche alla componente IVA (113.912M).\nNel 2011, le voci pi\u00f9 consistenti sono state le accise sulla produzione ed il consumo degli oli minerali (20.254M EUR), i proventi del monopolio sui tabacchi (10.398M EUR), le accise legate al lotto e simili (8.278M EUR) e le accise sul gas metano (4.601M EUR).\nAccisa sui carburanti.\nSu tutto il territorio italiano grava una accisa sull'acquisto dei carburanti, il cui ammontare \u00e8 stato incrementato nel tempo allo scopo di fronteggiare finanziariamente diverse emergenze provocate da eventi naturali e non. Quando sono cadute le giustificazioni di esse, tali incrementi non sono stati aboliti, ma i maggiori introiti utilizzati per la copertura di altre voci del bilancio pubblico.\nIl totale dei suddetti incrementi dell'accisa, stabiliti prima dal Regno d'Italia e poi dalla Repubblica Italiana, ammonta a circa 0,41 euro (0,50 euro IVA inclusa).\nDal 1999 un decreto legislativo permette alle varie Regioni di imporre una accisa autonoma sulla benzina.\nI citati incrementi portano l'accisa, o cosiddetta \"imposta di fabbricazione sui carburanti\", a 72,84 cent per litro per la benzina verde e 61,74 cent per il gasolio IVA esclusa.\nIl meccanismo dell'indirizzo politico-economico \u00e8 evidente nella scelta dello Stato Italiano di differenziare le accise applicate ai carburanti (dati 2019)\nAccisa sul metano per riscaldamento.\nIl gas metano o gas naturale bruciato per riscaldamento \u00e8 soggetto ad accisa o imposta di consumo. Le aliquote sono distinte, in base ai consumi, alla tipologia di consumo (civile o industriale) e alla regione di residenza (Nord/Sud e addizionali regionali).\nSecondo l'AEEG, nel 2014, in una tipica bolletta le imposte sono circa un terzo (35%) del totale in fattura e la accisa circa il 17%.\nAccisa sull'energia elettrica.\nAl 1995 l'accisa sull'energia elettrica per le abitazioni era imposta a L. 9,10 per chilowattora, che con il passaggio all'Euro diventano 0,0047 euro al chilowattora.\nNel 2011, il D.Lgs. n.23 del 14 marzo, al comma 6 dell'art.2, abolisce le addizionali comunali e provinciali all'accisa e di conseguenza il Decreto Ministero dell'economia e delle finanze del 30 dicembre 2011 (G.U. Serie Generale n.304 del 31-12-2011) aumenta l'aliquota dell'accisa in 0,0227 euro al chilowattora.\nL'accisa elettrica presenta una peculiarit\u00e0 che ha un effetto deterrente, per consumatori domestici con contratto residente, ad oltrepassare i 3\u00a0kW di potenza contrattuale.\nInfatti, per il D.L. n. 41 del 23 febbraio 1995, al comma 6, punto a) dell'art. 17, \"I consumi di energia elettrica nelle abitazioni di residenza anagrafica degli utenti, con potenza impegnata fino a 3 KW, limitatamente ai primi due scaglioni mensili di consumo di cui alla tabella A-2, punto 1, lettera a), allegata al provvedimento n. 15 del 14 dicembre 1993 del CIP sono esenti dall'imposta;\"\nI primi due scaglioni coprivano un consumo di 900\u00a0kW\u00b7h cadauno, quindi il limite per l'esenzione \u00e8 di 1800\u00a0kW\u00b7h annui. La regola di calcolo \u00e8 la seguente:\nIl passaggio a potenze superiori ai 3\u00a0kW contrattuali, comporta la perdita secca della esenzione, e che vale fino a 45 euro lorde (\u20ac44,95) per la fascia di consumo tra 1800\u00a0kW\u00b7h e 2640\u00a0kW\u00b7h annui. La perdita di questa esenzione pesa quasi quanto l'aumento della quota fissa del passaggio da 3\u00a0kW a 5\u00a0kW (nel 2021 poco meno di 47 euro lorde). Quindi, per gli utenti con consumi elettrici annui tra i 1800 e 2640\u00a0kW\u00b7h, l'effetto apparente \u00e8 un costo doppio globale dell'incremento di potenza a 5\u00a0kW rispetto ad altre categorie, ad esempio, di chi consuma molto di pi\u00f9 di 2640\u00a0kW\u00b7h, oppure di chi ha un contratto domestico non residente (e quindi non accede alla esenzione a prescindere da quale sia la potenza contrattuale)."}
{"id": "131569", "revid": "116193705", "url": "https://it.wikipedia.org/wiki?curid=131569", "title": "Redde rationem", "text": "La locuzione latina redde rationem, tradotta letteralmente, significa \"rendi conto\". \u00c8 tratta dal Vangelo secondo Luca .\nL'evangelista racconta di un uomo ricco che aveva affidato la gestione dei propri beni ad un amministratore. Quando all'uomo ricco giungono all'orecchio voci di una gestione sconsiderata del patrimonio, chiama l'amministratore e gli chiede conto del suo operato dicendo: \"redde rationem villicationis tuae: iam enim non poteris villicare\": \"rendimi conto della tua amministrazione, perch\u00e9 non potrai pi\u00f9 amministrare\".\nIn italiano si usa come sinonimo di \"resa dei conti\", come per esempio nella frase: \"Siamo giunti al \"redde rationem\"!\"."}
{"id": "131573", "revid": "838137", "url": "https://it.wikipedia.org/wiki?curid=131573", "title": "Michl Ebner", "text": "Biografia.\nIl padre Toni fu anch'egli un politico di spicco della SVP, deputato nelle prime tre legislature repubblicane.\nLaureato in giurisprudenza, giornalista, \u00e8 stato deputato alla Camera (dal 1979 al 1994).\n\u00c8 stato deputato al Parlamento europeo, per tre mandati consecutivi (1994, 1999 e 2004) sempre per la lista del SVP, alleata, di volta in volta con il Partito Popolare Italiano (1994 e 1999) e con Uniti nell'Ulivo. Ebner \u00e8 sempre stato iscritto al gruppo parlamentare del Partito Popolare Europeo.\n\u00c8 presidente della Camera di Commercio di Bolzano dal 2008 e dell\u2019Istituto per la promozione dello sviluppo economico. \nNel 2009, la SVP non lo ha ripresentato come candidato alle europee: il suo posto \u00e8 stato preso da Herbert Dorfmann.\nDurante l'ultimo mandato europeo \u00e8 stato membro della Commissione per l'agricoltura e lo sviluppo rurale; della Commissione per gli affari esteri; della Delegazione alla commissione parlamentare mista UE-Croazia.\nDal 1995 ricopre la carica di amministratore delegato del gruppo editoriale Athesia, di cui la sua famiglia \u00e8 da tre generazioni l'azionista di riferimento (suo prozio, il chierico Michael Gamper, ne fu il fondatore alla rinascita nel secondo dopoguerra). Suo fratello Toni \u00e8 invece il direttore del quotidiano in lingua tedesca \"Dolomiten\", edito da Athesia.\nDal 2013 \u00e8 capo della delegazione di Unioncamere presso l\u2019Ue ed \u00e8 vice presidente di \u201cEurochambers\u201d.\nNel 2019 fu chiamato, su proposta della Lega Nord, a far parte della Commissione dei Sei, ma sostituito gi\u00e0 agli inizi del 2020 dalla giurista Esther Happacher."}
{"id": "131576", "revid": "1005847", "url": "https://it.wikipedia.org/wiki?curid=131576", "title": "Carlo Fatuzzo", "text": "Biografia.\nDiploma di ragioniere e perito commerciale.\nIn occasione delle elezioni politiche del 1979 costituisce un movimento politico denominato Partito Cristiano di Azione Sociale che si presenta alla Camera solo nella circoscrizione di Brescia-Bergamo. La lista, che aveva come simbolo uno scudo bianco con un ramoscello d'ulivo, raccoglie 3.115 voti e Fatuzzo, capolista, ottiene 415 preferenze.\nCon lo stesso partito si ripresenta alle elezioni politiche del 1983 sempre solo nella circoscrizione di Brescia e Bergamo. Alla Camera raccoglie 6.354 voti (Fatuzzo, capolista, 894 preferenze). Il partito si presenta anche al Senato solo in Lombardia dove ottiene poco pi\u00f9 di dodicimila voti.\nI risultati scarsi e la presenza limitata alla realt\u00e0 di Bergamo portano Fatuzzo allo scioglimento del partito.\nPer le elezioni politiche del 1987 si impegna nella costituzione di un partito per la difesa dei pensionati. Per le politiche intanto non si presenta in modo autonomo, ma stringe un'alleanza con la Liga Veneta e nasce la lista Liga Veneta - Pensionati Uniti. Fatuzzo \u00e8 capolista alla Camera sempre nella circoscrizione Brescia-Bergamo dove raccoglie 2.135 preferenze, senza risultare eletto.\nIl 19 ottobre 1987 fonda il Partito Pensionati.\nNel frattempo diventa consigliere comunale e provinciale di Bergamo, consigliere regionale della Lombardia (dal 1990 al 1995), segretario nazionale del partito dei Pensionati (dal 1987 al 2004).\nNel 1994, in occasione delle elezioni europee, \u00e8 stato candidato indipendente nelle liste di Alleanza Nazionale, raccogliendo 6.749 preferenze senza tuttavia risultare eletto.\nNel 1995 \u00e8 stato candidato alla presidenza della Regione Lombardia per il suo partito, raccogliendo il 2%.\nNel 1996 si candida alla Camera nel collegio di Albino: sostenuto dal Polo per le Libert\u00e0, ottenne il 21,45% dei voti e fu superato sia dal rappresentante dell'Ulivo sia da quello della Lega Nord Roberto Calderoli, risultato poi vincitore.\nIn occasione delle elezioni europee del 1999 \u00e8 riuscito a portare il suo partito allo 0,75% a livello nazionale e conquistare un seggio al Parlamento europeo di Strasburgo\nNel 2000 ha sostenuto il centrodestra e Roberto Formigoni nella corsa alla presidenza della Regione Lombardia.\nNel 2004 \u00e8 rieletto per la seconda volta al Parlamento Europeo per la lista dei Pensionati (attestatasi all'1,15%), nella circoscrizione nord-ovest, ricevendo 10.761 preferenze.\nAl Parlamento Europeo \u00e8 iscritto al gruppo parlamentare del Partito Popolare Europeo ed \u00e8 membro della Commissione per l'occupazione e gli affari sociali; della Commissione per gli affari esteri; della Sottocommissione per la sicurezza e la difesa; Delegazione per le relazioni con gli Stati Uniti; della Delegazione per le relazioni con il Giappone.\nIl 6 febbraio 2006, dopo un incontro a Bologna con Romano Prodi, Fatuzzo si \u00e8 schierato (in vista delle elezioni politiche del 9 aprile) con L'Unione ed ha dichiarato , in quanto il Governo Berlusconi ha \"disatteso alcune promesse\".\nIl 20 novembre 2006 ha dichiarato che il suo movimento sarebbe tornato nel centrodestra confluendo in Forza Italia e aderendo alle manifestazioni contro la finanziaria del Governo Prodi. Decisione che \u00e8 stata ratificata dall'Assemblea nazionale del partito, composta da 24 persone.\nSi candida consigliere alle elezioni comunali a Crema del 2017 e ottiene una sola preferenza non venendo eletto.\nAlle elezioni politiche del 4 marzo 2018 viene eletto alla Camera dei deputati nel collegio plurinominale Lombardia 2 - 01 con la lista di Forza Italia.\n\u00c8 noto per la sua attivit\u00e0 di consulenza pensionistica attraverso decine di emittenti televisive locali italiane e per la sua frase d'effetto in conclusione dei suoi interventi alla Camera: \"Pensionati, all'attacco!\""}
{"id": "131577", "revid": "327653", "url": "https://it.wikipedia.org/wiki?curid=131577", "title": "Reddite quae sunt Caesaris Caesari et quae sunt Dei Deo", "text": ""}
{"id": "131578", "revid": "79968", "url": "https://it.wikipedia.org/wiki?curid=131578", "title": "Claudio Fava", "text": "Gi\u00e0 Coordinatore Nazionale del movimento Sinistra Democratica, Parlamentare europeo e deputato della Repubblica, \u00e8 stato Coordinatore della Segreteria nazionale di Sinistra Ecologia Libert\u00e0.\nDal 15 dicembre 2017 \u00e8 deputato all'Assemblea Regionale Siciliana.\nBiografia.\nLaureato in giurisprudenza, padre di due figli, in giovent\u00f9 ha avuto un breve passaggio nella nazionale giovanile di pallanuoto.\nGiornalista pubblicista dal 1982 collaborando a \"I Siciliani\", fondato dal padre Giuseppe Fava, che venne assassinato dalla mafia il 5 gennaio 1984 a Catania. Fino al 1986 ha continuato l'opera del padre raccogliendo la direzione de \"I Siciliani\". Ha successivamente collaborato con il \"Corriere della Sera\", \"Il Mattino\", \"L'Espresso\", \"l'Europeo\", \"Avvenimenti\" e la Rai, in Italia e dall'estero.\nNel 1991 \u00e8 autore del libro \"La mafia comanda a Catania 1960/1991\" con prefazione di Nando dalla Chiesa ed ha vinto il premio Europa, assegnato al migliore giornalista del mese, per i suoi reportage sugli scontri a Mogadiscio e sulla fuga di Siad Barre dalla Somalia.\nAttivit\u00e0 politica.\nL'esperienza con La Rete.\nDeputato all'Assemblea Regionale Siciliana.\nNel 1991, con Leoluca Orlando, \u00e8 tra i fondatori de La Rete, movimento per il quale alle elezioni regionali in Sicilia del 1991 \u00e8 eletto deputato all'Assemblea Regionale Siciliana con 19.269 preferenze, in provincia di Catania.\nElezione a deputato.\nAlle elezioni politiche del 1992 viene eletto alla Camera dei Deputati, sempre tra le file de La Rete, nella circoscrizione di Catania (comprendente le province di Catania, Messina, Siracusa, Ragusa, Enna), ottenendo 44.642, dimettendosi contemporaneamente dall'ARS.\nAlle elezioni amministrative del 1993 \u00e8 candidato a Sindaco di Catania, sostenuto da La Rete e Rifondazione Comunista, ma viene sconfitto al ballottaggio da Enzo Bianco (allora esponente del PRI) alla guida di una coalizione di centro-sinistra.\nAlle Elezioni politiche italiane del 1994 \u00e8 ricandidato alla Camera dei Deputati nel collegio uninominale Catania-Picanello (sostenuto dall'Alleanza dei Progressisti, in rappresentanza de La Rete) dove ottiene il 34,95%, venendo tuttavia sconfitto da Giuseppe Palumbo (candidato del Polo del Buon Governo, che ottiene il 55,35%).\nNel luglio 1994 lascia La Rete, accusando Leoluca Orlando di voler puntare troppo sul voto moderato, all'interno del recinto di matrice cattolica e aderisce al movimento Italia Democratica di Nando Dalla Chiesa.\nAlle elezioni politiche del 1996 \u00e8 nuovamente candidato alla Camera dei Deputati nel collegio uninominale di Molfetta (sostenuto da L'Ulivo, in rappresentanza di Italia Democratica): ottiene 41,90% e viene nuovamente sconfitto dallo sfidante Francesco Maria Amoruso (candidato del Polo per le Libert\u00e0, che ottiene il 51,65%).\nSegretario siciliano dei DS ed europarlamentare.\nNel febbraio 1999 Walter Veltroni, neo Segretario dei Democratici di Sinistra, lo vuole Segretario regionale del partito in Sicilia e capolista alle elezioni europee del 1999, dove viene eletto europarlamentare. In effetti Fava diverr\u00e0, non senza polemiche, Segretario regionale dei DS (dal marzo 1999 fino al giugno 2001), e membro della Direzione Nazionale dei DS. Fava ha incrociato l'attivit\u00e0 professionale con l'impegno politico all'insegna dell'antimafia, ricevendo diverse volte minacce di morte.\nCon Monica Zapelli e Marco Tullio Giordana ha curato la sceneggiatura del film \"I cento passi\" che racconta la vita e l'omicidio di Peppino Impastato vincendo nel 2000 il Premio Osella per la migliore sceneggiatura alla Mostra del Cinema di Venezia e nel 2001 il David di Donatello per la migliore sceneggiatura ed il Nastro d'Argento alla migliore sceneggiatura.\nAlle elezioni amministrative del 2003 si candida alla presidenza della Provincia di Catania, sostenuto da tutto il centro-sinistra tranne lo SDI, ha ottenuto il 31,3% dei consensi ed \u00e8 risultato sconfitto dal candidato del centro-destra Raffaele Lombardo.\nAlle elezioni europee del 2004 \u00e8 rieletto deputato al Parlamento europeo per la lista di Uniti nell'Ulivo, nella circoscrizione isole, ricevendo 222.516 preferenze e si riscrive al Gruppo del Partito del Socialismo Europeo. \u00c8 stato vicepresidente della Commissione per lo sviluppo regionale; membro della Commissione per gli affari esteri; della Commissione per la pesca; della Commissione per le libert\u00e0 civili, la giustizia e gli affari interni; della Sottocommissione per i diritti dell'uomo; della Delegazione per le relazioni con i paesi della Comunit\u00e0 andina; della Delegazione all'Assemblea parlamentare paritetica ACP-UE.\nAl IV Congresso Nazionale dei Democratici di Sinistra aderisce alla mozione presentata da Fabio Mussi e, nel maggio del 2007, aderisce a Sinistra Democratica.\nAssieme a Domenico Starnone e Stefano Bises, ha curato la sceneggiatura della fiction \"Il capo dei capi\" sul boss mafioso Tot\u00f2 Riina, andata in onda nel 2007.\nDa Sinistra Democratica a SEL.\nAlle elezioni politiche del 2008 \u00e8 candidato al Senato della Repubblica, in \"Sicilia\", come capolista de \"La Sinistra l'Arcobaleno\", non venendo tuttavia eletto per via del mancato raggiungimento della soglia di sbarramento regionale dell'8%.\nIl 10 maggio 2008, in seguito alle dimissioni di Fabio Mussi dovute alla sconfitta elettorale de \"La Sinistra l'Arcobaleno\", Fava diventa il nuovo Coordinatore nazionale di Sinistra Democratica.\nAlle elezioni amministrative del 2008 si candida da capolista al consiglio comunale di Catania, ottenendo 173 preferenze e non venendo eletto.\nAssieme a Monica Zapelli e Giorgio Mariuzzo, ha curato la sceneggiatura della fiction \"Enrico Mattei - L'uomo che guardava al futuro\" andata in onda nel 2009.\nNel maggio 2009 l'Economist, attraverso il suo settimanale \"European Voice\", lo ha eletto eurodeputato dell'anno per il lavoro svolto come relatore nella Commissione d'inchiesta del Parlamento Europeo sulle \"extraordinary renditions\" della CIA nella lotta al terrorismo internazionale.\nAlle elezioni europee del 2009 \u00e8 candidato al Parlamento europeo, nelle circoscrizioni Italia nord-occidentale, Italia centrale e Italia insulare, con la lista di \"Sinistra e Libert\u00e0\". Raccoglie rispettivamente 16.450, 25.586 e 17.436 preferenze ma non viene eletto, in quanto la lista non supera la soglia di sbarramento nazionale del 4%.\nCon lo scioglimento di Sinistra Democratica, avvenuto nel 2009, aderisce a Sinistra Ecologia Libert\u00e0 il neonato partito di Nichi Vendola, divenendo Coordinatore della segreteria nazionale.\nNell'estate del 2012 annuncia la propria candidatura alla presidenza della Regione Siciliana ottenendo l'appoggio di Federazione della Sinistra, Sinistra Ecologia Libert\u00e0, Italia dei Valori e Federazione dei Verdi. In settembre per\u00f2 \u00e8 costretto a rinunciare non avendo effettuato il cambio di residenza entro il termine di 45 giorni prima delle elezioni richiesto dalla legge regionale siciliana. Al suo posto la coalizione candida Giovanna Marano.\nLa rielezione alla Camera.\nAlle elezioni politiche del 2013 \u00e8 candidato alla Camera dei deputati, nella \"circoscrizione Lombardia 1\", come capolista di Sinistra Ecologia Libert\u00e0, venendo eletto deputato della XVII Legislatura. Torna cos\u00ec alla Camera dopo pi\u00f9 di vent'anni dalla prima esperienza parlamentare.\nA marzo 2013 aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare. Il 22 ottobre 2013 viene eletto vicepresidente della Commissione parlamentare antimafia.\nIl 23 giugno 2014 segue la scissione del Capogruppo alla Camera dei Deputati di SEL Gennaro Migliore, dichiarandosi contrario al progetto di una sinistra radicale su modello della \"Lista Tsipras\" a discapito di una adesione al Partito Socialista Europeo e soprattutto alla linea di opposizione nei confronti del governo Renzi per favorire invece un contributo al processo riformista dell'Esecutivo guidato dal Segretario del Partito Democratico; lo stesso giorno passa al gruppo misto, all'interno del quale il 7 luglio 2014 aderisce alla componente costituita dagli altri fuoriusciti di SEL \"\"Libert\u00e0 e Diritti - Socialisti Europei (LED)\".\nIl 17 novembre 2014 non aderisce tuttavia, come invece Gennaro Migliore e gli altri fuoriusciti di SEL, al Partito Democratico; aderisce invece come indipendente alla componente del gruppo misto \"Partito Socialista Italiano (PSI)-Liberali per l'Italia (PLI)\"\".\nIl 3 novembre 2015 torna come indipendente nel gruppo parlamentare di SEL (nel frattempo divenuto \"Sinistra Italiana-Sinistra Ecologia Libert\u00e0\"), senza per\u00f2 reiscriversi a SEL.\nNel febbraio 2017 deposita un disegno di legge che prevedeva il divieto per i militari di iscriversi alle logge massoniche secondo quanto previsto dalla Costituzione, l'obbligo di rendere pubblici gli elenchi degli iscritti e l'obbligo per i parlamentari neoeletti di certificare la propria affiliazione entro mesi dall'esito referendario.\nIl 28 febbraio dello stesso anno, assieme ai fuoriusciti dal PD e ad alcuni colleghi di SEL, aderisce a Articolo 1 - Movimento Democratico e Progressista, il neonato movimento politico di Pier Luigi Bersani e Roberto Speranza.\nL'11 aprile 2017 si fa promotore di una legge concernente limiti e dichiarazioni di soggetti appartenenti a gruppi associativi, massonici e similari.\nCandidatura alla presidenza della regione Siciliana.\nIl 4 settembre 2017 viene ufficializzata la sua candidatura a Presidente della Regione siciliana, sostenuto da una coalizione di sinistra, composta da Articolo 1 - MDP, Sinistra Italiana, Possibile, Rifondazione Comunista e Verdi, con una nota congiunta firmata assieme ad Ottavio Navarra, inizialmente indicato come candidato da alcuni partiti. Il 5 ottobre presenta ufficialmente la candidatura alle elezioni regionali in Sicilia del 2017, venendo sostenuto dalla lista \"Cento Passi per la Sicilia\", che federa al proprio interno tutti i partiti che hanno sostenuto la sua candidatura.\nAlle elezioni del 5 novembre 2017 Fava come candidato presidente ottiene il 6,10%, mentre la lista \"Cento passi per la Sicilia\" ottiene il 5,20% (100.583 voti) e un seggio, spettante proprio allo stesso Fava. Viene quindi eletto deputato regionale all'ARS.\nDeputato all'Assemblea Regionale Siciliana.\nDal 15 dicembre 2017 \u00e8 deputato all'Assemblea Regionale Siciliana.\nPer tale motivo il 9 gennaio 2018 si dimette per incompatibilit\u00e0 dalla carica di deputato nazionale; gli subentra Valentina La Terza.\nIl 16 maggio 2018 viene eletto Presidente della Commissione Antimafia dell'ARS.\nIl 4 ottobre 2018 viene approvata la cosiddetta legge Fava in base alla quale i parlamentari della Regione Siciliana devono dichiarare la loro eventuale appartenenza ad associazioni di tipo massoniche.\nCaso Antoci.\nNella notte tra il 17 e il 18 maggio 2016, Giuseppe Antoci presidente del Parco dei Nebrodi scamp\u00f2 a un agguato di un gruppo di uomini armati grazie all'intervento delle sue guardie del corpo, i cui mandanti ed esecutori sono rimasti ignoti, divenuto oggetto di lavoro d\u2019indagine della Commissione regionale antimafia guidata da Fava. Nell'ottobre 2019 la commissione ha depositato la relazione finale di quell'indagine formulando tre ipotesi su quell'agguato all'ex presidente del Parco dei Nebrodi: un attentato mafioso fallito, un atto puramente dimostrativo, una simulazione, con Antoci comunque vittima in ognuno dei tre casi.\nQuesta relazione ha portato numerose critiche a Claudio Fava, anche da organi interni dello stato. Gioved\u00ec 20 febbraio su Italia 1, l'intervista de \"Le Iene\" di Gaetano Pecoraro che il presidente della Commissione antimafia della regione Sicilia ha definito \"un'aggressione verbale\", ha ipotizzato un'opera di \"mascariamento\"."}
{"id": "131580", "revid": "729019", "url": "https://it.wikipedia.org/wiki?curid=131580", "title": "Alessandro Foglietta", "text": "Biografia.\nDiplomato in ragioneria, \u00e8 stato dirigente provinciale del Movimento Sociale Italiano di Frosinone, membro del comitato centrale di Alleanza Nazionale, presidente della federazione provinciale di AN, consigliere regionale e capogruppo di AN alla Regione Lazio (dal 1994 al 2000) e portavoce dell'allora presidente Storace (2003-2004).\n\u00c8 stato deputato del Parlamento europeo, gruppo parlamentare dell'Unione per l'Europa delle Nazioni, eletto nel 2004 per la lista di Alleanza Nazionale, nella circoscrizione centro, con 70\u00a0000 preferenze, dopo la rinuncia di Gianfranco Fini e di Altero Matteoli, incompatibili con le cariche di governo italiano.\n\u00c8 stato membro della Commissione per l'ambiente, la sanit\u00e0 pubblica e la sicurezza alimentare; della Commissione per i problemi economici e monetari; della Commissione per il controllo dei bilanci; della Delegazione alla commissione parlamentare mista UE-Cile; della Delegazione per le relazioni con il Canada.\nDal 2006 al 2016 \u00e8 stato sindaco del paese natale Supino.\nNon aderisce al nascente partito del Popolo della Libert\u00e0 per contrasti con la dirigenza provinciale frusinate e in particolar modo con il senatore Giuseppe Ciarrapico. Promuove la nascita della lista \"Ribellati Ciociaria\" con la quale, senza candidarsi personalmente, sostiene il candidato dell'Unione di Centro Domenico Marzi alle elezioni provinciali di Frosinone del 2009."}
{"id": "131583", "revid": "2215548", "url": "https://it.wikipedia.org/wiki?curid=131583", "title": "Monica Frassoni", "text": "Parlamentare europeo dal 1999 al 2009, nel 2010 ha co-fondato la \"European Alliance to save Energy\", della quale \u00e8 l\u2019attuale Presidente, un'organizzazione composta da importanti imprese e organizzazioni della societ\u00e0 civile con l\u2019obiettivo di promuovere e sostenere il risparmio energetico e un nuovo modello energetico. \u00c8 anche membro del comitato direttivo della Coalition of Energy Savings.\nDal 2013 presiede il consiglio di amministrazione del Centro europeo d\u2019assistenza elettorale (ECES), una fondazione privata no-profit creata nel 2010 per realizzare progetti di assistenza elettorale in tutto il mondo.\n\u00c8 inoltre membro del Board of Trustees di \"Friends of Europe\", uno dei principali think-tank impegnato a promuovere una Europa pi\u00f9 inclusiva, sostenibile e lungimirante. Nel 2018 \u00e8 eletta per la coalizione Ecolo-Groen al Consiglio comunale di Ixelles (Regione di Bruxelles capitale), che presiede dal 2020. \nBiografia.\nSi \u00e8 Laureata in Scienze Politiche presso l'Universit\u00e0 degli Studi di Firenze Cesare Alfieri. La sua carriera politica \u00e8 iniziata nel 1983, con il Movimento Federalista Europeo. Nel 1987 si trasferisce a Bruxelles, dopo essere stata eletta Segretario Generale della sezione europea dei Giovani Federalisti Europei (\"JEF Europe\").\nTra il 1991 ed il 1993 viene nominata Presidente della European Co-Coordinating Bureau of Youth NGOs.\n1999-2009: gli anni al Parlamento europeo.\nNel 1990 inizia a lavorare al Parlamento Europeo, per il gruppo Verdi/ALE, occupandosi di questioni costituzionali, stato di diritto, procedure e immunit\u00e0. In questo ruolo, lavora a stretto contatto con Adelaide Aglietta, Alexander Langer e Paul Lannoye. Monifca Frassoni \u00e8 molto coinvolta nell\u2019attuazione delle nuove competenze legislative del Parlamento europeo, a seguito della riforme istituzionali ratificate con i trattati di Maastricht, Amsterdam e Nizza. \nNel 1999, \u00e8 eletta deputata europea per il partito verde francofono del Belgio, Ecolo, diventando la prima politica di nazionalit\u00e0 di un paese della UE ad essere eletta in Belgio e la prima cittadina italiana a essere eletta parlamentare europeo all'estero. Durante questa prima legislatura si occupa di affari costituzionali e diritti umani, seguendo da vicino i negoziati per l'allargamento della UE a Cipro e per la riforma della UE. Si \u00e8 occupata anche di specifiche questioni ambientali, nell'ambito della dimensione europea in materia di diritto comunitario, quali la tutela del fiume Ebro in Spagna, le infrastrutture ad alta velocit\u00e0 come il tunnel Torino-Lione, i rifiuti a Napoli, le infrastrutture e le concessioni autostradali in Lombardia ecc.\nTra il 2002 e il 2009 \u00e8 co-Presidente del Gruppo dei Verdi/ALE divenuto il quarto gruppo del Parlamento europeo per numero di deputati. Ancora oggi il gruppo \u00e8 composto da partiti verdi, regionalisti e progressisti.\nNel giugno 2004, viene rieletta per un secondo mandato con il partito dei Verdi italiani \u201cFederazione dei Verdi\u201d. In questo periodo, mantiene il suo incarico di co-capogruppo. Fa parte della delegazione per le relazioni con il Mercosur, della delegazione per le relazioni con l'Iran e di quella all'Assemblea Parlamentare del Mediterraneo. Per tre anni \u00e8 stata relatrice della relazione annuale del Parlamento europeo sull'attuazione del diritto comunitario, seguendo da vicino la revisione delle procedure di infrazione effettuate dalla Commissione europea, il lavoro per rendere pi\u00f9 trasparente l\u2019influenza delle lobbies sul lavoro del Parlamento Europeo e quello volto a valorizzare la mobilitazione dei cittadini. Ha fatto parte anche del team negoziale del Parlamento europeo nel gruppo di lavoro sulla riforma del Parlamento, guidato da Dagmar Roth-Behrendt, e in quello sull'Accordo Interistituzionale, Legiferare Meglio.\nIn occasione delle elezioni dell\u2019assemblea costituente in Bolivia nel mese di luglio 2016, \u00e8 nominata, dall'allora Commissario per le relazioni esterne e la Politica europea di vicinato, Benita Ferrero-Waldner, responsabile della missione di Osservazione elettorale dell'Unione europea. Ha poi ricoperto la medesima carica in Venezuela per le elezioni presidenziali nel dicembre dello stesso anno.\nDal 2003 diviene membro dell'esecutivo, ed in seguito, vicepresidente della Rete parlamentare per Banca Mondiale e Fondo Monetario Internazionale.\nNel 2007, viene candidata dal suo gruppo per la presidenza del Parlamento europeo contro Hans-Gert P\u00f6ttering, su un programma verde, a favore del cambiamento e anti-Grande Coalizione. Riceve un numero di voti pari a circa tre volte il numero di membri del suo gruppo.\nDal 2009.\nNel 2009, dopo la fine del suo secondo mandato al Parlamento europeo, \u00e8 eletta co-Presidente del Partito Verde Europeo, rieletta poi nel 2012 e nel 2015. Il suo mandato si \u00e8 concluso nel novembre 2019. In questa veste, nel 2013 viene attivamente coinvolta nell'organizzazione delle prime primarie paneuropee per la nomina del candidato verde alla Presidenza della Commissione europea. Questa campagna \u00e8 stata un progetto pilota innovativo che ha coinvolto tutti i partiti verdi europei, avente lo scopo di avvicinare ai cittadini la discussione su chi guida l'Unione europea e di \u201ceuropeizzare\u201d le elezioni per il Parlamento europeo del 2014.\nNel 2010, \u00e8 inclusa dalla rivista Foreign Policy nella lista dei Top 100 Pensatori Globali, insieme a Marina Silva, C\u00e9cile Duflot e Renate Kunast, per \"aver introdotto nella politica tradizionale politiche verdi\".\nNel 2010, co-fonda la European Alliance to Save Energy (EUASE), della quale viene nominata Presidente, una organizzazione multilaterale orientata al mondo dell\u2019impresa che mira a promuovere una normativa a livello UE forte e ambiziosa in materia di energia, con l\u2019obiettivo di rafforzare politiche per la decarbonizzazione della economia Europea.\nNel 2011, entra a far parte del consiglio di amministrazione del Centro europeo d\u2019assistenza elettorale, di cui diventa presidente nel 2013, andando a sostituire il defunto ex presidente e fondatore abate Apollinaire Malou Malou. Il Centro Europo di Assistenza Elettorale (ECES), \u00e8 una fondazione privata senza fini di lucro, con sede a Bruxelles, con l\u2019obiettivo di promuovere uno sviluppo democratico sostenibile attraverso la fornitura di servizi di consulenza e sostegno operativo ai vari stakeholder durante tutto il ciclo elettorale. Dal 2012 ad oggi ECES sigla 103 contratti in oltre 50 paesi, principalmente in Africa e soprattutto con la Commissione europea e gli Stati membri. In particolare, ECES gestisce due nuovi progetti innovativi della UE in Giordania e Nigeria, volti a favorire una profonda riforma e miglioramento della governance in quei paesi.\nNel 2014 fonda insieme ad altri politici ambientalisti Green Italia.\nNel 2016 \u00e8 annoverata da Euractive tra i 25 maggiori \u201cinfluencer\u201d del dibattito intorno alla politica energetica della UE a Bruxelles.\nNel 2018 e 2019 \u00e8 nominata Ambasciatrice Speciale della EU Sustainable Energy Week.\nL'impegno politico 1.\nIl suo impegno politico attuale \u00e8 diretto alla realizzazione di una \"Unione federale\", sostenuta da un ri-orientamento radicale delle politiche comunitarie e delle priorit\u00e0 di investimento verso un vero e proprio \"Green New Deal\"; dall'eliminazione dei poteri di veto per ogni Stato membro della UE; da un ruolo pi\u00f9 incisivo per il Parlamento europeo, che dovrebbe essere eletto parzialmente tramite una lista elettorale transnazionale; da un budget UE pi\u00f9 sostanzioso. Una UE profondamente riformata pu\u00f2 raggiungere le giuste dimensioni e capacit\u00e0 per affrontare le sfide globali di oggi, in particolare per quanto riguarda la lotta contro il cambiamento climatico, la disuguaglianza, l'intolleranza, le migrazioni e il progressivo indebolimento della democrazia e delle libert\u00e0 nell'Unione europea. Il suo lavoro nel campo dell\u2019energia e dell\u2019assistenza elettorale \u00e8 strettamente legato a questa idea di promuovere e rafforzare la democrazia europea e la consapevolezza dei suoi cittadini che il ruolo di un\u2019Europa unita e forte nel mondo non possa che essere quello di mettere in atto strumenti e politiche per battere i cambiamenti climatici e rispondere con un nuovo modello economico e sociale sostenibile alle sfide poste alla libert\u00e0 di tutti.\nImpegno politico 2.\nMonica Frassoni \u00e8 attivamente impegnata nelle tematiche di risparmio energetico, di politiche migratorie eque all\u2019interno dell\u2019Unione europea, di diritti umani e d\u2019assistenza ai processi democratici.\nE\u2019 membro dell\u2019esecutivo del Movimento Europeo Internazionale. \nFa anche parte del gruppo\u00a0 di sei Osservatori Indipendenti nominati dal Segretario del Partito Democratico Enrico Letta.\nAltre attivit\u00e0.\nMonica Frassoni partecipa regolarmente a eventi pubblici e a seminari accademici in qualit\u00e0 di relatrice. I temi su cui si concentra di pi\u00f9 sono: energia sostenibile e risparmio energetico, trasformazione ecologica dell'economia e societ\u00e0 globale per combattere l'esclusione e i cambiamenti climatici, democrazia e partecipazione della societ\u00e0 civile, in particolare delle donne e dei giovani, al processo decisionale a tutti i livelli.\nNel 2018 ha tenuto un ciclo di seminari sulle istituzioni europee e sul diritto ambientale presso l'Universit\u00e0 di Deusto, Bilbao, Spagna.\nNel 2019 ha tenuto un corso speciale su \"Lobby e gruppi di interesse nella UE\" presso la Scuola Superiore Sant'Anna, Pisa.\nPubblicazioni.\nNel 2010 ha contribuito alla stesura del libro, \"Europa 2.0 Prospettive ed evoluzioni del sogno europeo\", a cura di Nicola Vallinoto e Simone Vannuccini, con un capitolo sulle condizioni per un rilancio del processo costituzionale europeo.\nNel 2012 ha contribuito al libro \"Un'altra donna \u00e8 possibile. Voci fuori dal coro nell'Italia del bunga bunga\", a cura di Paola Castiglia.\nNel 2014 ha contribuito al libro \"Un'altra Europa. Sostenibile, democratica, paritaria, solidale\", a cura di Silvia Zamboni, con un capitolo sulle sfide del cambiamento climatico e delle politiche energetiche.\nNel 2016 ha contribuito al libro \"Accountability, Transparency and Democracy in the Functioning of Bretton Woods Institutions\", a cura di Elena Sciso, con il capitolo \"Two concrete experiences\".\nNel 2017 ha contribuito al libro \"Mecanismos de participaci\u00f3n ciudadana, una experiencia global\" a cura di Lic. Gema Morales Martinez e Gerardo Romeo Altamirano, con un capitolo sulle esperienze di democrazia diretta in Italia e nella UE.\nNel 2018 ha coordinato e contribuito al libro \"Europee: dieci donne che fanno l'Europa\", Textus Edizioni, per cui dirige la collana \"Le vie da percorrere\".\nNel 2019 ha contribuito al rapporto annuale di Legambiente \"Un Green New Deal per l'Europa: Le idee e le sfide per rilanciare il progetto europeo\", a cura di Edoardo Zanchini e Mauro Albrizio, con il capitolo \"Cambiare la UE per accelerare la transizione verde\".\nNel 2021, ha contribuito all\u2019\u201dABC dell\u2019Europa\u201d a cura di Nicola Vallinoto.\nMonica Frassoni \u00e8 attiva in progetti, eventi e pubblicazioni sul Green Deal europeo, sulle possibili riforme dell'Unione europea, concentrandosi sulla qualit\u00e0 della democrazia e diritti e sulla trasformazione verde dell'economia. Contribuisce con editoriali alla discussione sugli affari europei, sulle politiche energetiche e industriali, sulla migrazione e sulla politica italiana. Pubblica spesso articoli sull\u2019Huffington Post, il Fatto Quotidiano, Euractiv, il Domani, il Giornale di Brescia, lo Green European Journal e sul civico \"Le Contemporeanee\".\nRiconoscimenti.\nNel 2010 Monica Frassoni \u00e8 stata citata nella Top 100 Global Thinkers list pubblicata dalla rivista americana \u201cForeign Policy\u201d.\nNel 2016, secondo Euractiv, \u00e8 stata una tra le 40 figure pi\u00f9 influenti a riguardo delle politiche energetiche dell\u2019Unione europea."}
{"id": "131586", "revid": "123999289", "url": "https://it.wikipedia.org/wiki?curid=131586", "title": "Requiescat in pace", "text": "La locuzione latina requiescat in pace, tradotta letteralmente, significa \"(che egli/ella) riposi in pace\". \u00c8 spesso abbreviata con RIP, che oltre a essere l'acronimo di \"Riposi In Pace\", lo \u00e8 anche di \"Rest In Peace\", in lingua inglese.\nQueste parole in genere sono pronunciate durante una cerimonia funebre o poste come augurio sulle lapidi dei propri cari. La Chiesa cattolica suggerisce questa preghiera (da cui \u00e8 presa la locuzione) per quanti credono in una vita futura dopo la morte:\nVariante.\nNel caso di una singola persona si usa il verbo al singolare \"requiescat\" e il pronome maschile o femminile singolare \"ei\" al posto di \"eis\"."}
{"id": "131588", "revid": "1410376", "url": "https://it.wikipedia.org/wiki?curid=131588", "title": "Giuseppe Gargani", "text": "Biografia.\nLaureato in giurisprudenza, \u00e8 stato iscritto alla Democrazia Cristiana dal 1956, membro del consiglio e della direzione nazionale della DC, segretario regionale della Campania, deputato alla Camera (dal 1972 al 1994), sottosegretario al ministero della Giustizia (dal 1979 al 1984). Faceva parte della corrente \"Sinistra di Base\" guidata da Ciriaco De Mita.\nNel 1994 dopo lo scioglimento della Democrazia Cristiana aderisce al Partito Popolare Italiano. Ricandidato alle elezioni politiche del 1994, non risulta eletto pur ottenendo il 25,5% nel collegio di Atripalda. Nel 1995 nello scontro tra Rocco Buttiglione e Gerardo Bianco si schiera col centro-sinistra di Bianco, sostenendo la candidatura di Romano Prodi e la coalizione de L'Ulivo. Durante i governi dell'Ulivo \u00e8 nominato commissario dell'Autorit\u00e0 per le garanzie nelle comunicazioni (1998).\nSuccessivamente ha lasciato il PPI e il centro-sinistra per aderire a Forza Italia, candidandosi alle elezioni europee del 1999 e venendo eletto europarlamentare; si iscrive quindi al gruppo parlamentare del Partito Popolare Europeo.\nAlle elezioni politiche del 2001 si \u00e8 candidato alla Camera nel collegio di Avellino: sostenuto dalla Casa delle Libert\u00e0 e dalla Lista Bonino, ottenne il 40,2% dei voti ma venne sconfitto dal candidato de L'Ulivo Antonio Maccanico.\n\u00c8 stato rieletto deputato del Parlamento europeo nel 2004, sempre per la lista di Forza Italia, nella circoscrizione sud, ricevendo 80\u00a0000 preferenze. Nel 2009 ha votato contro la norma per la trasparenza nel parlamento europeo \"anti-assenteisti\", che impone di pubblicare sul web le presenze degli europarlamentari.\nNel marzo 2010 ha lasciato Il Popolo della Libert\u00e0 dando vita al movimento politico \"EuropaSud\" che ha partecipato alle elezioni regionali del 2010 in Campania inserendo propri candidati nella lista \"Caldoro Presidente\". Nel maggio 2010 ha aderito all'Unione di Centro.\nPer effetto di una decisione della Corte di cassazione, nel luglio del 2011 subentra a Giovanni Collino in qualit\u00e0 di europarlamentare."}
{"id": "131589", "revid": "1543377", "url": "https://it.wikipedia.org/wiki?curid=131589", "title": "Budweiser (Anheuser-Busch)", "text": "La Budweiser (pronuncia americana ), \u00e8 una lager chiara prodotta dalla Anheuser-Busch InBev. In Italia commercializzata come Bud (nome popolare anche negli Stati Uniti, pronunciato ) fino al 2002 e dopo il 2013, \u00e8 una birra statunitense. Viene prodotta a Saint Louis, nello stato del Missouri, fin dal 1876. Lo slogan storico \u00e8 \"King of Beers\".\nIngredienti.\nAlcuni degli ingredienti utilizzati per la produzione della Bud sono di origine locale: difatti, sebbene la ricetta e la lavorazione sia standardizzata, la Anheuser-Busch ha deciso di produrre la birra in varie regioni del mondo, per garantire la freschezza del prodotto. Questi sono:\nStoria.\nNel 1857 l'immigrante tedesco Adolphus Busch arriv\u00f2 negli Stati Uniti d'America dove nel 1864 inizi\u00f2 a lavorare con Eberhard Anheuser il quale nel 1860 aveva comprato una birreria a Saint Louis. Successivamente nel 1876 introdussero la \"Budweiser Lager Beer\", una birra lager leggera la quale riscosse discreto successo. Infatti durante il 1901 venne infranto il record di produzione di 1 milione di barili in un anno. Nonostante il successo, durante il periodo del proibizionismo americano l'azienda visse un periodo non florido e per sopravvivere inizi\u00f2 la produzione di svariate tipologie alimentari, come gelati, lievito di birra, ma anche automobili e altro ancora. Superata questa fase, ci fu un periodo di crescita, che port\u00f2 negli anni Settanta a un riconoscimento per il birrificio di St. Louis, il quale venne dichiarato \"Patrimonio Storico Nazionale\" e, negli anni Novanta, a rendere la societ\u00e0 il birrificio di maggior successo negli Stati Uniti d'America.\nLa Bud in commercio oggi \u00e8 una lager realizzata con tecniche di produzione di massa. Viene invecchiata sopra un letto di schegge di legno di faggio per renderla pi\u00f9 frizzante.\nDal 1986 \u00e8 la \"Birra ufficiale della Coppa del Mondo FIFA\".\nIl nome.\nEsistono altre due birre commercializzate con il nome \"Budweiser\"; si tratta di due birre boeme legate alla citt\u00e0 di \u010cesk\u00e9 Bud\u011bjovice (in tedesco \"Budweis\"): la Budweiser Budvar e la Budweiser Bier B\u00fcrgerbr\u00e4u."}
{"id": "131592", "revid": "224230", "url": "https://it.wikipedia.org/wiki?curid=131592", "title": "Salus populi suprema lex esto", "text": "La locuzione latina Salus populi suprema lex esto, tradotta letteralmente, significa \u00abil bene del popolo sia la legge suprema\u00bb (Cicerone, \"De legibus\", IV). Tale massima, propria dell'antico Diritto romano, stabilisce che l'individuo deve scomparire quando si tratta del bene e dell'incolumit\u00e0 del popolo.\nNella forma Salus rei publicae suprema lex esto \u00e8 il motto dell'Esercito Italiano, raffigurato anche sul suo stemma."}
{"id": "131593", "revid": "339392", "url": "https://it.wikipedia.org/wiki?curid=131593", "title": "Paperetta Y\u00e9-Y\u00e9", "text": ""}
{"id": "131594", "revid": "124914082", "url": "https://it.wikipedia.org/wiki?curid=131594", "title": "Giorgio Maniace", "text": "Fu magistros, strategos col grado di \"autokrator\" (\"\u03c3\u03c4\u03c1\u03b1\u03c4\u03b7\u03b3\u1f78\u03c2 \u03b1\u1f50\u03c4\u03bf\u03ba\u03c1\u03ac\u03c4\u03c9\u03c1\") e catapano d'Italia. Con l'ascesa al trono di Costantino IX Monomaco, matur\u00f2 l'idea, poi messa in atto, di usurpare il trono di Bisanzio. Nelle saghe scandinave (in particolare nella saga norvegese di Heimskringla) \u00e8 noto come Gyrgir.\nBiografia.\nGiorgio Maniace era nato nell'ultimo quarto del X secolo (forse nel 998) in Macedonia, figlio di Goudelios, forse discendente di una famiglia nobiliare microasiatica, o probabilmente \"homo novus\", fattosi da s\u00e9.. Armeno di origine (\"Peter Charanis.\" The Armenians in the Byzantine Empire. \u2014 Lissbona: Galust Gulbenkian Foundation 1963. \u2014 pp. 46. \u2014 63). Spos\u00f2 la nobildonna Teopapa, della famiglia \"Crisafo\", proveniente dalla regione tessalo-macedonica e da lei ebbe un figlio chiamato Crisafo Maniace,i cui discendenti si sono imparentati con la casa reale d'Altavilla.\nLa campagna in Oriente (1029-1032).\nNel 1029 o 1030 fu nominato protospatario e stratego del thema taurico di Teluch (al confine anatolico-siriano). In questo periodo le province orientali erano agitate dalla campagna condotta da Romano III Argiro con il fine di annettere l'emirato di Aleppo. Romano aveva gi\u00e0 effettuato tale tentativo l'anno precedente (1030), ma era stato gravemente sconfitto. L'operazione riusc\u00ec a Giorgio Maniace, che riconquist\u00f2 Aleppo ed il territorio limitrofo, e Romano pot\u00e9 constatarne le doti militari.\nPromosso stratego delle citt\u00e0 dell'Eufrate, nel 1032 riconquist\u00f2 Edessa ai turchi selgiuchidi, opera, sotto il profilo militare, molto difficile, data la posizione collinare della citt\u00e0 (tale impresa in passato era riuscita solamente a Giovanni I Zimisce). Successivamente fond\u00f2 nelle vicinanze di Edessa la citt\u00e0 di \"Romanopoli\" in onore dell'imperatore Romano III. Fu nominato quindi catapano del Vaspurakan (col rango patriziale) e dopodich\u00e9 venne spostato sul fronte occidentale.\nQuando rientr\u00f2 a Costantinopoli, invece di essere accolto con gli onori che ci si sarebbe attesi per un generale vittorioso, l'imperatore ordin\u00f2 alle guardie variaghe di arrestarlo. Maniace fu processato davanti al senato di Bisanzio con accuse false da parte dell'Imperatore, forse nate da gelosia per la sua fama; il senato tuttavia non trov\u00f2 colpe in Maniace, pertanto lo assolse. Il generale fu per\u00f2 allontanato dalla corte bizantina.\nLa spedizione in Sicilia del 1038.\nVenuto a conoscenza dei disordini scoppiati nella Sicilia musulmana, il basileus bizantino Michele IV il Paflagone ritenne conveniente, su sollecitazione degli stessi fuggiaschi kalbiti (membri della dinastia islamica decaduta di Sicilia), di preparare una campagna di conquista, riesumando i progetti di annessione dell'Italia del grande Basilio II Bulgaroctono. Michele IV mise al comando della spedizione bizantina Stefano \"il Calafato\", suo cognato.\nZoe, moglie di Michele IV, consigli\u00f2 a quest'ultimo di porre al comando il generale Maniace, che alla corte bizantina era caduto in disgrazia dopo la conquista di Edessa a causa della gelosia imperiale. Michele IV si fece convincere dalla moglie, anche se Maniace doveva condividere il comando (col titolo di stratego \"autokrator\", \"\u03c3\u03c4\u03c1\u03b1\u03c4\u03b5\u03b3\u1f78\u03c2 \u03b1\u1f50\u03c4\u03c7\u03c1\u03ac\u03c4\u03c9\u03c1\", ovvero di generale supremo) con Stefano, al comando dell'unit\u00e0 di marina (\"\u1f04\u03c1\u03c7\u03c9\u03bd \u03c4\u03bf\u1fe6 \u03c3\u03c4\u03cc\u03bb\u03bf\u03c5\") responsabile del trasbordo dell'esercito e Costantino Chag\u00e9, stratega del tema dei Cibirreoti. L'esercito era composto da truppe regolari (tra cui le milizie provinciali di Puglia e Calabria, nonch\u00e9 Armeni, Pauliciani e Macedoni), da 500 guardie variaghe guidate da Harald Hardrada (futuro re di Norvegia), truppe guidate da Arduino, arruolate con la forza in Puglia (i cosiddetti Konteratoi), scarsamente convinti della missione, nonch\u00e9 da 300 normanni (concessi da Guaimario IV di Salerno, vassallo di Bisanzio), questi ultimi comandati da Guglielmo d'Altavilla (detto \"Braccio di Ferro\") e Drogone di Altavilla (fratello di Guglielmo).\nLa spedizione salp\u00f2 dalla Penisola balcanica all'inizio dell'estate del 1038 secondo le fonti locali, pi\u00f9 tardi secondo Scylitzes. La missione us\u00f2 come testa di ponte la base di Reggio Calabria e, verso la fine dell'estate del 1038, sbarc\u00f2 in Sicilia, dove in brevissimo tempo occup\u00f2 di Messina. Dopo un'altra vittoria a Rhemata (oggi Rometta), a ca. 30 km da Messina, successivamente la spedizione si diresse verso l'antica capitale bizantina dell'isola, Siracusa, che resistette fino al 1040, prima di cadere nelle mani dei bizantini. Una sconfitta colse ancora gli arabi per mano dei bizantini a Drangina (1040).\nManiace fu l'unico condottiero che riusc\u00ec, prima dei normanni, a sottrarre seppur temporaneamente (sino probabilmente al 1043) la citt\u00e0 ai saraceni (\"Cartaginesi\", come sono chiamati nell'opera di Scilitze). Anche il trafugamento dalle reliquie di Sant'Agata avvenuto durante l'XI secolo avvenne probabilmente per mano della stessa spedizione. Sembra che Maniace abbia tentato anche un assalto a Malta, in base all'interpretazione di una certa fonte araba.\nNonostante le continue vittorie che stava conquistando sul campo, il morale dell'esercito era per\u00f2 basso a causa dei conflitti fra Giorgio Maniace e Stefano il Calafato. Maniace aveva una pessima considerazione di Stefano. Nel 1040 tra Randazzo e Troina sconfisse le truppe musulmane di \u201bAbd-All\u0101'h, figlio del califfo di Kairouan. Nei pressi del luogo della battaglia, venne fondata l'abbazia di Santa Maria di Maniace,chiamata anche castello Maniaci di Bronte o Ducea Maniace. \u201bAbd-All\u0101'h, pur sconfitto, riusc\u00ec a mettersi in salvo forse per un errore strategico di Stefano, che si rifiut\u00f2 d'affrontarlo. Per questo fatto Maniace si adir\u00f2 nei confronti di Stefano, scagliandosi con violenza contro di lui. Stefano a sua volta lo accus\u00f2 di tradimento e Maniace, richiamato a Costantinopoli, fu immediatamente incarcerato. Michele Psello ipotizza che l'improvviso richiamo di Maniace sia da spiegare col timore delle autorit\u00e0 imperiali che tutta la Sicilia potesse finire nelle mani del formidabile - dunque pericoloso - guerriero.\nLa partenza di Maniace fu un duro colpo per la spedizione bizantina, infatti in breve il lombardo Arduino si ribell\u00f2, per dei contrasti riguardanti la ricompensa, e durante questa rivolta Stefano fu ucciso in battaglia. Il comando delle truppe fu preso allora dall'eunuco Basilio che non riusc\u00ec a controllare la situazione e, con la spedizione in piena crisi, si trov\u00f2 costretto ad abbandonare la Sicilia. Intanto in Puglia la situazione andava rapidamente degenerando: i longobardi si erano rivoltati e la marina bizantina si era ammutinata appoggiando l'insurrezione guidata da Argiro. Con l'esercito bizantino impegnato a soffocare la rivolta, gli arabi tornarono ad impossessarsi della Sicilia, tranne di Messina.\nLa seconda spedizione nel catapanato d'Italia (1042).\nIl 20 aprile 1042, l'imperatore Michele V il Calafato fu rovesciato e torn\u00f2 al potere la famiglia macedone, sotto la guida della \"basilissa\" Zoe Porfirogenita, che immediatamente ordin\u00f2 di liberare dalla prigione Giorgio Maniace. L'imperatrice ordin\u00f2 al generale di tornare in Italia, inviandolo nelle terre bizantine sottoposte al catapanato di Bari. Maniace aveva il compito di stroncare non pi\u00f9 i musulmani, ma le forze indigene latine, insorte col sostegno di milizie normanne (comandante dallo stesso Arduino, all'epoca topoterete di Melfi, da Guimario e da Guglielmo \"Braccio di Ferro\", che avevano appoggiato i bizantini in Sicilia) nel 1041, riuscendo a sottrarre ai bizantini Venosa, Monte Maggiore e Monte Siricolo. Fu quindi nominato dall'imperatrice catapano d'Italia, comprendente tutta l'Italia bizantina, venendogli attribuito il titolo di magistros (\"\u03bc\u03ac\u03b3\u03b9\u03c3\u03c4\u03bf\u03c2\") e stratego autokrator (\"\u03c3\u03c4\u03c1\u03b1\u03c4\u03b5\u03b3\u1f78\u03c2 \u03b1\u1f50\u03c4\u03bf\u03c7\u03c1\u03ac\u03c4\u03c9\u03c1\").\nQuando Maniace torn\u00f2 in aprile nel sud Italia, sbarcato a Taranto, si rese conto che la situazione era completamente ribaltata. Di tutte le conquiste che egli aveva fatto in Sicilia i bizantini erano riusciti a conservare solamente la citt\u00e0 di Messina, mentre il potere dei normanni stava aumentando e l'intera Puglia appariva in rivolta. La spedizione di Maniace and\u00f2 per\u00f2 incontro al fallimento, non riscendo a risolvere l'emergenza normanna, ormai esacerbatasi a tal punto da essere riuscita a occupare l'intera provincia. Maniace si rese responsabile inoltre di un operato drastico e crudele. I suoi massacri e gli abusi compiuti a Matera e a Monopoli nel giugno del 1042 avevano gettato un'ombra sulle sue gesta e l'avevano reso fortemente ostile alla popolazione locale.\nUn nuovo intrigo a corte segn\u00f2 l'ennesimo giubilamento di Maniace. Un parente dell'imperatrice, Romano Sclero, che deteneva dei possedimenti in Anatolia confinanti con quelli del Maniace, intendeva impossessarsi anche di quelli del generale, e difatti gi\u00e0 da anni erano in corso forti dissidi personali tra i due. Tali notizie arrivarono in Italia a Maniace, il quale si trovava nell'impossibilit\u00e0 di abbandonare il paese. Pare che Costantino IX, intanto subentrato al trono di Bisanzio sposando Zoe, abbia prestato sostegno alle pretese di Romano.\nCostantino ordin\u00f2 quindi nel settembre del 1042 a Romano di andare a sostituire il generale nel comando in Italia. Un'altra interpretazione del nuovo sollevamento dall'incarico di comandante supremo di Maniace, spiega la decisione di Costantino col fatto che la sua gestione estremamente dura dell'ordine pubblico in Puglia, avrebbe reso inviso il potere bizantino in queste zone. In particolare poteva stare fortemente a cuore della corte imperiale la necessit\u00e0 di ristabilire il dialogo con Argiro, divenuto pedina fondamentale per la politica antinormanna dopo la riconciliazione con Bisanzio.\nDopo aver appreso la notizia della nuova destituzione, Maniace, atteso l'arrivo di Pardo a Otranto, il nuovo catapano, lo elimin\u00f2, nonostante che questi portasse con s\u00e9 una grossa somma di oro. Dopodich\u00e9 si rec\u00f2 con l'esercito a Otranto, accampandovisi nel settembre 1042. Qui respinse le richieste di pace di un'ambasceria composta dall'arcivescovo di Bari e dal protospatario Tubakes, inviata per conto dell'imperatore, in un estremo tentativo di conciliazione. Ma, deciso a risolvere con la forza delle armi il conflitto con la corte imperiale e forte dell'appoggio dell'esercito, che lo adorava, si fece nominare addirittura \"basileus\" dei \"Romaioi\" tra il 12 giugno e il settembre del medesimo anno, mettendosi in marcia verso Costantinopoli, con il proposito di detronizzare Costantino IX.\nLa ribellione e la morte.\nSbarc\u00f2 a Durazzo nel febbraio 1043, diretto verso Costantinopoli per la via Egnatia. \u00c8 probabile che Maniace intendesse coordinare il suo attacco con un altro messo in atto dai Russi, che si presentarono infatti dinanzi a Costantinopoli in estate. Si mosse cos\u00ec alla volta della Macedonia, dopodich\u00e9 presso Ostrovo (Bulgaria), affront\u00f2 l'esercito bizantino fedele all'imperatore legittimo. A quanto pare Costantino, che non disponeva di truppe nei dintorni di Costantinopoli, evit\u00f2 di reclutare nuove leve e assoldare mercenari che avrebbero potuto facilmente defezionare. Stava per sbaragliare l'esercito dell'imperatore guidato dal sebastoforo Stefano Pergameno, quando, sul termine della battaglia, mor\u00ec inopinatamente (1043). La sua testa, infilzata su una picca, fu portata come trofeo a Costantinopoli.\nAspetto fisico e carattere.\nManiace \u00e8 descritto dalle fonti come di alta statura e solida costituzione, quasi come fosse un gigante. Probabilmente era orbo da un occhio (se prestiamo fede a come ce lo rappresenta una miniatura del \"Madrid Skylitzes\"). Michele Psello nella sua opera pi\u00f9 grande e di maggior prestigio, la \"Chronographia\" (\"\u03a7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1\"), ci narra che Maniace era alto dieci piedi, non era un uomo di bell'aspetto, aveva una voce dura, due grandi mani, era un uomo grintoso, un perfetto guerriero. Aveva fama, tuttavia, di esercitare il comando con piglio brutale, spesso ricorrendo alla violenza, a danno tanto dei suoi fedeli ufficiali, quanto dei suoi soldati. La sua fama era talmente grande che anche i nemici che non l'avevano mai visto in azione lo temevano. Pare usasse combattere in prima fila con i suoi uomini."}
{"id": "131595", "revid": "125074845", "url": "https://it.wikipedia.org/wiki?curid=131595", "title": "Spettrometria di massa di ioni secondari", "text": "La spettrometria di massa di ioni secondari, indicata comunemente con l'acronimo SIMS, dall'inglese \"secondary ion mass spectrometry\" \u00e8 una tecnica di spettrometria di massa utilizzata per la caratterizzazione di superfici. Consiste nel bombardare il campione con un fascio di ioni (detti \"ioni primari\") ed analizzare gli ioni prodotti dal bombardamento (\"ioni secondari\"). La tecnica SIMS garantisce un'altissima sensibilit\u00e0 nel rilevare sostanze presenti in traccia (ppm-ppb) e un'eccellente risoluzione in profondit\u00e0 (3\u00f710 nm).\nStoria.\nLe origini della spettrometria SIMS risalgono all'inizio del XX secolo, con gli esperimenti di sir Joseph John Thomson sugli effetti degli ioni positivi su superfici metalliche e la costruzione del primo spettrometro di massa (1912). Il primo strumento di analisi SIMS venne realizzato negli anni sessanta per conto della NASA, al fine di analizzare la distribuzione spaziale e isotopica di tutti gli elementi dall'idrogeno all'uranio delle rocce lunari che erano state riportate sulla Terra. La tecnica SIMS si \u00e8 poi evoluta ed \u00e8 attualmente una tecnica standard assai diffusa nel campo dell'industria dei semiconduttori, in particolare per la caratterizzazione di giunzioni e impiantazioni ioniche. Pi\u00f9 recentemente la spettrometria di ioni secondari (specialmente il cosiddetto SIMS-statico) si \u00e8 affermata in svariati campi: dell'analisi geochimica e cosmochimica all'archeologia e all'investigazione giudiziaria.\nSIMS statico e SIMS dinamico.\nLa spettrometria di massa di ioni secondari \u00e8 generalmente una \"tecnica distruttiva\", poich\u00e9 interagisce con il campione alterandolo. A seconda dell'intensit\u00e0 del processo di erosione si fa per\u00f2 distinzione tra \"SIMS dinamico\" e \"SIMS statico\", nel caso in cui la superficie analizzata non venga modificata durante l'analisi.\nIl SIMS dinamico, pur essendo una tecnica distruttiva, ha una maggiore sensibilit\u00e0 e permette la \"quantificazione\" dei risultati. L'interazione del fascio primario (in genere ioni O- oppure Cs+) con il campione avviene in condizioni pi\u00f9 riproducibili nel SIMS dinamico. Utilizzando ioni primari O- si favorisce la creazione di ioni secondari positivi e lo strato ossidato preesistente sul campione perde la sua influenza. Gli ioni di cesio, l'elemento con il pi\u00f9 basso potenziale di ionizzazione, favoriscono la creazione di ioni secondari negativi. In questo modo il SIMS dinamico \u00e8 meno suscettibile agli effetti di matrice rispetto al SIMS statico.\nIn realt\u00e0 anche nel SIMS statico si ha alterazione della superficie del campione, sebbene essa sia assai limitata (in particolare utilizzando un fascio primario defocalizzato). Nel SIMS statico sono necessari tempi di analisi (tempi di erosione) di alcune ore per consumare interamente un solo strato molecolare.\nMicroscope e microprobe mode.\nIl metodo di lavoro del SIMS statico si chiama \"microscope mode\", cio\u00e8 modo da microscopio. Le analisi puntuali, come quelle fatte nel SIMS dinamico, invece, sono fatte in \"microprobe mode\" cio\u00e8 come una microsonda.\nIl processo SIMS.\nNella tecnica SIMS il campione viene posto in una camera ad alto vuoto (10\u22125\u00f710\u22129 Pa) e bombardato con un fascio di ioni primari a media energia (1\u00f7100 keV). Il bombardamento provoca l'emissione di materiale (atomi, molecole, ioni molecolari, ecc.) dalla superficie del campione (processo di \"erosione\" o \"sputtering\"). La gran parte del materiale emesso \u00e8 elettricamente neutro; una piccola frazione (circa l'1%) \u00e8 invece ionizzata, positivamente o negativamente: le particelle emesse con carica elettrica sono dette \"ioni secondari\". Gli ioni secondari sono emessi solo dagli strati superficiali del campione (1\u00f710\u00a0nm di profondit\u00e0). Gli ioni secondari sono successivamente analizzati da uno spettrometro di massa; gli ioni della massa selezionata vengono raccolti da un rivelatore. L'output del rivelatore \u00e8 inviato ad un computer, che pu\u00f2 mostrare i dati sotto forma di profili di profondit\u00e0 della composizione chimica del campione, mappe elementali della superficie del campione, spettri di massa.\nErosione del campione.\nIl processo di erosione del campione viene effettuato attraverso bombardamento di atomi o ioni con tecniche a spruzzo.\nEstrazione degli ioni secondari.\nGli ioni secondari che lasciano il campione vengono raccolti da un estrattore e focalizzati verso lo spettrometro vero e proprio. Il fascio di ioni secondari attraversa dapprima un apparato che funge da prisma dispersivo in energia cinetica, in modo da poter selezionare solo gli ioni di energia cinetica opportuna. Quindi entrano nello spettrometro di massa, che agisce da prisma dispersivo in massa e permette di convogliare sui rivelatori soltanto gli ioni di massa opportuna.\nL'apparecchiatura SIMS.\nUn apparecchio per l'analisi SIMS \u00e8 costituito dalle seguenti componenti:\nSistema da vuoto.\nSpesso nella descrizione delle tecniche SIMS e dell'apparato di misura si trascura o sottintende il fatto che tutte le operazioni avvengono in condizioni di vuoto spinto (10\u22125\u00f710\u22129 Pa). Tali condizioni sono necessarie per due motivi: prima di tutto, nell'analisi SIMS, gli ioni secondari devono viaggiare per diversi centimetri senza subire deviazioni a causa degli urti con molecole dell'ambiente; in secondo luogo, poich\u00e9 la spettrometria SIMS \u00e8 una tecnica di superficie molto sensibile, si deve evitare l'adsorbimento di molecole ambientali da parte del campione.\nOltre ad una pompa meccanica per il raggiungimento del vuoto primario, si utilizzano generalmente una o pi\u00f9 pompe turbomolecolari (a seconda delle dimensioni dell'apparecchio). Nel SIMS dinamico non sono necessarie condizioni di vuoto estremo, poich\u00e9 la corrente di ioni secondari \u00e8 relativamente intensa e quindi la presenza di gas residui influisce in modo minore. Nel SIMS statico invece \u00e8 necessario un vuoto migliore di qualche ordine di grandezza e dunque il sistema da vuoto \u00e8 spesso pi\u00f9 articolato.\nLe pompe sono collocate nei punti dove la condizione di vuoto spinto \u00e8 pi\u00f9 cruciale: in prossimit\u00e0 della sorgente del fascio primario, per garantirne la purezza e stabilit\u00e0, vicino al campione da analizzare, per ridurre le eventuali contaminazioni introdotte dal/sul campione e in prossimit\u00e0 dei rivelatori, per abbattere la corrente di buio.\nAll'interno della camera da vuoto sono in genere presenti un vacuometro a termocoppia (misura del vuoto primario) e un vacuometro a ionizzazione (misura del vuoto spinto) per il monitoraggio delle condizioni di lavoro.\nSorgenti ioniche.\nMentre in origine si utilizzavano fasci primari formati da ioni di gas nobili (tipicamente Ar+), oggi si preferisce utilizzare ioni O-, O2+ e Cs+ (o Ga+) poich\u00e9 questi garantiscono una migliore efficienza del processo di ionizzazione.\nLe pi\u00f9 diffuse sorgenti di plasma sono: duoplasmatron, catodo cavo, bombardamento elettronico (di solito con filamenti di W o Ir) e uso di radiofrequenze.\nLa sorgente tipica per gli ioni O \u00e8 il duoplasmatron. Al suo interno viene creato un plasma di ioni O- e O2+, che vengono estratti tramite l'applicazione di un campo elettrico. A seconda della polarit\u00e0 del campo di estrazione \u00e8 quindi possibile produrre un fascio primario negativo o positivo. Il duoplasmatron pu\u00f2 funzionare, almeno virtualmente, con qualsiasi tipo di gas.\nLa \"sorgente ionica a metallo liquido\" \u00e8 utilizzata per la produzione di ioni Ga+. Questo tipo di sorgente garantisce le migliori prestazioni in fatto di luminosit\u00e0 e collimazione del fascio primario. \u00c8 composta da un ago di tungsteno di 10 \u00b5m di diametro immerso parzialmente in un bagno di metallo liquido; il metallo bagna l'ago e risale per capillarit\u00e0. Vicino alla punta dell'ago si trova un elettrodo di estrazione: a causa del potenziale elettrostatico e delle forze di tensione superficiale, si forma un cono di Taylor sulla punta dell'ago. Se il campo elettrico \u00e8 sufficientemente intenso si ha emissione di ioni positivi dalla punta del cono. La sorgente \u00e8 esposta a contaminazione da parte dei gas residui della camera e alla formazione di irregolarit\u00e0 sul cono (probabilmente dovute a ossidazione).\nLa \"sorgente a ionizzazione superficiale\" \u00e8 la pi\u00f9 diffusa sorgente di ioni Cs+. Gli ioni sono prodotti dalla vaporizzazione del cesio attraverso un setto poroso di tungsteno (effetto termoionico).\nColonna primaria.\nGli spettrometri SIMS montano in genere almeno due sorgenti di ioni primari di natura diversa, tipicamente un duoplasmatron e una sorgente termoionica a Cs o una pistola a metallo liquido (Ga). Il fascio primario attraversa innanzitutto un settore magnetico che agisce da filtro di massa, eliminando le eventuali impurit\u00e0, e dirige il fascio verso le lenti elettrostatiche di condensazione e focalizzazione, che controllano l'intensit\u00e0 e la dimensione del fascio primario.\nIn prossimit\u00e0 del campione si trovano i deflettori elettrostatici, che consentono di muovere il fascio primario sul campione ed eventualmente di effettuare una scansione nel caso si voglia acquisire una mappa elementale della superficie. Il processo di scansione permette di distribuire uniformemente l'intensit\u00e0 del fascio su un'ampia zona del campione, garantendo la formazione di crateri di erosione pi\u00f9 omogenei.\nColonna secondaria.\nIl sistema di raccolta degli ioni secondari \u00e8 composto essenzialmente da due parti: innanzitutto un intenso campo di estrazione riduce la dispersione degli ioni secondari, dovuta alla loro distribuzione angolare ed energetica iniziale, e seleziona la polarit\u00e0 degli ioni che raggiungeranno lo spettrometro. Quindi una sezione di accoppiamento consente un compromesso tra l'emittanza del fascio secondario e l'accettanza angolare dello spettrometro.\nLa prima lente, detta \"lente di immersione\", raccoglie gli ioni secondari e li convoglia verso la \"lente di trasferimento\" che li focalizza verso l'ingresso dello spettrometro di massa. I \"deflettori di emittanza dinamica\" lavorano in modo sincrono con i deflettori del fascio primario e consentono di allineare verso lo spettrometro gli ioni secondari a mano a mano che il fascio primario effettua la scansione del campione. All'ingresso dello spettrometro un \"diaframma di contrasto\" esclude dall'analisi gli ioni con traiettorie troppo inclinate, riducendo cos\u00ec le aberrazioni (ma anche la trasmissivit\u00e0 dello strumento).\nSelettore energetico.\nIl fascio secondario viene poi monocromatizzato, selezionando gli ioni di opportuna energia cinetica tramite un \"settore elettrostatico\", un apparecchio che deflette gli ioni proporzionalmente alla loro energia cinetica. Il settore elettrostatico \u00e8 composto da due settori sferici posti ad una differenza di potenziale che \u00e8 generalmente un decimo del voltaggio di estrazione (10V-1000V).\nAll'interno del settore elettrostatico si ha equilibrio tra la forza centripeta e la forza elettrostatica: \"(mv2/r = qE).\" Per un dato campo elettrico \"E\", il raggio di curvatura \"r\" dipende dall'energia cinetica \"K\" della particella: \"r = mv2/qE = K\u22192/qE\". Una slitta mobile con una fenditura consente di selezionare solo gli ioni deviati con un determinato raggio di curvatura, ovvero di una certa energia cinetica prestabilita. Grazie alla sfericit\u00e0 del selettore, il trasferimento dell'immagine dal campione ai successivi apparati avviene con una distorsione minima. Inoltre, a causa della curvatura, tutti i prodotti di erosione elettricamente neutri non riescono a superare il settore elettrostatico e sono impediti dall'entrare nel selettore di massa.\nL'acromaticit\u00e0 della separazione di massa \u00e8 ottenuta accoppiando il settore elettrostatico con quello magnetico attraverso una lente che focalizza il fascio in uscita dal selettore di energia cinetica nel punto acromatico del settore magnetico.\nSelettore in massa (spettrometro).\nPer ottenere la selezione in massa degli ioni secondari \u00e8 possibile utilizzare uno spettrometro di massa a \"quadrupolo\" o uno spettrometro a \"settore magnetico\". Per entrambi gli apparati la selezione degli ioni avviene secondo il rapporto m/q una volta fissati il campo magnetico B e l'energia cinetica degli ioni entranti: in base alla risoluzione dello spettrometro \u00e8 possibile separare il segnale degli ioni molecolari dal segnale degli ioni atomici con la stessa massa (difetto di massa); \u00e8 possibile separare ioni che hanno lo stesso segnale m/q (ione doppio carico e ione singolo carico con massa doppia).\nQuadrupolo.\nL'analizzatore a quadrupolo \u00e8 un apparecchio che agisce da filtro di massa, dipendente da parametri elettrici e sensibile al rapporto \"m/q\". Per una determinata configurazione di alimentazione del quadrupolo, solo gli ioni con un determinato \"m/q\" riescono a passare e sono trasmessi ai rivelatori.\nL'analizzatore a quadrupolo \u00e8 costituito da quattro sbarre conduttive parallele; le sbarre opposte sono connesse allo stesso potenziale e le due coppie hanno potenziale \"P\" opposto, costituito da una componente continua ed un'alternata: \"P(t) = \u00b1[ U + V cos(\u03c9t)]\". Per ciascuna combinazione di \"U\", \"V\" e \"\u03c9\" solo gli ioni con un determinato \"m/q\" hanno una traiettoria stabile e riescono a passare. Cambiando sequenzialmente i parametri di lavoro, \u00e8 possibile permettere il passaggio di ioni con differenti \"m/q\".\nUno spettrometro a quadrupolo non pu\u00f2 analizzare ioni che arrivano con un'elevata energia cinetica; di qui la necessit\u00e0 di un selettore di energia cinetica a monte del dispositivo. Inoltre, per ridurre gli effetti di bordo del campo elettrico del quadrupolo e migliorarne la trasmissivit\u00e0, si aggiungono alle estremit\u00e0 delle sbarre principali delle sbarre addizionali pi\u00f9 corte.\nSettore magnetico.\nIl settore magnetico agisce come un prisma dispersivo in massa: gli ioni entranti sono deviati dal campo magnetico ed escono con una traiettoria che dipende soltanto dal rapporto \"m/q.\"\nPer un dato campo magnetico \"B\", il raggio di curvatura \"r\" dipende dal rapporto massa su carica e vale la relazione: \"m/q = r2\u2219B2/2V\" dove V \u00e8 il potenziale di accelerazione degli ioni. Una slitta mobile con una fenditura posta in uscita dal dispositivo consente di selezionare solo gli ioni deviati con un determinato raggio di curvatura, ovvero con una certa massa.\nGli spettrometri a settore magnetico pi\u00f9 recenti usano una configurazione \"a facce non-normali\" per l'ingresso e l'uscita degli ioni: con questa configurazione le distorsioni del campo alle estremit\u00e0 del settore magnetico comprimono il fascio nella direzione normale al moto, garantendo una maggiore trasmissivit\u00e0 e una migliore focalizzazione in uscita.\nRivelatori.\nAttraversato lo spettrometro, il fascio attraversa una serie di lenti di proiezione, che si attivano quando si desidera acquisire una mappa elementale diretta del un campione focalizzando il fascio secondario sul rivelatore a \"microchannel plate\". In modalit\u00e0 standard, gli ioni secondari sono invece deviati da un settore elettrostatico verso i rivelatori: un elettromoltiplicatore o un pozzo di Faraday. Il settore elettrostatico funge anche da filtro per le particelle neutre che si sono generate per l'urto di uno ione secondario contro le pareti e che contribuirebbero ad aumentare il rumore dei rivelatori. L'elettromoltiplicatore \u00e8 il dispositivo pi\u00f9 sensibile: quando il fascio di secondari \u00e8 troppo intenso, il pozzo di Faraday viene spostato automaticamente davanti ad esso in modo da raccogliere e misurare la corrente ionica.\nGli elettromoltiplicatori pi\u00f9 precisi (e costosi) sono quelli a dinodi, tuttavia le prestazioni del channel electron multiplier e il minor costo lo rendono un'alternativa spesso utilizzata negli apparecchi SIMS. Il channel electron multiplier \u00e8 costituito da un cono rivestito di materiale semiconduttore. I capi del channel electron multiplier sono mantenuti ad un'elevata differenza di potenziale (l'ingresso \u00e8 a terra per permettere la raccolta di ioni di entrambe le polarit\u00e0); gli ioni secondari incidenti sulle pareti del channel electron multiplier provocano l'emissione di elettroni, che viene amplificata per effetto cascata. L'amplificazione del channel electron multiplier \u00e8 elevata (108): per ogni ione incidente si genera alla fine del cono una scarica elettrica, che viene registrata dal sistema di conteggio. Il segnale di buio dei channel electron multiplier \u00e8 molto basso (circa un conteggio al secondo) e il tempo di desaturazione \u00e8 di circa 10\u22126 s. Le prestazioni dei channel electron multiplier decrescono nel tempo e sono fortemente compromesse da utilizzo in regime di saturazione.\nI rivelatori ionici per la generazione di immagini dirette sono in genere composti da una serie di piccoli channel electron multiplier disposti lungo un piano. I microchannel plate utilizzati negli strumenti SIMS hanno un diametro di circa 2000 canali e ciascun canale \u00e8 largo circa 10\u00a0\u00b5m e lungo 400\u00a0\u00b5m. Il diametro complessivo del rivelatore \u00e8 di circa 25\u00a0mm. Per ottenere un guadagno di 106 si accoppiano due microchannel plates, disposti uno sopra l'altro. Collegando l'uscita dei microchannel plate ad uno schermo si ottiene facilmente un'immagine in tempo reale della composizione chimica del campione.\nApplicazioni.\nLe applicazioni pi\u00f9 diffuse per la spettrometria SIMS dinamica sono l'acquisizione di profili di profondit\u00e0 e la caratterizzazione di impiantazioni ioniche nell'ambito dell'industria dei semiconduttori.\nGrazie alla possibilit\u00e0 di effettuare scansioni con il fascio primario a mano a mano che si penetra in profondit\u00e0, si possono acquisire informazioni tridimensionali sulla composizione chimica dei campioni. Utilizzando spettrometri a settore magnetico dotati di pi\u00f9 rivelatori, \u00e8 inoltre possibile acquisire profili di profondit\u00e0 per diversi elementi contemporaneamente e con un'elevatissima sensibilit\u00e0. In questo modo si riescono a caratterizzare anche campioni composti da diversi strati di materiale diverso.\nLa spettrometria SIMS consente inoltre di acquisire spettri di massa dei campioni analizzati, nonch\u00e9 immagini.\nIn particolare, tramite i microchannel plate si pu\u00f2 avere un'immagine in tempo reale della composizione elementale del campione, mentre tramite scansione si ottengono mappe pi\u00f9 accurate. Disattivando il filtro di massa \u00e8 possibile acquisire immagini topografiche analoghe a quelle ottenute mediante microscopia SEM.\nIl SIMS statico trova applicazione soprattutto nel campo dei beni culturali."}
{"id": "131596", "revid": "167951", "url": "https://it.wikipedia.org/wiki?curid=131596", "title": "Jas Gawronski", "text": "Biografia.\n\u00c8 il sesto figlio di Jan Gawronski, politico e diplomatico polacco del periodo della seconda guerra mondiale, e della scrittrice italiana Luciana Frassati, figlia dello storico direttore e fondatore del quotidiano torinese \"La Stampa\" Alfredo Frassati e sorella del beato Pier Giorgio Frassati.\nCarriera giornalistica.\nLaureatosi in giurisprudenza alla Sapienza di Roma, \u00e8 stato dapprima un corrispondente RAI da New York, Parigi, Mosca e Varsavia; successivamente, curatore di programmi culturali, scientifici e politici negli anni ottanta sulle reti Fininvest/Mediaset (present\u00f2 la trasmissione televisiva scientifica \"Big Bang\", in onda su Canale 5 dal 1985 al 1989). Divenne poi collaboratore de \"La Stampa\".\nCarriera politica.\nNella carriera politica invece, divenne dapprima consigliere comunale di Torino, quindi consigliere regionale del Piemonte per il Partito Repubblicano Italiano, poi portavoce del presidente del consiglio Silvio Berlusconi (1994-1995), senatore della Repubblica (dal 1996 al 1999), parlamentare europeo per cinque legislature (dal 1981 al 1994, con il PRI e dal 1999 al 2009 con Forza Italia). Alle elezioni politiche del 1996 viene eletto senatore della XIII legislatura della Repubblica Italiana nella circoscrizione Piemonte per il Polo per le Libert\u00e0. Fu rieletto nuovamente deputato del Parlamento europeo nel 1999 per la lista di Forza Italia. Sempre per Forza Italia \u00e8 stato riconfermato nel 2004, nella circoscrizione nord-ovest, dopo la rinuncia di Berlusconi (incompatibile con la carica di governo); Gawronski ricevette circa 35\u00a0000 preferenze, poco pi\u00f9 di quelle ottenute da Iva Zanicchi, risultata in testa dopo il primo provvisorio conteggio.\nFu poi iscritto al gruppo parlamentare del Partito Popolare Europeo, quindi divenne membro della Commissione per gli affari esteri, poi della Commissione per i trasporti e il turismo, quindi della Delegazione per le relazioni con i paesi del Sud-Est asiatico e la relativa Associazione delle nazioni (ASEAN); successivamente anche della Delegazione per le relazioni con la Penisola coreana, quindi all'Assemblea parlamentare Euromediterranea. Dal gennaio 2012 \u00e8 presidente della Quadriennale di Roma."}
{"id": "131597", "revid": "86599", "url": "https://it.wikipedia.org/wiki?curid=131597", "title": "29 Amphitrite", "text": "29 Amphitrite (in italiano anche 29 Anfitrite) \u00e8 un asteroide della fascia principale del diametro medio di circa 212,2\u00a0km. Scoperto nel 1854, presenta un'orbita caratterizzata da un semiasse maggiore pari a e da un'eccentricit\u00e0 di 0,0731932, inclinata di 6,08256\u00b0 rispetto all'eclittica.\nHa una superficie relativamente brillante ed \u00e8 composto da rocce silicate, ferro e nichel allo stato metallico.\nL'asteroide \u00e8 dedicato a Anfitrite, dea del mare nella mitologia greca.\nNel 1979, in base ai dati sulla curva di luce, Edward F. Tedesco ha ipotizzato l'esistenza (mai confermata) di un satellite naturale del pianetino."}
{"id": "131598", "revid": "941", "url": "https://it.wikipedia.org/wiki?curid=131598", "title": "Donato di Pascuccio D'Antonio", "text": ""}
{"id": "131599", "revid": "10501", "url": "https://it.wikipedia.org/wiki?curid=131599", "title": "Dulce est desipere in loco", "text": ""}
{"id": "131600", "revid": "119926680", "url": "https://it.wikipedia.org/wiki?curid=131600", "title": "112 (numero)", "text": "Centododici (112) \u00e8 il numero naturale dopo il 111 e prima del 113."}
{"id": "131603", "revid": "1718925", "url": "https://it.wikipedia.org/wiki?curid=131603", "title": "Nino Costa", "text": "Biografia.\nNasce a Torino da una famiglia di origini ciriacesi, da madre monferrina e padre canavesano. Studente al liceo classico Cavour, laureato in Lettere e in Medicina Veterinaria, svolge per tutta la vita la professione di bancario presso la Cassa di Risparmio di Torino.\nCon lo pseudonimo di Mamina pubblica le sue prime poesie sul settimanale dialettale \"Birichin\", fondato a fine Ottocento. \nA partire dal 1922 pubblica le sue raccolte di versi in piemontese: \"Mamina\" (1922), \"Sal e P\u00e8iver\" (1924), \"Brassab\u00f2sch\" (1928), \"Fruta madura\" (1931), \"Poesie religiose piemont\u00e8ise\" (1934), \"R\u00f2ba n\u00f2stra\" (1938), \"Tempesta\", pubblicato postumo nel (1946).\nMuore a Torino il 5 novembre 1945, un anno dopo la prematura scomparsa del figlio diciannovenne Mario, ucciso durante un'azione partigiana in Val Chisone. \u00c8 sepolto accanto al figlio nel cimitero di Ciri\u00e9. A lui il Comune ha dedicato una scuola media e una via nel centro cittadino."}
{"id": "131604", "revid": "1005847", "url": "https://it.wikipedia.org/wiki?curid=131604", "title": "Casco", "text": "Il casco \u00e8 un copricapo protettivo, facente parte dell'equipaggiamento protettivo individuale per motociclisti, realizzato in materiale resistente agli urti e usato sia in ambito sportivo sia nel mondo del lavoro, allo scopo di preservare la testa da impatti improvvisi. Pur derivando chiaramente dall'elmetto, si distingue per essere stato concepito ed essersi tecnicamente evoluto in funzione di proteggere la testa dagli effetti dell'impatto di un corpo in velocit\u00e0 contro oggetti generalmente fermi e non viceversa. Per le similitudini d'uso e d'aspetto, il casco viene anche chiamato impropriamente elmetto e viceversa.\nEtimologia.\nLa parola \"casco\" deriva dallo spagnolo \"casco\", \"coccio\", \"cranio\" di origine incerta (dal greco , \"kapsik\u00f3s\", a sua volta dal latino \"capsa\", \"scatola\"?).\nStoria.\nLa prima documentazione relativa all'uso del casco \u00e8 formata dalle cronache dell'incidente occorso al campione statunitense di ciclismo su pista Harry Elkes, in attivit\u00e0 a cavallo fra il XIX e il XX secolo. Il 30 maggio 1903, mentre stava provando la pista del velodromo di Boston, prima della gara di mezzofondo, Elkes cadde e venne travolto da uno \"stayer\" che lo seguiva, finendo con il capo schiacciato dalla ruota del motociclo. I raccapriccianti effetti dell'incidente, l'enorme numero di spettatori presenti e la popolarit\u00e0 del ciclista, ne fecero un caso di grande impatto mediatico, con decine di articoli sulla stampa americana ed europea. Fu in quell'occasione che, per la prima volta, si inizi\u00f2 a discutere sull'opportunit\u00e0 di indossare un casco protettivo nelle gare velocistiche.\nI primi caschi per piloti di auto e moto furono dei semplici copricapo in cuoio morbido, del tutto simili a quelli utilizzati dai pionieri dell'aviazione. Gi\u00e0 dalla fine degli anni dieci cominciarono ad essere utilizzati i primi caschi realizzati in cuoio rigido, sagomati \"a scodella\", ai quali furono presto aggiunte delle bordature in cuoio, dette creste, con la funzione di attutire maggiormente gli urti. Tali bordature richiamavano la forma degli elmi in uso ai soldati inglesi nel XVII secolo e per tale motivo il casco prese la denominazione di \"Cromwell\", dal celebre condottiero inglese, poi mantenuta nei decenni successivi anche dopo la scomparsa delle creste.\nLa grande frequenza degli incidenti durante le competizioni e le drammatiche conseguenze dovute ai circuiti dell'epoca, spesso collocati sulle strade dei centri cittadini, mantennero alta l'attenzione degli organizzatori e delle autorit\u00e0, verso una maggiore sicurezza dei piloti. Nel 1922, in occasione della 3\u00aa Coppa d'Inverno svoltasi sul circuito di Montichiari e organizzata dall'associazione studentesca torinese \"La Goliarda\", venne imposto per la prima volta in Italia l'obbligo di uso del casco ai concorrenti durante le prove e la gara, poi vinta da Mario Cavedini su Moto Guzzi\nA partire dalla seconda met\u00e0 degli anni venti si registra una grande evoluzione tecnica dei caschi, soprattutto ad uso motociclistico, che vede l'utilizzo di varie tipologie d'imbottitura, dal sughero, alla polpa di legno, alla tela, oltre all'aggiunta della parte coprinuca integrata al sottogola. Furono proposti anche caschi pneumatici, da gonfiare con pompa per bicicletta, gi\u00e0 sperimentati nei primi anni del secolo, ma non ebbero successo.\nNegli anni trenta e quaranta, sempre mantenendo l'identica foggia, ebbero una limitata diffusione caschi con calotta in lega leggera ottenuta per stampaggio, particolarmente economici, per poi passare alla fibra vulcanizzata, al poliestere e, finalmente, alla fibra di vetro, a partire dal 1954. Con questi materiali verniciabili, nacque la consuetudine di colorare i caschi in modo vistoso, allo scopo di offrire al pubblico la possibilit\u00e0 di identificare pi\u00f9 facilmente il concorrente nelle gare motociclistiche. Celeberrima la calotta gialla con l'effigie di Topolino del campione Umberto Masetti o la versione tricolore di Giacomo Agostini.\nNel 1950 vennero adottati dall'aviazione militare statunitense degli appositi caschi per i piloti degli aerei da caccia a reazione con protezioni posteriore e laterali allungate, allo scopo di fornire un solido fissaggio per il respiratore. La nuova forma risultava anche maggiormente protettiva e l'idea venne mutuata in campo motociclistico e automobilistico, nel 1955, con la produzione dei primi caschi appunto denominati \"Jet\". L'impiego del casco tipo \"Jet\" ebbe, nel primo decennio, scarsa diffusione tra i piloti, particolarmente tra i motociclisti, i quali opposero una decisa resistenza all'utilizzo, in quanto il nuovo casco risultava pi\u00f9 pesante e la foggia limitava notevolmente i movimenti della testa. A met\u00e0 degli anni sessanta quasi tutti i piloti di Formula 1 avevano ormai adottato il casco tipo \"Jet\", mentre nel Motomondiale la maggioranza dei piloti ancora usava il \"Cromwell\". Tra i pi\u00f9 ostinati il campionissimo Agostini che mai utilizz\u00f2 un \"Jet\" in gara, abbandonando il \"Cromwell\" solo nel 1971.\nCaratteristiche.\nIl casco \u00e8 composto da diversi componenti ed il modello forse pi\u00f9 conosciuto \u00e8 quello che si vede indossato da motociclisti ed automobilisti sportivi, al fine di proteggere il conducente (e il passeggero) dagli urti contro altri veicoli o cose.\nIn Italia, nozioni e legalit\u00e0 del casco sono introdotte nell'articolo 171 del Codice della strada.\nCalotta.\nIl casco ha delle caratteristiche che gli permettono di proteggersi da urti pi\u00f9 o meno violenti, queste caratteristiche oltre che dalla forma del casco stesso, sono dettate anche dal tipo di struttura, che \u00e8 praticamente uguale per ogni ambito:\nLa parte pi\u00f9 interna della calotta viene munita di un rivestimento interno e visibile quando si guarda la parte interna del casco ed ha l'importante funzione di porre uno strato morbido tra la calotta e la testa, rendendo il casco adattabile e permetterne di creare pi\u00f9 misure, inoltre pu\u00f2 facilitare il lavaggio del casco.\nIl materiale utilizzato per il rivestimento \u00e8 generalmente tessuto, preferibilmente con trattamento anallergico e con una struttura traspirante, ma pu\u00f2 essere utilizzato assieme a gommapiuma o altri materiali espansi per la creazione delle diverse taglie.\nTipo di sottogola.\nEsistono diversi tipi di sottogola a seconda del sistema di chiusura:\nIl fissaggio del sottogola alla calotta del casco avviene tramite rivetti, i quali possono essere esterni o interni, generalmente per i modelli di categoria superiore e sportivi i rivetti rimangono interni, in quanto a causa di un urto diretto potrebbero rompersi e far sfilare il casco, come nel caso di Franco Uncini durante il motomondiale classe 500 di Assen del 1983.\nTipi di casco.\nEsistono diversi tipi di casco:\nVisiera.\nLa visiera del casco pu\u00f2 essere di vari tipi:\nLe visiere per permettere l'isolamento dall'esterno vanno a comprimere una guarnizione, la quale isola sia dall'aria sia dall'acqua, per garantire ci\u00f2 il sistema su cui viene vincolata la visiera ha una regolazione tramite asole e viene vincolato da una o pi\u00f9 viti, questo permette la tolleranza produttiva di ogni pezzo, che altrimenti potrebbe portare al mancato isolamento in quanto non comprimerebbe la guarnizione.\nParticolarit\u00e0.\nI caschi per uso fuoristrada non sempre hanno la visiera, come nei modelli da cross, mentre queste ricompaiono risagomate nei modelli da enduro, in questi casi si ha/utilizza:\nOmologazione.\nIl casco, di qualunque tipo sia, deve essere omologato dal Ministero dei trasporti o tramite la specifica ECE/ONU 22-05 (europea, a partire dal 1986) o la specifica DOT TP-218-07 (americana) o l'omologazione senza valore legale della Snell o l'omologazione nazionale, come quella dell'Australiana (AU) o del Giappone (JIS T) e l'etichetta di omologazione che vi \u00e8 applicata deve comprendere diversi numeri e sigle; nello specifico per l'omologazione europea si hanno:\nEsempio formula_1\nQueste omologazioni hanno il compito di certificare la validit\u00e0 protettiva di un casco o pi\u00f9 precisamente il superamento di determinati test, a seconda delle omologazioni possono essere utilizzate forme testa differenti, al riguardo esistono siti che raccolgono i risultati di queste prove, per diversi produttori e caschi, le omologazioni possono subire variazioni nel tempo e l'adempimento da parte dei produttori deve avvenire entro un determinato periodo, stesso dicasi per i rivenditori.\nAl riguardo nel 2010 l'associazione altroconsumo ha svolto dei test su diversi caschi, alcuni dei quali non sono riusciti a superare i test; infatti nonostante alcuni produttori riportino il \u201cmarchio di omologazione internazionale\u201d, ECE 22-05 i loro modelli non presentano le qualit\u00e0 e i requisiti di sicurezza previsti dal Regolamento vigente. Il test \u00e8 stato ripetuto nel 2012, con risultati analoghi a quelli del 2010.\nIl giornalista Riccardo Matesic ha evidenziato che i test vengono eseguiti dagli stessi produttori e che il ministero non esegue i test di controllo per la verifica delle omologazioni in quanto mancano i fondi, attualmente in Europa solo il Regno Unito testa e fornisce dati sulla sicurezza dei caschi con il programma SHARP (Safety Helmet Assessment and Rating Programme) avviato nel 2007, la quale valutazione viene a volte riportata dal produttore per il casco in questione.\nI caschi hanno generalmente una sola omologazione, questo fa s\u00ec che tale casco sia riconosciuto come tale solo nelle nazioni che riconoscono tale omologazione, ma esistono alcuni caschi che hanno la doppia omologazione e che ne permettono la vendita e uso su pi\u00f9 nazioni\nLe omologazioni legali esistenti per i caschi sono:\nGli standard indipendenti o supplementari sono:\nGli standard riconosciuti per le competizioni motociclistiche sono:\nObbligo di utilizzo ed esenzioni.\nL'uso del casco \u00e8 obbligatorio secondo l'attuale \"Decreto Legislativo N. 285 del 30/04/1992\" per:\nSono esenti da quest'obbligo:\nPer le biciclette il codice della strada non impone alcun obbligo, ma viene imposto nelle competizioni giovanili, questo perch\u00e9 oltre a non aver evidenziato alcun beneficio nell'uso quotidiano ha anche segnato una forte riduzione d'uso della bicicletta, costringendo i paesi che hanno testato o approvato tale obbligo a un'inversione o a un nuovo studio in materia.\nNote sulla sicurezza.\nIl casco risulta essere molto importante in caso di urto, ma \u00e8 altrettanto importante applicare altri accorgimenti:\nPrestazioni sulla durata.\nIl casco di per s\u00e9 non ha una scadenza, ma la sua prestazione viene logorata dal tipo e gravosit\u00e0 d'impiego e dal corretto stoccaggio/conservazione dello stesso.\nInfatti la calotta che \u00e8 sensibile ai raggi UV viene protetta dalla verniciatura, fin quanto essa rimane integra, mentre la calotta interna in poliestere espanso viene aggredita dal sudore o agenti atmosferici.\nIn linea di massima i vari costruttori in caso di uso quotidiano consigliano la sostituzione ogni 5 anni per via di molti fattori, quali fattori ambientali (esposizione durante la custodia nel baule moto/scooter o all'aperto), uso improprio del prodotto (applicazione di adesivi o collanti o prodotti non idonei), urti accidentali (casco che cade a tera o urta pareti o oggetti durante il trasporto a braccio), normale usura dell'interno e dell'esterno, coinvolgimento in incidenti anche di lieve entit\u00e0, che possono influire anche in misura rilevante sulle caratteristiche fisico-meccaniche del prodotto, pregiudicandone le sue prestazioni protettive.\nAltri esempi di casco.\nIn caso di epilessia.\nIn alcuni casi viene consigliato agli affetti da epilessia l'utilizzo di un apposito caschetto protettivo.\nForze dell'ordine.\nLe forze dell'ordine, in particolare forze speciali dell'esercito e della polizia, possono essere equipaggiate con un casco di protezione antisommossa; viene usato dalla polizia specialmente negli scontri con civili. Questo tipo di casco ha le caratteristiche di un elmetto che si allunga nella parte posteriore per proteggere il collo e nella parte anteriore ed ha una visiera che protegge il volto contro forti urti.\nCasco di volo.\nCasco di protezione utilizzato in particolar modo dai piloti militari e dagli equipaggi di volo per alloggiare la maschera di ossigeno, la cuffia, il microfono, il visore notturno e proteggere la testa in caso di eiezione. L'utilizzo di questo tipo di casco \u00e8 necessario a bordo degli apparecchi ultraleggeri a cabina aperta e obbligatorio in alcune nazioni.\nCasco asciugacapelli.\nEsistono anche particolari apparecchiature che non hanno uno scopo protettivo ma con forma analoga al casco, che hanno la funzione di asciugacapelli. Questi sono spesso usati nei saloni dei parrucchieri.\nCasco coloniale.\nParticolare tipo di copricapo in uso principalmente presso gli eserciti coloniali europei."}
{"id": "131605", "revid": "8660", "url": "https://it.wikipedia.org/wiki?curid=131605", "title": "Call center", "text": "Con il termine call center (inglese americano) o call centre (inglese britannico), in italiano centro chiamate, s'intende il complesso organizzato di mezzi e persone costituito da dispositivi, sistemi informatici e risorse umane, atto a gestire in modo ottimizzato le chiamate telefoniche da e verso un'azienda; non va confuso con l\"help desk\", sebbene alcuni di questi possano essere organizzati sotto forma di call center interni.\nDescrizione.\nStruttura.\nUn singolo call center \u00e8 un'infrastruttura unica che pu\u00f2 essere composta da un insieme di sistemi PABX, IVR e operatori distribuiti sull'intero territorio nazionale o internazionale, anche supportato da tecnologie \"Voice over IP\". Il cuore di un call center \u00e8 una centrale telefonica o PABX capace di gestire code ACD di chiamate telefoniche. Una chiamata in ingresso pu\u00f2 essere accodata in attesa (spesso con musica) di una risorsa telefonica (un operatore o un IVR). Un call center pu\u00f2 avere integrazione CTI con apparati informatici. Tali dispositivi permettono sia di collezionare informazioni di prestazione sul livello di servizio offerto, sia di far lavorare gli operatori con l'ausilio di un sistema CRM per ottenere informazioni ausiliare sul chiamante, sia per il marketing che per l'assistenza. Pi\u00f9 nel dettaglio, una chiamata proviene di solito da una linea digitale, da questo tipo di linea \u00e8 possibile ottenere sia il numero del chiamante, sia il numero digitato sul dispositivo telefonico. Tutte le altre informazioni supplementari (credito telefonico residuo, servizi attivati, dati anagrafici, profilo del cliente) sono ottenibili esclusivamente con il supporto di tecnologia informatica (applicazioni software specifiche).\nAttivit\u00e0.\nL'attivit\u00e0 di un call center pu\u00f2 essere svolta da operatori specializzati e/o risponditori automatici interattivi (IVR). Gli operatori e i risponditori automatici possono offrire informazioni, attivare servizi, fornire assistenza tecnica ai clienti, offrire servizi di prenotazione, consentire acquisti e organizzare campagne promozionali (per esempio telemarketing o gestione aziendale interna). Nel tempo i call center hanno subito notevoli cambiamenti, modificando la loro struttura e il modo di gestire le problematiche dei clienti. Gli IVR sono sempre pi\u00f9 sofisticati in termini di tecnologia, tanto da poter comprendere il linguaggio naturale del cliente e capire da semplici domande chi sta chiamando ed il motivo della chiamata. \nIl call center divide i suoi servizi principalmente tra chiamate in entrata (\"inbound\") e chiamate in uscita (\"outbound\"), anche se tendenzialmente il call center \u00e8 diventato il centro di contatto aziendale, gestendo quindi anche tutte le richieste che arrivano ad esempio sui canali social o via chat. La registrazione delle conversazioni telefoniche, ove previsto dalla legge, pu\u00f2 essere l'unico modo efficace per accertare i fatti in caso di eventuali dispute che dovessero insorgere tra cliente ed azienda, in particolare in ambiente bancario ed assicurativo. Un indicatore di prestazione particolarmente importante per la valutazione di \"team leader\" e personale e di eventuali premi retributivi \u00e8 l'indice di soddisfazione del cliente (o \"Customer Satisfaction Index\"), che esprime in modo sintetico la soddisfazione del cliente per il servizio fornito.\nTecnologia e organizzazione.\nGrandi aziende adottano sistemi di gestione delle relazioni con i clienti che rilevano il numero del chiamante e, in base alla \"strategicit\u00e0\" del cliente, inoltrano la chiamata a personale di maggiore professionalit\u00e0 o minore competenza o ad apposite sezioni di call center segmentate per clientela \"corporate\" e clientela al dettaglio. A supporto dei direttori esiste un sistema informativo direzionale in grado di calcolare dati aggregati quali le chiamate evase, i tempi medi di attesa e di servizio (applicando la teoria delle code), le pause degli operatori, le chiamate perse e quelle dissuase. Il ruolo tipico della Tecnologia dell'Informazione \u00e8 appunto quello di automazione del lavoro, controllo gerarchico e automazione dei flussi informativi. Tali sistemi pongono problemi di riservatezza dei lavoratori, perch\u00e9 talvolta prevedono opzioni di ascolto muto (intercettazione) delle chiamate fra cliente e dipendente e la loro registrazione in formato digitale.\nEsternalizzazione.\nSpesso molte aziende decentralizzano \"(outsourcing)\" i processi di supporto, dandoli in gestione a ditte esterne. Per ridurre fortemente i costi produttivi la maggior parte dei grandi operatori che forniscono questo servizio si trova nei paesi dell'est Europa, oppure nelle nazioni del nord Africa. Accanto a questo la gestione operativa degli acquisti viene scorporata e reinserita fra i processi primari dell'azienda: il call center ha una sezione apposita per gli acquisti.\nSoftware.\nCome per il contact center, esistono sul mercato applicazioni software specifiche per la gestione del call center, da semplici a molto complesse. Alcune integrano anche la parte tecnologica oltre a quella di governo dei processi. Con il linguaggio Java, la gestione di un call center \u00e8 fornita dalle API JTAPI."}
{"id": "131608", "revid": "1516566", "url": "https://it.wikipedia.org/wiki?curid=131608", "title": "Anfitrite (disambigua)", "text": ""}
{"id": "131609", "revid": "1982", "url": "https://it.wikipedia.org/wiki?curid=131609", "title": "29 Anfitrite", "text": ""}
{"id": "131612", "revid": "838137", "url": "https://it.wikipedia.org/wiki?curid=131612", "title": "Sepp Kusstatscher", "text": "Biografia.\nLaureato in teologia, \u00e8 stato sindaco di Villandro, consigliere provinciale dell'Alto Adige con la S\u00fcdtiroler Volkspartei, consigliere regionale del Trentino-Alto Adige. Nel 1999 usc\u00ec dalla SVP, per poi aderire al partito dei Verdi altoatesini.\n\u00c8 stato deputato del Parlamento europeo, eletto nel 2004 per la Federazione dei Verdi, nella circoscrizione nord-est, raccogliendo 29\u00a0000 preferenze, iscritto al gruppo Verdi/ALE.\n\u00c8 stato membro della Commissione per l'occupazione e gli affari sociali; della Commissione per i trasporti e il turismo; della Delegazione alla commissione parlamentare mista UE-ex Repubblica iugoslava di Macedonia; della Delegazione all'Assemblea parlamentare paritetica ACP-UE.\nNella legislatura 2004 - 2009 al Parlamento europeo \u00e8 stato il pi\u00f9 presente degli europarlamentari italiani con un record del 97,2%.\nAlle elezioni europee del 2009 \u00e8 candidato nella circoscrizione Italia nord orientale con la lista di Sinistra e Libert\u00e0, ma non viene eletto, in quanto la lista non supera la soglia di sbarramento del 4%.\nI suoi interessi politici principali sono: la lotta contro la realizzazione della Galleria di base del Brennero come progettata al presente; la tutela della biodiversit\u00e0 e dell'ambiente e il reddito di cittadinanza."}
{"id": "131614", "revid": "47767", "url": "https://it.wikipedia.org/wiki?curid=131614", "title": "Trentino Alto Adige", "text": ""}
{"id": "131615", "revid": "15732", "url": "https://it.wikipedia.org/wiki?curid=131615", "title": "Dietlinde Gruber", "text": ""}
{"id": "131616", "revid": "941", "url": "https://it.wikipedia.org/wiki?curid=131616", "title": "Giovanni De Luteri", "text": ""}
{"id": "131617", "revid": "941", "url": "https://it.wikipedia.org/wiki?curid=131617", "title": "Di Costantino Dosso Dossi", "text": ""}
{"id": "131618", "revid": "123187982", "url": "https://it.wikipedia.org/wiki?curid=131618", "title": "Si parva licet componere magnis", "text": "La locuzione latina si parva licet componere magnis significa \u00abse \u00e8 lecito paragonare le cose piccole alle grandi\u00bb; \u00e8 parte di un verso virgiliano (\"Georgiche\", IV, 176). Il poeta scrive tali parole mettendo a confronto il lavorio delle api con quello dei Ciclopi.\nNell'uso quotidiano si cita allo scopo di scusarsi preventivamente di eventuali paragoni che potrebbero apparire sproporzionati.\nGi\u00e0 nelle \"Bucoliche\", e precisamente nella prima Bucolica, che riporta il dialogo tra Titiro e Melibeo, Virgilio usa un'espressione simile \"...Sic canibus catulos similes, sic matribus haedos noram; sic parvis componere magna solebam\", riferendosi in questo caso a Roma, citt\u00e0 che ai suoi occhi \"si innalza tanto sopra le altre citt\u00e0 quanto i cipressi sul flessuoso viburno\"."}
{"id": "131619", "revid": "935281", "url": "https://it.wikipedia.org/wiki?curid=131619", "title": "Unione latina", "text": "L'Unione latina (catalano: \"Uni\u00f3 Llatina,\" francese: \"Union latine\", portoghese: \"Uni\u00e3o Latina,\" rumeno: \"Uniunea Latin\u0103,\" spagnolo: \"Uni\u00f3n Latina\") \u00e8 un'organizzazione internazionale formata da Paesi che hanno come lingue ufficiali e predominanti degli idiomi di derivazione latina, e ha lo scopo di promuovere e diffondere l'eredit\u00e0 culturale comune e valorizzare le diverse identit\u00e0 del mondo latino. Le sue attivit\u00e0 sono sospese dal 2012.\nStoria.\nVenne creata nel 1954 con la firma di un accordo costitutivo a Madrid, ed \u00e8 stata formalmente riconosciuta come un'istituzione a partire dal 1983.\nDalla data della formazione i membri crebbero dai 12 originari a 37, appartenenti a quattro continenti.\nNel 2012, una crisi finanziaria colp\u00ec l'organizzazione; essa interruppe tutte le sue funzioni, licenzi\u00f2 il personale ed auspic\u00f2 una riconversione del Segretariato. Ad oggi (2013) sopravvivono gli uffici fuori sede, grazie ai finanziamenti nazionali dei paesi che li accolgono.\nCriteri di partecipazione.\nQualunque paese che desiderasse entrar a far parte dell'unione doveva soddisfare almeno uno dei seguenti criteri:\nStati membri.\nL'Unione Latina contava membri in tutti i continenti.\nLingue ufficiali.\nLe lingue ufficiali dell'unione latina erano lo spagnolo, l'italiano, il francese, il portoghese, il catalano ed il rumeno. Le prime quattro lingue sono usate come lingue di lavoro: tutti i testi di diffusione generale devono essere tradotti in queste quattro lingue, mentre altri vengono tradotti anche in rumeno e catalano. Il logo della Unione includeva anche la versione in catalano dopo l'entrata di Andorra, dove il catalano \u00e8 l'unica lingua ufficiale."}
{"id": "131620", "revid": "2200836", "url": "https://it.wikipedia.org/wiki?curid=131620", "title": "Sit tibi terra levis", "text": "La locuzione latina Sit tibi terra levis, tradotta letteralmente, significa \"che la terra ti sia lieve\".\nDurante l'epoca del Paganesimo era un auspicio frequentemente utilizzato come epigrafe per le tombe latine e greche. L'origine della locuzione \u00e8 da ricercare nell'immagine del peso della terra sul corpo del defunto, che d\u00e0 a chi ne piange la perdita un senso di angoscia e di oppressione. La locuzione si trova citata letteralmente in Marziale, \"Epigrammata\", IX, 29 e rielaborata ibidem, V, 34. Si presta all'epigrafe metrica costituendo emistichio di pentametro dattilico.\nVi si pu\u00f2 leggere un'analogia con il saluto cristiano \"requiescat in pace\", che tuttavia richiama indirettamente alla credenza nell'oltretomba. Proprio per questo motivo la locuzione in oggetto \u00e8 oggi impiegata da coloro che, per varie motivazioni, desiderano porgere al defunto (o pi\u00f9 che altro ai suoi congiunti) un ultimo omaggio \"laico\", spogliato da ogni connotazione religiosa.\nLa locuzione ricorre anche nella poesia \"Che la terra ti sia finalmente lieve\" di Alda Merini."}
{"id": "131621", "revid": "830939", "url": "https://it.wikipedia.org/wiki?curid=131621", "title": "Sol lucet omnibus", "text": "La locuzione latina Sol omnibus lucet, tradotta letteralmente, significa \"il sole risplende per tutti\". \nIl proverbio significa, nel suo senso figurato, che tutti hanno diritto al loro raggio di sole, e cio\u00e8 che vi sono dei beni naturali comuni a ogni individuo, dei quali non si pu\u00f2 esser privati che con la prepotenza e l'ingiustizia."}
{"id": "131622", "revid": "125988120", "url": "https://it.wikipedia.org/wiki?curid=131622", "title": "Rossana Rossanda", "text": "Biografia.\nRossana Rossanda nacque a Pola, capoluogo dell'omonima provincia italiana (annessa poi alla Croazia jugoslava nel 1947), il 23 aprile del 1924, figlia di Luigi, di professione notaio, e Anita Rossanda, quest'ultima una discendente dell'importante famiglia allora proprietaria di Fenera e di altre Isole del Carnaro, gi\u00e0 irredentisti istriani, rovinati poi dal sopraggiungere della Grande depressione.\nDopo l'infanzia trascorsa presso il Lido di Venezia, ove si trasfer\u00ec con la sorella Marina presso degli zii nel 1930-1931, si stabil\u00ec poi insieme alla famiglia a Milano, dove tra il 1937 ed il 1940 frequent\u00f2 il liceo classico Alessandro Manzoni, anticipando d'un anno l'esame di maturit\u00e0. Iscrittasi poi alla facolt\u00e0 di filosofia della Statale, dove si laure\u00f2 a pieni voti, fu allieva del filosofo italiano Antonio Banfi.\nCon lo scoppio della seconda guerra mondiale, partecip\u00f2 giovanissima alla Resistenza in qualit\u00e0 di partigiana, col nome di battaglia di \"Miranda\" e, al termine del conflitto, dopo aver lavorato per la casa editrice Hoepli fino al 1947, s'iscrisse al Partito Comunista Italiano, in cui ricevette ben presto l'incarico di risollevare le sorti - e d'organizzarne dunque la ripresa delle attivit\u00e0 - della Casa della Cultura di via Borgogna, n. 3.\nNel dicembre del 1962, grazie anche alla sua profonda cultura, venne nominata responsabile della politica culturale del PCI dall'allora segretario nazionale Palmiro Togliatti; Rossanda infatti intrattenne per tutta la propria vita un vivace dialogo con alcune delle personalit\u00e0 culturali e politiche italiane ed internazionali pi\u00f9 in vista dell'epoca, come Anna Maria Ortese (per la quale organizz\u00f2 un viaggio in Unione Sovietica), Pier Paolo Pasolini e Carlo Levi (con i quali si rec\u00f2 a Praga, nell'allora Cecoslovacchia, nel 1965), Italo Calvino, Gy\u00f6rgy Luk\u00e1cs, Milan Kundera, Louis Aragon, Bertolt Brecht, Louis Althusser, Michel Foucault, Jean-Paul Sartre e Simone de Beauvoir, e Fidel Castro (conosciuto durante un suo viaggio a Cuba nel 1967 assieme, fra gli altri, a Marguerite Duras, Michel Leiris e Giangiacomo Feltrinelli), ponendosi altres\u00ec quale interlocutrice di punta per il PCI con gli ambienti culturali ed intellettuali vicini alla sinistra.\nNel 1963 venne eletta alla Camera dei deputati nel collegio elettorale di Milano; si trasferir\u00e0 a Roma nel mese di dicembre. Sua sorella Marina \u00e8 stata eletta al Senato per due legislature.\nEsponente di spicco dell'ala di sinistra interna maggiormente movimentista del PCI, gravitante sulla figura di Pietro Ingrao e proprio per questo denominata \"Ingraiana\", nel 1968, proprio nel bel mezzo delle dirompenti agitazioni studentesche ed operaie, pubblic\u00f2 un piccolo saggio, intitolato \"L'anno degli studenti\", in cui esprimeva la sua adesione piena ed incondizionata alle rivendicazioni che gruppi e collettivi di sinistra - anche all'infuori dei circuiti del PCI - stavano portando avanti. In quel periodo, non a caso, si distinse nel salvaguardare il perdurare di un dialogo fra il partito, il variegato universo della lotta studentesca e soprattutto le rivendicazioni del mondo intellettuale italiano ed europeo, contribuendo a evitare fratture insanabili fra la politica ufficiale e istituzionale della sinistra e le istanze culturali dell'epoca, un fenomeno pi\u00f9 unico che raro nei partiti comunisti del mondo occidentale, lontanissimo ad esempio dalla linea perseguita dal Partito Comunista Francese, merito che anche oggi le \u00e8 riconosciuto da pi\u00f9 parti.\nFortemente critica nei confronti del socialismo reale dell'Unione Sovietica e dei paesi del Blocco Orientale, e per il loro legame quasi ombelicale con il Partito, assieme ai compagni ingraiani Luigi Pintor, Valentino Parlato e Lucio Magri contribu\u00ec alla nascita del giornale \"il manifesto\", da cui prese forma anche una distinta corrente critica, recante il medesimo nome, all'interno del firmamento politico del PCI.\nA causa della loro linea politica sempre pi\u00f9 divergente da quella dettata dalla dirigenza del Comitato Centrale, specialmente sull'occupazione della Cecoslovacchia da parte di paesi del Patto di Varsavia (a cui \"il manifesto\" non risparmi\u00f2 dure parole di netta condanna), Rossana Rossanda fu radiata unitamente a tutta la sua corrente - nonostante il parere contrario del futuro segretario nazionale Enrico Berlinguer - durante il XII Congresso nazionale del Partito svoltosi a Bologna nel 1969.\nDecisi dunque a perseguire una linea politica del tutto alternativa a quella adottata dal PCI, che fosse cio\u00e8 maggiormente in accordo con le istanze della Nuova Sinistra emergente, il gruppo de \"il manifesto\" si costitu\u00ec infine come un partito vero e proprio in occasione delle elezioni politiche del 1972, dove per\u00f2 ottenne soltanto lo 0,8% dei voti; decise perci\u00f2 d'unirsi al Partito di Unit\u00e0 Proletaria - un soggetto politico che nacque dalla confluenza unitaria del PSIUP e del MPL proprio in occasione di quell'elezioni -, uscito anch'esso abbastanza malandato dalla tornata elettorale, dando vita dunque al PdUP per il Comunismo nel 1974 (che a sua volta riconfluir\u00e0 poi, dopo vicende alterne, nelle file del PCI nel 1984).\nIl 28 marzo del 1978, nel pieno degli anni di piombo e col Paese poi caduto in subbuglio a seguito del rapimento di Aldo Moro da parte delle Brigate Rosse, pubblic\u00f2 un articolo su \"Il manifesto\", chiamato articolo dell\"'Album di famiglia\", che divenne celebre e suscit\u00f2 un grande dibattito nell'ambiente comunista italiano:\nPochi giorni dopo, sulle pagine de \"l'Unit\u00e0\" - organo di stampa ufficiale del PCI - comparve un articolo di Emanuele Macaluso, che replicava piccato: \u00abio non so quale album conservi Rossana Rossanda: \u00e8 certo che in esso non c'\u00e8 la fotografia di Togliatti; n\u00e9 ci sono le immagini di milioni di lavoratori e di comunisti che hanno vissuto le lotte, i travagli e anche le contraddizioni di questi anni. [...] Una tale confusione e distorsione delle nostre posizioni da parte degli anticomunisti di destra e di sinistra \u00e8 veramente impressionante.\u00bb\nDopo essere stata direttrice de \"Il manifesto\" sin dalla fondazione, decise di lasciare per alcuni anni la politica attiva per dedicarsi al giornalismo ed alla letteratura, senza per\u00f2 abbandonare il dibattito politico e la riflessione sui movimenti operaio e femminista italiani.\nNel 2005 con la casa editrice Giulio Einaudi Editore, pubblic\u00f2 l'autobiografia \"La ragazza del secolo scorso\", arrivando seconda all'edizione 2006 del Premio Strega con 150 voti contro i 177 di \"Caos calmo\" di Sandro Veronesi.\nIl 26 novembre del 2012 lasci\u00f2 definitivamente il giornale per forti screzi col gruppo redazionale, \u00abpreso atto della indisponibilit\u00e0 al dialogo\u00bb, e con una domanda: \u00abNoi, nel nostro piccolo di gente che non mira a essere deputato, abbiamo detto che siamo per un'Europa che faccia abbassare la cresta alla finanza, unifichi il suo disorientato fisco, investa sulla crescita selettiva ed ecologica, non solo difenda ma riprenda i diritti del lavoro. Non piacer\u00e0 a tutti. Ma chi ci sta?\u00bb.\nNel 2013, sempre con la casa editrice Einaudi, pubblic\u00f2 la raccolta d'interviste \"Quando si pensava in grande\".\nFu sposata con Rodolfo Banfi, figlio di Antonio e della moglie Daria Malaguzzi Valeri, da cui poi si separ\u00f2 nel 1963; in seguito divenne la compagna di K.S. Karol, giornalista e scrittore polacco d'origine ebraica, naturalizzato francese, con cui visse prevalentemente a Parigi.\nSi \u00e8 spenta a Roma, dov'era tornata ad abitare in pianta stabile dopo la morte del compagno, il 20 settembre del 2020, all'et\u00e0 di 96 anni."}
{"id": "131624", "revid": "339392", "url": "https://it.wikipedia.org/wiki?curid=131624", "title": "Termini Giapponesi per contare", "text": ""}
{"id": "131625", "revid": "941", "url": "https://it.wikipedia.org/wiki?curid=131625", "title": "Benosso di Lese", "text": ""}
{"id": "131626", "revid": "1982", "url": "https://it.wikipedia.org/wiki?curid=131626", "title": "12 Vittoria", "text": ""}
{"id": "131627", "revid": "767487", "url": "https://it.wikipedia.org/wiki?curid=131627", "title": "Interactive Voice Response", "text": " \nPer Interactive Voice Response (IVR, Risposta Vocale Interattiva) si intende un sistema capace di recitare informazioni ad un chiamante interagendo tramite tastiera telefonica DTMF. Per similitudine, si parla anche di servizio IVR o albero di navigazione IVR.\nPi\u00f9 in particolare, un sistema IVR, di solito, consente di recitare un insieme di messaggi preregistrati, recitare menu a scelta multipla, memorizzare dati introdotti da tastiera, mandare fax, interrogare sia database aziendali che sistemi Computer Telephony Integration (CTI).\nI sistemi IVR pi\u00f9 evoluti integrano il riconoscimento vocale, il quale consente di offrire un servizio al chiamante riconoscendo naturalmente il linguaggio parlato.\nUno dei compiti di un IVR \u00e8 quello di alleggerire il carico di chiamate pervenute agli operatori di un call center fornendo informazioni standard e frequentemente richieste (es: orari di apertura e chiusura, costo dei servizi, indirizzi). Infatti, l'IVR \u00e8 una delle funzionalit\u00e0 base di qualsiasi sistema software di un Contact center anche se ormai \u00e8 impiegato comunemente pure da imprese ed enti di piccola dimensione, dal momento che \u00e8 normalmente offerto come servizio da tutti i fornitori di telefonia.\nI sistemi IVR sono solitamente progettati per indirizzare la gestione del flusso di chiamate in modalit\u00e0 Self-Service, ovvero fornire le scelte e relative informazioni ai clienti minimizzando l'esigenza di operatori telefonici umani.\nEsistono soluzioni software specifiche per realizzare IVR, simularne il comportamento e modificarli rapidamente in funzione delle esigenze di servizio, attraverso apposite interfacce di IVR Design o Visual IVR."}
{"id": "131628", "revid": "1982", "url": "https://it.wikipedia.org/wiki?curid=131628", "title": "17 Teti", "text": ""}
{"id": "131630", "revid": "6923", "url": "https://it.wikipedia.org/wiki?curid=131630", "title": "Contact center", "text": "Il contact center, in italiano centro contatti, \u00e8 un centro chiamate evoluto che integra le funzionalit\u00e0 di telecomunicazione con i sistemi informativi, aggiungendo all'utilizzo del mezzo telefonico (prima tradizionale ora Voip) altri strumenti o canali di comunicazione, quali: lo sportello fisico, la posta, il fax, la posta elettronica, il web, le messaggerie su telefoni cellulari, le videocomunicazioni, ecc.\nCome il meno evoluto call center (centro chiamate), dev'essere inteso come nuova modalit\u00e0 di gestione dei contatti e delle relazioni con clienti e cittadini, secondo una visione strategica e progettuale pi\u00f9 ampia, volta a distinguere una cultura orientata al cliente.\nUna differenza sostanziale tra i centri contatto ed i centri chiamate risiede nell'interattivit\u00e0. Il centro contatti svolge essenzialmente attivit\u00e0 di supporto ed informazione ai clienti da cui riceve le chiamate telefoniche (\"inbound\").\nLe attivit\u00e0 dei contact center sono gestite da applicazioni software specifiche: sul mercato esistono da anni molti prodotti, da semplici a molto complessi."}
{"id": "131631", "revid": "93556", "url": "https://it.wikipedia.org/wiki?curid=131631", "title": "Shintaido", "text": "Shintaido (\u65b0\u4f53\u9053), che significa \"Nuova Via del Corpo\", \u00e8 un movimento artistico emerso da una serie di ricerche sulle arti marziali e sull'arte contemporanea e teatrale condotte da Aoki Sensei negli anni sessanta. \u00c8 un sistema di movimenti il cui scopo \u00e8 usare il corpo come mezzo di espressione e comunicazione. Incorpora elementi fisici e artistici, ed \u00e8 creato in Giappone negli anni Sessanta. Le sue radici sono poste nelle arti marziali giapponesi tradizionali, nella medicina cinese e nelle tecniche di meditazione Buddista, mentre il suo ideatore Hiroyuki Aoki Sensei era influenzato anche dalla moderna arte Occidentale e dal Cristianesimo.\nOltre ad essere una pratica marziale, lo Shintaido vuole essere una forma di espressione artistica, un sano esercizio, una forma di scoperta e di trasformazione di se stessi.\nShintaido \u00e8 praticato a mani nude, ma il curriculum include anche b\u014djutsu (\u68d2\u8853), che implica l'uso di un bastone lungo (chiamato b\u014d, \u68d2), e kenjutsu (\u5263\u8853), dove si usa una spada di legno (chiamata bokuto, \u6728\u5200)."}
{"id": "131632", "revid": "106478925", "url": "https://it.wikipedia.org/wiki?curid=131632", "title": "Tempus edax rerum", "text": "La locuzione latina Tempus edax rerum, tradotta letteralmente, significa \"il tempo che tutto divora\". (Ovidio, \"Metamorfosi\", XV, 234).\nIl poeta, con questa espressione, evidenzia il trascorrere inesorabile del tempo, indipendentemente dalle vicende umane."}
{"id": "131633", "revid": "8897", "url": "https://it.wikipedia.org/wiki?curid=131633", "title": "Subura", "text": ""}
{"id": "131634", "revid": "6923", "url": "https://it.wikipedia.org/wiki?curid=131634", "title": "Carolina Morace", "text": "Biografia.\nLaureata in giurisprudenza alla Universit\u00e0 degli Studi di Roma \"La Sapienza\", esercita dal 1998 la professione legale.\nVanta inoltre numerose esperienze televisive, a cominciare dalla sostituzione di Alba Parietti a \"Galagoal\" nel 1992. Fu inoltre commentatrice per \"Campioni, il sogno\" nel 2005 relativamente alle gare del Cervia, affiancando poi Darwin Pastorin in occasione dei Mondiali 2006 nella trasmissione \"Il gol sopra Berlino\". Nella stagione 2006-07 presenzi\u00f2 invece a \"Le partite non finiscono mai\", in onda su LA7, comparendo infine in Rai in concomitanza degli Europeo 2008.\nNel 2019, dopo l'abbandono alla panchina milanista, svolge il ruolo di commentatrice per Sky Sport durante il Mondiale femminile: in seguito passa al commento tecnico per la Serie A 2019-2020.\nHa fatto \"coming out\" in riferimento alla sua omosessualit\u00e0, raccontando la sua vita nel libro \"Fuori dagli schemi\", pubblicato nel 2020. Nel 2012 si \u00e8 infatti sposata con l'ex calciatrice australiana Nicola Jane Williams, con la quale ha celebrato il matrimonio due volte: la prima a Bristol, sul piroscafo SS Great Britain, e la seconda in Australia.\nCarriera.\nGiocatrice.\nDebutt\u00f2 con la nazionale italiana nel 1978 contro la Jugoslavia; da allora \u00e8 scesa in campo con la maglia azzurra per 153 volte e ha segnato 105 reti. Con la nazionale ha sfiorato la vittoria nel Campionato europeo in due occasioni, nel 1993 e 1997 (finalista entrambe le volte).\nDopo 19 anni dalla sua prima partita in nazionale, decise di ritirarsi nel 1998. Nella sua carriera ha vinto 12 scudetti, 2 Coppe Italia e 1 Supercoppa italiana, oltre a essere stata 12 volte capocannoniere della Serie A (11 consecutivamente). I grandi risultati ottenuti la consacrano come la giocatrice italiana pi\u00f9 forte di tutti i tempi, insieme a Elisabetta Vignotto e Patrizia Panico.\nAllenatrice.\nConclusa l'attivit\u00e0 agonistica nel 1998, intraprese da subito la carriera in panchina guidando il settore femminile della Lazio. Nell'estate 1999 pass\u00f2 alla del presidente Luciano Gaucci, risultando la prima donna a guidare una formazione maschile in ambito professionistico. L'esperienza fu tuttavia di breve durata, poich\u00e9 la trentacinquenne si dimise gi\u00e0 nel mese di settembre dopo le prime due giornate del campionato di Serie C1; a causare la decisione furono gli esoneri della vice Elisabetta Bavagnoli e del preparatore atletico Luigi Perrone, suoi collaboratori da un quindicennio.\nDal 2000 al 2005 sedette quindi sulla panchina della nazionale femminile italiana, guidando poi la rappresentativa parlamentare.\nNel febbraio 2009 divenne l'allenatrice della nazionale femminile canadese, aggiudicandosi il titolo continentale nel 2010. A seguito della deludente partecipazione ai Mondiali di Germania 2011, con le nordamericane estromesse al primo turno, rassegn\u00f2 le dimissioni.\nPrima donna a entrare nella Hall of Fame del calcio italiano, dal 2016 al 2018 ha guidato la nazionale femminile trinidadiana, assumendo al contempo l'incarico di responsabile del settore giovanile, prima di accordarsi con la neoistituita squadra del femminile. L'esperienza in rossonero \u00e8 terminata nel maggio 2019, dopo un terzo posto in Serie A.\nIl 31 gennaio 2021 torna in biancoceleste, stavolta con la femminile, squadra militante in Serie B, sostituendo Ashraf Seleman, tecnico che aveva guidato la squadra per una stagione e mezza portandola alla soglia della promozione al termine del campionato 2020-2021 ma esonerato dopo il deludente pareggio con il , squadra di bassa classifica. Morace, che dalla 15\u00aa giornata non perde un incontro, anche grazie alla capacit\u00e0 realizzativa del bomber Adriana Mart\u00edn, scala via via la classifica dalla 5\u00aa posizione erodendo il vantaggio della capolista , conquistando prima, a due giornate dalla fine, la matematica promozione dopo la vittoria nel derby con la Roma Calcio Femminile, e poi la vetta della classifica della Serie B, complici i risultati negativi delle campane.\nConfermata alla guida della squadra anche per la stagione 2021-2022, tuttavia l'impatto con la Serie A si rivela pesante, con la squadra che dopo due sconfitte di misura alle prime due giornate subisce due pesanti sconfitte, in sequenza con (8-1) e (6-1). L'ulteriore rovescio esterno per 3-0 con il mina definitivamente la fiducia della societ\u00e0, che decide di esonerarla il 3 ottobre 2021.\nStatistiche.\nStatistiche da allenatrice.\nClub maschile.\n\"Statistiche aggiornate al 6 luglio 2019.\"\nClub femminile.\n\"Statistiche aggiornate al 3 ottobre 2021.\""}
{"id": "131635", "revid": "70055375", "url": "https://it.wikipedia.org/wiki?curid=131635", "title": "Automatic Call Distribution", "text": "Un sistema Automatic Call Distribution (ACD) deve essere inteso come un sistema PBX capace di instradare, in modo efficace, tutte le chiamate in ingresso verso un insieme di operatori o verso sistemi di risposta automatica Interactive Voice Response (IVR). \nL'insieme di operatori di un call center sono di solito organizzati in gruppi non omogenei; ad esempio ci possono essere gruppi di operatori capaci di parlare una lingua straniera, oppure specializzati a fornire informazioni su un determinato servizio. Un sistema ACD \u00e8 capace di capire a quale gruppo di operatori accodare ogni singola chiamata. Questo tipo di ottimizzazione consente di far gestire ogni chiamata dal gruppo di operatori pi\u00f9 idoneo."}
{"id": "131636", "revid": "106456", "url": "https://it.wikipedia.org/wiki?curid=131636", "title": "Fumetto di pesce", "text": "Il fumetto di pesce \u00e8 uno dei fondi di cucina tradizionali della cucina classica.\nConsiste in una sorta di brodo molto ristretto e saporito che si ottiene facendo bollire le parti non commestibili del pesce come le teste, le lische, i carapaci dei crostacei insieme a limone a fette, sedano, carota, porro (in alternativa, scalogno o cipolla) erbe aromatiche (cerfoglio, alloro, salvia, timo), pepe in grani e vino bianco secco.\n\u00c8 poi utilizzato per la preparazione di alcune zuppe, di salse o anche da solo per insaporire i piatti di pesce."}
{"id": "131637", "revid": "1318658", "url": "https://it.wikipedia.org/wiki?curid=131637", "title": "UMA", "text": ""}
{"id": "131638", "revid": "400694", "url": "https://it.wikipedia.org/wiki?curid=131638", "title": "AMU", "text": ""}
{"id": "131639", "revid": "2169331", "url": "https://it.wikipedia.org/wiki?curid=131639", "title": "Regioni dell'Italia augustea", "text": "Le regioni dell'Italia augustea furono gli 11 territori in cui fu suddivisa l'Italia Romana da Augusto (in un anno non precisato) e che, in quanto evoluzione dello stesso Ager Romanus (e costituendo quindi il territorio metropolitano di Roma abitato esclusivamente da cittadini romani), la privilegiavano e differenziavano dalle province romane (costituenti tutti i restanti territori dell'Impero Romano al di fuori dell'Italia).\nLe regioni non avevano finalit\u00e0 di organi intermediari tra il governo centrale di Roma e le singole realt\u00e0 urbane, esse erano prive di funzioni politiche e amministrative, essendo queste ultime delegate alla \"Regio I Latium et Campania\" di cui faceva parte anche l'Urbe. Furono sostituite nel 314 d.C. dalla Diocesi d'Italia.\nLo stesso nome (\"regiones\"), fu dato da Augusto nel 7 a.C. alle 14 zone in cui suddivise il territorio della citt\u00e0 di Roma, che hanno dato origine ai 22 rioni di Roma, le zone che costituiscono il centro odierno della capitale.\nInquadramento politico delle Regioni.\nDurante la Repubblica, l'Italia si configurava come una federazione di territori con diversi \"status\" amministrativi: le citt\u00e0 erano distinguibili in \"municipia\", aventi una certa indipendenza e autonomia politico-amministrativa, e in \"coloniae\", citt\u00e0 di nuova fondazione che i romani avevano creato allo scopo di antropizzare un territorio non abitato o come avamposto militare per controllare un territorio di frontiera politicamente instabile. \nLe colonie a loro volta si distinguevano tra colonie di diritto latino e colonie di diritto romano (\"colonia civium romanorum\"), le prime costituite da cittadini romani che si trasferivano in queste colonie perdendo la cittadinanza e acquisendo un'autonomia amministrativa locale, le seconde invece costituite da romani che mantenevano la propria cittadinanza.\nOltre a queste realt\u00e0 civiche riconosciute a livello amministrativo, il territorio italico presentava una moltitudine di altri aggregati e agglomerati da dover snellire per la politica e l'amministrazione territoriale, e di cui ci d\u00e0 testimonianza la Lex Rubria de Gallia Cisalpina: fora, conciliabula, oppida, vici, castella. Successivamente alla guerra sociale Roma concesse la cittadinanza romana a tutti gli abitanti della penisola col criterio dello \"ius soli\", facendo s\u00ec che gi\u00e0 alla fine della Repubblica l'Italia fosse unita sotto un solo regime giuridico e come unica entit\u00e0 statale.\nCon l'avvento dell'impero Augusto diede maggiore organizzazione all'unit\u00e0 politica dell'Italia. Le regiones avevano la finalit\u00e0 di snellire la burocrazia e di semplificare i censimenti dei cittadini, nonch\u00e9 di facilitarne l'arruolamento nelle legioni. Come riferito da Plinio il vecchio nella sua \"Naturalis Historia\", Augusto riorganizz\u00f2 l'Italia suddividendola nelle seguenti regioni:\nL'Italia fu privilegiata da Augusto e dai suoi successori che vi costruirono una fitta rete stradale e abbellirono le citt\u00e0 dotandole di numerose strutture pubbliche (foro, templi, anfiteatro, teatro, terme...), fenomeno noto come \"evergetismo augusteo\".\nL'economia italica era florida: agricoltura, artigianato e industria ebbero una notevole crescita che permise l'esportazione dei beni verso le province.\nL'incremento demografico fu rilevato da Augusto con tre censimenti: i cittadini maschi furono 4.063.000 nel 28 a.C., 4.233.000 nell'8 a.C. e 4.937.000 nel 14 d.C. Se si considerano anche le donne e i bambini, nonch\u00e9 gli schiavi e i peregrini residenti, la popolazione totale nell'Italia del I secolo d.C. pu\u00f2 essere stimata sui 15 milioni di abitanti circa.\nLe regioni non avevano finalit\u00e0 di organi intermediari tra il governo centrale di Roma e le singole realt\u00e0 urbane, esse erano prive di funzioni politiche e amministrative, essendo queste ultime delegate alla capitale."}
{"id": "131641", "revid": "1865216", "url": "https://it.wikipedia.org/wiki?curid=131641", "title": "Ultima ratio regum", "text": "La locuzione latina ultima ratio regum, tradotta letteralmente, significa \"l'ultima ragione dei re\", ovvero in senso metaforico indica come la forza militare sia la risorsa finale a sostegno dell'autorit\u00e0 di un sovrano.\nStoria.\nQuesto motto fu fatto apporre nel 1650 da Luigi XIV sui suoi cannoni e rimase in uso sulle artiglierie francesi fino alla caduta della monarchia, e apparve anche sulle artiglierie del Ducato di Savoia. La variante ultima ratio regis (\"l'ultima ragione del re\") fu usata a partire dal 1742 sulle artiglierie prussiane per decisione di Federico il Grande e successivamente anche sui cannoni spagnoli, mentre l'analogo regis ultima ratio \u00e8 tuttora il motto dell'artiglieria del Regno del Belgio. Ormai \u00e8 divenuto proverbiale per indicare come la forza, nei regnanti, supplisce gli argomenti."}
{"id": "131644", "revid": "121732504", "url": "https://it.wikipedia.org/wiki?curid=131644", "title": "Modellismo automobilistico statico", "text": "il Modellismo automobilistico statico \u00e8 la forma di modellismo nella quale vengono riprodotti autoveicoli o mezzi di altro genere privi di qualsiasi congegno atto a farli muovere.\n\u00c8 una delle forme di modellismo pi\u00f9 diffuse data la variet\u00e0 di soggetti disponibili e la grande offerta di scatole di montaggio (\"kit\") ed accessori fornita dalle varie case produttrici e la possibilit\u00e0 di personalizzazioni(conosciute anche come transkit) - anche fantasiose - possibili.\nLe scale pi\u00f9 diffuse nel modellismo automobilistico sono:\nModelli particolari e personalizzati possono comunque essere realizzati in scale diverse.\nI materiali di cui sono composti gli automodelli sia montati che in scatola di montaggio sono generalmente la plastica, la resina (in genere epossidica o poliuretanica)e lo Zama, (conosciuto anche come zamac e registrato come marchio ZAMAK) una lega di zinco, alluminio, magnesio e rame.\nSpecialmente negli anni '80, modellini di auto (anche non da collezione) venivano usati da bambini per gare \"amatoriali\" in cui i bambini facevano correre i piccoli veicoli pi\u00f9 velocemente degli avversari al fine di vincere la competizione. Queste gare con \"scommessa\" prevedevano una sorta di \"penitenza\" finale in cui i bambini si misuravano.\nMolto ricercati sono anche i modelli d'epoca spesso realizzati in latta."}
{"id": "131646", "revid": "9282", "url": "https://it.wikipedia.org/wiki?curid=131646", "title": "SIMS", "text": ""}
{"id": "131647", "revid": "767487", "url": "https://it.wikipedia.org/wiki?curid=131647", "title": "30 Urania", "text": "30 Urania \u00e8 un asteroide della fascia principale.\nUrania fu scoperto da John Russell Hind il 22 luglio 1854, l'ultimo pianetino individuato dall'astronomo grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito. \u00c8 stato battezzato cos\u00ec in onore di Urania, la Musa greca dell'astronomia e della geometria."}
{"id": "131648", "revid": "123107408", "url": "https://it.wikipedia.org/wiki?curid=131648", "title": "Lago Ha! Ha!", "text": "Il lago Ha! Ha!, o lago di Ha! Ha! (ufficializzato il 5 dicembre 1968 come \"lac Ha! Ha!\"), \u00e8 un lago della regione amministrativa di Saguenay-Lac-Saint-Jean, nella provincia canadese del Quebec, situato nella vallata del fiume Saguenay, in prossimit\u00e0 della municipalit\u00e0 di Ferland-et-Boilleau e collegato al piccolo lago Ha! Ha!. \nEtimologia.\nL'etimologia del nome \u00e8 incerta, anche se esistono numerose possibili vie di interpretazione. Nonostante l'origine onomatopeica possa sembrare quella pi\u00f9 ovvia ed accreditata, pare che il nome non derivi dal suono di una risata, ma pi\u00f9 probabilmente dal termine francese \"haha\", indicante un ostacolo inatteso lungo un percorso. Oltre a ci\u00f2 il termine (sempre in lingua francese, poi adottato anche in altri contesti linguistici) identifica anche un particolare tipo di fossato, detto propriamente ha-ha. Degno di nota \u00e8 inoltre il fatto che nel \"Dictionnaire de la langue huronne\", pubblicato dal recolletto Gabriel Sagard nel 1632 a Parigi, in seguito a un soggiorno in terra urona nel 1623-1624, \u00e8 riportato il sostantivo \"h\u00e1hattey\", col significato di percorso, sentiero o indirizzo.\nGeografia.\nLe acque del lago Ha! Ha! sono in continuit\u00e0 con quelle del piccolo lago Ha! Ha!, specchio d'acqua collegato al maggiore tramite uno stretto canale, sormontato dalla provinciale 381 che mette in comunicazione le rive opposte del lago. Sull'acqua sorgono diversi isolotti, tra cui L\"'\u00cele de l'Omble Chevalier\" (ufficializzato in data 26 settembre 1997). Il lago Ha! Ha! presenta un solo grande emissario, il fiume Ha! Ha!, che scorre fino al borough di La Baie per sfociare nella baia di Ha! Ha! del fiume Saguenay. A nord del lago, nel punto in cui ha origine l'emissario, \u00e8 situato il \"pont du lac Ha! Ha!\", ponte coperto edificato nel 1934, tutt'oggi percorribile, che permetteva di attraversare il fiume Ha! Ha! prima della costruzione della provinciale 381."}
{"id": "131649", "revid": "484362", "url": "https://it.wikipedia.org/wiki?curid=131649", "title": "Una salus victis, nullam sperare salutem", "text": "La locuzione latina Una salus victis, nullam sperare salutem, tradotta letteralmente, significa \"Una sola salvezza resta ai vinti, non sperare nella salvezza\" (Virgilio, Eneide, II, 354)\n\u00c8 in altre parole il coraggio della disperazione. Ed \u00e8 appunto questo che Enea cercava d'infondere nei suoi compagni durante l'ultima cruenta anche se inutile difesa di Troia."}
{"id": "131651", "revid": "161374", "url": "https://it.wikipedia.org/wiki?curid=131651", "title": "PMLI", "text": ""}
{"id": "131652", "revid": "85905037", "url": "https://it.wikipedia.org/wiki?curid=131652", "title": "Unguibus et rostro", "text": "La locuzione latina Unguibus et rostro, tradotta letteralmente, significa \"con le unghie e con il becco\".\nMotto derivato dall'uso degli uccelli che normalmente si difendono con le unghie e con il becco. Nel linguaggio corrente la frase equivale al modo di dire italiano \"con le unghie e con i denti\", che significa difendersi con ogni mezzo.\n\u00c8 il motto della citt\u00e0 di Avignone e, nella forma \"Unguibus et rostris\", anche della Nobile Contrada dell'Aquila di Siena."}
{"id": "131655", "revid": "118421065", "url": "https://it.wikipedia.org/wiki?curid=131655", "title": "Ut pictura po\u00ebsis", "text": "La locuzione latina Ut pictura po\u00ebsis, formulata dal poeta Quinto Orazio Flacco, tradotta letteralmente significa \"Come nella pittura cos\u00ec nella poesia\" (Orazio, A. Pisone, 361). Come dire quindi \"la poesia \u00e8 come un quadro\" o \"un quadro \u00e8 come una poesia\".\nSecondo Orazio esiste un tipo di poesia che piace maggiormente se vista da vicino, ed un'altra che piace solamente se guardata da lontano, o riosservata una seconda volta, o analizzata con un occhio critico, come avviene per la pittura. Fin dagli antichi il legame fra la poesia e la pittura \u00e8 sempre stato dibattuto. Orazio con la sua \"Ars Poetica\" (\"L'Epistola ai Pisoni\", uno dei testi di riferimento fondamentali per tutto il discorso filosofico e storico sull'Estetica, fino ai giorni nostri) vuole mettere in risalto come in poesia e in arte esistano opere immediatamente comprensibili, lampanti, ed altre meno."}
{"id": "131656", "revid": "547992", "url": "https://it.wikipedia.org/wiki?curid=131656", "title": "Ubi maior minor cessat", "text": "La locuzione latina ubi maior minor cessat, tradotta letteralmente, significa \u00abdove vi \u00e8 il maggiore, il minore decade\u00bb. Il significato completo pu\u00f2 essere cos\u00ec descritto: \u00abin presenza di quel che possiede pi\u00f9 potere o importanza, chi ne ha meno perde la propria rilevanza\u00bb.\nLa locuzione si utilizza in tutte le occasioni nelle quali un conflitto o una discrepanza formale o sostanziale fra due termini, attori, fatti, norme o funzioni, si dimostra risolta per priorit\u00e0 o prevalenza o confrontando il diverso rango e categoria di appartenenza. In tale circostanza specifica, quella di rango inferiore perde le proprie prerogative a favore di quella superiore. Un esempio tipico della sua applicazione si ha nel caso in cui si verifichi un conflitto tra una norma comunale e una legge statale: allora la normativa di rango \"minor\" (quella comunale) \"cessat\" (decade, soccombe, non ha pi\u00f9 valore) di fronte alla \"maior\" (quella statale).\nIn origine l'espressione doveva quindi appartenere al formulario giuridico di matrice romana (sul tipo, per esempio, di \"ubi societas, ibi ius\"), condensando in un breve motto motivazioni e principi ispiratori di atti o provvedimenti processuali. Non a caso il suo principale impiego \u00e8 sempre stato in ambito giuridico. Da tale settore la frase \u00e8 poi passata anche nella terminologia filosofica, scientifica e burocratica assumendo sfumature di significato diverse.\nNel linguaggio moderno la locuzione pu\u00f2 possedere in certi casi connotazioni di tipo politico, etico o ideologico, quando viene usata per sancire un giudizio o per impostare gerarchie di valore. In altre applicazioni prevale la connotazione di tipo ironico o antifrastico, come in alcuni titoli di libri: nel caso del volume \"Ubi Maior, Minor Cessat\", dedicato agli scritti minori e meno noti di Tolkien, il titolo dichiara l'esatto opposto del suo contenuto; nel caso invece dell\"'Ubi maior\" di Roberto Speziale Bagliacca, saggio sul ruolo dello psicoanalista, il titolo incompleto lascia intendere la possibilit\u00e0 che non sempre il detto si avveri; in \"Ubi maior minor cessat\" di Rita Farinelli, infine, la titolazione ironizza su un disegno di legge relativo ai genitori colpevoli di maltrattamenti ai figli e gioca sulla corrispondenza \"minor\"-minorenne.\nNel linguaggio comune questa espressione latina viene spesso utilizzata con sensibili variazioni di senso. Nella maggior parte dei casi serve a indicare come, in un rapporto di forza, il pi\u00f9 debole (in termini fisici, sportivi, intellettuali, economici, di status o comunque di potere) debba cedere di fronte al pi\u00f9 forte. Per estensione, viene anche impiegata per giustificare la scelta di un'esigenza (o anche di un bene) maggiore rispetto a una minore. Utilizzata anche per le accezioni di \"male maggiore scaccia male minore\" e per quella che fa riferimento alla dinamica del gioco politico fra maggioranza e minoranza."}
{"id": "131658", "revid": "116816685", "url": "https://it.wikipedia.org/wiki?curid=131658", "title": "Willa Cather", "text": "Biografia.\nNacque in Virginia, ma presto si trasfer\u00ec con la famiglia a Red Cloud, in Nebraska.\nDopo l'Universit\u00e0, insegn\u00f2 alla scuola superiore di Pittsburgh e scrisse per un giornale locale, facendo pratica di critica teatrale.\nDal 1906 lavor\u00f2 per il \"McClure's Magazine\" a New York dove visse sei anni, per poi dedicarsi totalmente alla scrittura; nel 1923 il romanzo \"One of Ours\" le valse il premio Pulitzer.\nSi trasfer\u00ec in Europa e soggiorn\u00f2 a lungo in Francia, presso Avignone.\nTre sono i gruppi creativi che contraddistinsero la Cather: il primo consistette soprattutto di romanzi, come ad esempio \"O Pioneers\", dedicati all'esistenza impegnativa e semplice dei contadini svedesi, polacchi e boemi emigrati negli Stati Uniti e residenti nelle praterie del West; il secondo comprese storie e romanzi brevi, quali \"Youth and the Bright Medusa\", nei quali apparve pi\u00f9 evidente la derivazione delle grandi scuole letterarie francesi, inglesi e russe; il terzo raggruppamento sub\u00ec l'influenza della cultura francese, basti pensare a \"Shadows on the Rock\".\nLa Cather fu fondamentalmente una scrittrice legata alla tradizione e quindi i suoi testi apparvero gi\u00e0 \"classici\" presso i suoi contemporanei, e si caratterizzarono per lo stile grave, ma tranquillo e per il richiamo nostalgico di un tempo \"virgiliano\".\nLa salma di Villa Cather venne inumata a Jaffrey (New Hampshire), cittadina che ella aveva visitato la prima volta con Isabella McClung. Sulla lapide sta scritto:"}
{"id": "131661", "revid": "965226", "url": "https://it.wikipedia.org/wiki?curid=131661", "title": "Flavio Zanonato", "text": "Biografia.\nCresciuto in un quartiere popolare, proviene da una famiglia operaia e cattolica. Consegue il Diploma di Perito Industriale, presso l'Istituto Tecnico Industriale G. Marconi. Il suo impegno politico inizia negli anni dei movimenti studenteschi. In breve tempo diventa consigliere comunale e segretario provinciale del Partito Comunista Italiano. Ha un fratello minore che \u00e8 professore associato di chimica generale ed inorganica presso l'Universit\u00e0 di Padova. \u00c8 un giornalista pubblicista, iscritto all'Ordine dei giornalisti del Veneto. Il suo nome \u00e8 stato dato all'asteroide 8215 Zanonato, scoperto nel 1995 da Yoshisada Shimizu e Takeshi Urata.\nSi \u00e8 laureato nel marzo 2021 in Scienze Filosofiche, presso l'Universit\u00e0 di Padova, con la valutazione di 108/110.\nCarriera politica.\nLa sua carriera politica prosegue a Roma: Piero Fassino lo porta nella direzione nazionale del partito. In via delle Botteghe Oscure (sede del PCI) ricoprir\u00e0 la carica di direttore del settore immigrazione ed emigrazione. Nel 1993 diventa per la prima volta sindaco di Padova. Verr\u00e0 quindi rieletto sindaco nel 1995, quando viene utilizzato il sistema dell'elezione diretta, e ricoprir\u00e0 questa carica per quattro anni. Nel 1999 si candida alla riconferma, ma viene battuto al ballottaggio dalla candidata del centro-destra Giustina Mistrello Destro.\nIl 13 giugno 2004 il confronto elettorale si ripete: Zanonato viene eletto sindaco di Padova al primo turno con il 53,4% delle preferenze. Il sindaco, divenuto durante questo mandato famoso per la costruzione del \"muro\" di via Anelli, ha aderito nel 2007 al Partito Democratico, coordinato all'epoca da Walter Veltroni e Dario Franceschini. Il 22 giugno 2009 viene riconfermato sindaco di Padova, ottenendo al ballottaggio il 52% delle preferenze contro il 48% del candidato del centro-destra Marco Marin.\nIl 27 aprile 2013 viene scelto per ricoprire la carica di ministro dello sviluppo economico nel governo Letta, dimettendosi dalla carica di sindaco di Padova il 10 giugno dello stesso anno. Il 22 febbraio 2014, con l'insediamento del governo Renzi, viene sostituito da Federica Guidi. In seguito si candida alle Elezioni europee del 2014 con il PD nella circoscrizione del Nord-Est. Con 96.165 preferenze viene eletto come secondo nella Circoscrizione Nord-Est per il Partito Democratico. Dal 2017 passa ad Articolo 1 - Movimento Democratico e Progressista."}
{"id": "131668", "revid": "968255", "url": "https://it.wikipedia.org/wiki?curid=131668", "title": "Cartapesta", "text": "La cartapesta \u00e8 una tecnica \"povera\" che utilizza carta di giornali e di quotidiani. \nSi prepara utilizzando prevalentemente carta e stracci intrisi di un materiale legante, come oggi la colla vinilica (anticamente, invece, colla di farina o altro collante), che per\u00f2 viene utilizzato in modo moderato per motivi tecnici e lavorativi. Dal modellato plastico argilloso si ricava il calco in gesso, un negativo dell'immagine tridimensionale per pestare la carta e farle assumere la forma del modellato argilloso lavorato in precedenza. \nEsistono varie tecniche di lavorazione della cartapesta: riduzione della carta in stralci da pestare con colla oppure di carta in poltiglia mescolata anch'essa con colla.\nPer gli oggetti piccoli, come maschere o simili, \u00e8 meglio utilizzare della carta riciclata di stracci azzurra o carta da pane, reperibile nei negozi d'arte e nelle cartolerie, imbevuta di colla da parato preparata con acqua. I realizzatori di carri di carnevale, invece, usano la tecnica della carta da calco, che permette realizzazioni di grandi dimensioni.\nI maestri di questa tecnica sono i carristi dei famosi Carnevale di Massafra, Carnevale di Foiano, Carnevale di Viareggio, Carnevale di Acireale, Carnevale di Sciacca, Carnevale di Putignano, Carnevale dei ragazzi di Sant'Eraclio e i cartapestai della Festa dei Gigli di Nola e dei giocatolli (cavallini irti e a dondolo) e maschere, fabbrica del primo '900 siciliano del maestro Francesco Lombardo, nativo e creativo di Palazzolo Acreide (SR). Le opere dell'artista sono oggi conservate al Museo Francesco Lombardo di Giuseppe di Floridia (SR) e dichiarate dall'Assessorato dei Beni culturali e dell'identit\u00e0 siciliana \"Beni Demoetnoantropologici Materiali\" di interesse culturale.\nLa cartapesta, una volta essiccata, diventa molto leggera e viene anche utilizzata in vari modi creativi, invece con la poltiglia di carta e colla si possono realizzare burattini e statuette, famose nell'arte napoletana e leccese.\nUna delle applicazioni pi\u00f9 singolari della cartapesta nel mondo d'oggi \u00e8 avvenuta in occasione del Disastro di Fukushima, a seguito del maremoto del 2011, durante il tentativo di tappare una falla nel reattore n. 2 della centrale nucleare danneggiata di Fukushima in Giappone: i tecnici della \"Tepco\", gestore dell'impianto, dopo l'utilizzo inefficace di calcestruzzo, hanno versato 8\u00a0kg di polimeri, 60\u00a0kg di segatura e 3 sacchi di giornali sminuzzati nel pozzo di sfogo collegato all'edificio delle turbine, pur di chiudere la crepa di 20 centimetri, limitare la fuoriuscita di radiazioni e il disastro ambientale\nRealizzazione.\nLe fasi principali per arrivare ad una scultura in cartapesta sono:\nStoria.\nL'utilizzo della cartapesta a fini artistici \u00e8 noto in Italia sin dal Cinquecento, dato che gi\u00e0 allora si realizzarono statue a carattere sacro a somiglianza di quelle di legno. \nSi pensa che anche in Cina veniva usato questo materiale per realizzare figure tridimensionali in ambito funerario, molti secoli prima della diffusione in Italia. \nPer\u00f2 fu l'Inghilterra il paese dove questo materiale riscosse maggiore successo, a partire dalla seconda met\u00e0 del Settecento, grazie anche all'innovativo metodo di decorazione delle superfici inventato da Thomas Allgood, denominato \"japanning\", che influenz\u00f2 la produzione decorativa inglese nella cartapesta.\nInfatti, da quel momento, la cartapesta venne impiegata al posto dello stucco nelle decorazioni di soffitti e muri. Intorno al 1760, per i lavori di costruzione e rifinitura della chiesa di \"West Wycombe\" vennero chiamati operai italiani e questo evento fu una delle saldature fra la tradizione italiana pi\u00f9 antica e le nuove diramazioni che l'attivit\u00e0 svilupp\u00f2 in Inghilterra successivamente.\nLo stesso Robert Adam fece ampio ricorso a finti stucchi di cartapesta, e verso la fine de XVIII secolo si costruirono astucci, vassoi e persino mobili.\nPer rinforzare e rendere pi\u00f9 durevoli i mobili si utilizz\u00f2 una rivestitura impermeabile atta a laccare la superficie, mentre grazie alla plasticit\u00e0 del materiale si ottennero fogge pregevoli e originali."}
{"id": "131669", "revid": "123679967", "url": "https://it.wikipedia.org/wiki?curid=131669", "title": "Gianluca Curci", "text": "Carriera.\nClub.\nRoma.\nCurci \u00e8 cresciuto nel settore giovanile della Roma.\nNella stagione 2003-2004 va in ritiro con la prima squadra ed \u00e8 il terzo portiere della rosa alle spalle di Ivan Pelizzoli e Carlo Zotti. La sua stagione si chiude con solo qualche presenza in panchina. Il 31 agosto 2004 il acquista la met\u00e0 del suo cartellino, con un accordo che lo vedeva comunque rimanere nella capitale.\nL'esordio arriva nella stagione 2004-2005, dove debutta in Roma- e assomma 11 presenze. Sempre in questa stagione si laurea Campione d'Italia con la formazione Primavera, guidata da Alberto De Rossi (padre di Daniele), anche se nella parte finale del torneo non viene schierato visto il suo impegno con la prima squadra.\nNella stagione 2005-2006 parte da titolare, ma dal derby Roma- l'allenatore Luciano Spalletti gli preferisce il brasiliano Doni. Curci continua a essere titolare in Coppa Italia e in Coppa UEFA. Nella stagione successiva diventa di fatto il secondo portiere, giocando da titolare tutte le partite di Coppa Italia (escluse le finali) e le ultime partite di campionato, centrando la qualificazione ai quarti di Champions League. L'esordio in campionato nella stagione 2007-2008 arriva a Reggio Calabria dopo l'infortunio di Doni alla fine del primo tempo, mentre in Champions League l'esordio avviene il 2 ottobre all'Old Trafford contro il Manchester United. Il 24 maggio vince la Coppa Italia ai danni dell'Inter all'Olimpico di Roma, pur senza giocare le finali.\nSiena.\nNella sessione estiva del mercato 2008 viene ceduto in compartecipazione al insieme a Daniele Galloppa (quest'ultimo a titolo definitivo) nell'ambito dell'operazione che porta in giallorosso Simone Loria e Artur. Alla Roma va poco pi\u00f9 di 1 milione di euro. Al termine della stagione viene rinnovata la compartecipazione tra le due societ\u00e0, e Curci milita ancora per una stagione nel Siena.\nSampdoria.\nIl 2 luglio 2010 la ufficializza l'acquisizione in compartecipazione del calciatore, acquistando la met\u00e0 in possesso del Siena, societ\u00e0 con la quale, il giorno di Sampdoria-Napoli, gioca la centesima partita in Serie A.\nAl termine della stagione la squadra retrocede e per lui \u00e8 la seconda retrocessione di fila dopo quella dell'anno prima con il .\nIl ritorno alla Roma e il prestito al Bologna.\nIl 24 giugno 2011 viene riscattato interamente dalla Roma.\nIl debutto stagionale avviene il 22 aprile 2012 contro la Juventus, dove neutralizza un rigore calciato da Andrea Pirlo, in una gara che terminer\u00e0 4 a 0 per i bianconeri.\nIl 16 luglio 2012, passa al Bologna in prestito con diritto di riscatto. Durante la partita contro l'Udinese del 30 marzo 2013 para un rigore a Di Natale. Il Bologna riesce a ottenere anche per la stagione successiva il prestito con diritto di riscatto del portiere. Con la retrocessione dei rossobl\u00f9 in serie B, il giocatore torna alla Roma.\nIl 2 settembre 2014, il giocatore, in qualit\u00e0 di terzo portiere, viene inserito nella rosa dei giocatori che parteciperanno alla Champions League. Conclude la stagione non scendendo mai in campo, rimanendo poi svincolato a causa della scadenza del contratto.\nMainz.\nDopo essersi svincolato il 30 giugno 2015 dalla Roma, il 15 agosto firma un contratto biennale con il Mainz. Il 30 gennaio 2017 rescinde con la squadra tedesca senza mai essere sceso in campo in partite ufficiali.\nAFC Eskilstuna.\nRimasto senza squadra per quasi un anno, il 18 gennaio 2018 Curci viene tesserato dall'AFC Eskilstuna, club svedese reduce dalla retrocessione in Superettan dell'anno precedente, a cui si lega per tre anni. Aiuta la squadra a chiudere il campionato al terzo posto grazie anche alla miglior difesa del campionato, e a conquistare successivamente la promozione in Allsvenskan al termine del doppio confronto contro il Brommapojkarna, salvando il risultato con un colpo di reni al 90' minuto della sfida di ritorno. Il 21 gennaio 2019 il club comunica che il portiere romano non avrebbe preso parte alla stagione 2019, ufficialmente a causa del desiderio di rescindere per motivi familiari, motivazione per\u00f2 smentita dal giocatore che ha affermato come i fattori siano stati la partenza del direttore sportivo, il rapporto con l'allenatore diventato non idilliaco e il fatto che altri giocatori stavano lasciando la squadra..\nHammarby.\nA pochi giorni dalla rescissione con l'AFC Eskilstuna, Curci si accorda con l'Hammarby, una delle tre squadre dell'area della capitale Stoccolma militanti nella massima serie nazionale. Firma un contratto di circa 6 mesi valido fino alla pausa estiva dell'Allsvenskan 2019, seppur con un'opzione di un ulteriore anno: la breve durata dell'accordo \u00e8 data dal fatto che i biancoverdi erano alla ricerca di un sostituto temporaneo per l'infortunato Johan Wiland, che stava recuperando da un'operazione alla spalla. Ha giocato titolare le prime dodici giornate dell'Allsvenskan 2019, poi il tecnico Stefan Billborn ha schierato l'altro portiere Davor Bla\u017eevi\u0107 lasciando Curci in panchina per le poche rimanenti settimane di contratto: la societ\u00e0 infatti ha scelto di non avvalersi dell'opzione che avrebbe permesso di estendere l'accordo in scadenza il 31 luglio.\nNazionale.\nHa fatto parte della Nazionale Under-21 di cui \u00e8 stato titolare dal 2005 al 2007, disputando due Europei U-21.\nCurci \u00e8 stato convocato per la prima volta in Nazionale dal CT Roberto Donadoni, come terzo portiere in occasione dell'amichevole Ungheria-Italia (3-1) del 22 agosto 2007. Viene poi convocato per alcune partite di qualificazione a Euro 2008, senza essere schierato in campo.\nDopo il ritiro.\nRitiratosi nel 2020, il 14 ottobre 2021 consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A.\nStatistiche.\nPresenze e reti nei club.\n\"Statistiche aggiornate al 3 marzo 2020.\""}
{"id": "131672", "revid": "984", "url": "https://it.wikipedia.org/wiki?curid=131672", "title": "La metropoli sotterranea", "text": ""}
{"id": "131676", "revid": "219110", "url": "https://it.wikipedia.org/wiki?curid=131676", "title": "Radiofaro", "text": "Un radiofaro o radio beacon \u00e8 un trasmettitore radio omnidirezionale che trasmette continuamente un segnale su una specifica frequenza.\nTuttora utilizzato, era indispensabile soprattutto prima dell'introduzione del GPS, del LORAN e del VOR, per determinare, per mezzo di radioricevitori direzionali, la posizione rispetto ad un punto di riferimento noto, il radiofaro stesso. Ciascun radiofaro \u00e8 univocamente riconoscibile dal segnale emesso.\nEsistono differenti tipi di radiofari: in aviazione \u00e8 utilizzato il Non-directional Beacon (NDB) come guida per raggiungere gli aeroporti; questi radiofari non sono pi\u00f9 commissionati in previsione della loro sostituzione con tecnologie pi\u00f9 moderne.\nIn marina i radiofari erano molto usati in passato, ora alcuni non sono pi\u00f9 operativi. Alcuni radiofari sono utilizzati dai radioamatori per verificare la propagazione dei segnali radio sulla ionosfera."}
{"id": "131677", "revid": "125727672", "url": "https://it.wikipedia.org/wiki?curid=131677", "title": "Mike Rutherford", "text": "Il suo stile molto originale e chitarristico nel suonare il basso lo ha sempre reso uno dei bassisti pi\u00f9 apprezzati del rock negli anni '70, e il suo nome \u00e8 spesso apparso vicino a quelli di bassisti come Chris Squire degli Yes, molto affine a Rutherford come stile.\nBiografia.\nCos\u00ec descrive la sua prima esperienza con una chitarra.\nLa sua prima esperienza musicale di rilievo fu quella con gli Anon nei quali militava anche Anthony Phillips ai tempi della Charterhouse.\nSuccessivamente Rutherford e Phillips si unirono a Peter Gabriel e Tony Banks dando vita al nucleo originario dei Genesis. Rivestendo il ruolo iniziale di bassista, corista (ai tempi di From Genesis To Revelation) e chitarrista ritmico, a partire dal 1978, dopo l'abbandono di Steve Hackett, negli album ricopr\u00ec anche il ruolo di chitarrista solista (nei concerti le parti di chitarra e basso venivano divise tra lui e Daryl Struemer).\nIl ruolo di Mike Rutherford all'interno dei Genesis \u00e8 stato di vitale importanza, infatti numerosi brani, riff e testi appartengono a lui, pur essendo i brani firmati dall'intero gruppo fino a The Lamb Lies Down on Broadway. Di questa fase ad esempio ricordiamo le intere \"Harlequin, More Fool Me\", \"Silent Sorrow In Empty Boats\" e \"In The Rapids,\" tutta la prima met\u00e0 e il riff di chitarra della seconda sezione di \"The Cinema Show,\" la porzione centrale di \"Can-Utility And The Coastliners,\" buone parti di \"Dusk, The Musical Box\" (in particolare la prima sezione insieme ad Anthony Phillips, e la successiva sezione \"rock\")\", Fly On A Windshield, Back In N.Y.C., The Carpet Crawlers\" (insieme a Tony Banks)\",\" e tante altre.\nGran parte dei brani di The Lamb Lies Down on Broadway appartengono a lui ed al tastierista Tony Banks, con contributi da parte comunque di tutti, e senza dimenticare che anche Steve Hackett e Peter Gabriel hanno composto (interamente o parzialmente) alcuni brani, quattro Hackett e due Gabriel (ad eccezione di \"Lilywhite Lilith\" che \u00e8 stato il primo brano del gruppo composto in gran parte da Phil Collins). Ci\u00f2 \u00e8 da non confondere con i testi che invece sono opera di Peter Gabriel, ad eccezione di \"The Light Dies Down On Broadway\" (che \u00e8 del duo Rutherford-Banks, ma sotto la direzione comunque di Gabriel). In generale, dopo Tony Banks, Rutherford \u00e8 stato (insieme anche a Steve Hackett dal 1971 al 1976) il principale compositore di canzoni del gruppo.\nRutherford, inoltre \u00e8 sempre stato un pilastro del gruppo, per via del suo carattere pacifico e di indole tranquilla ma molto determinato al punto da essere una sorta di \"leader occulto\" della band..\nOltre alla carriera col gruppo, vanta una sua produzione da solista e con il gruppo Mike + The Mechanics.\nNel 2012 ha partecipato alla cerimonia conclusiva delle Olimpiadi di Londra.\nNel 2014 \u00e8 stato pubblicato il suo libro autobiografico \"The Living Years\" (Ed. Arcana).\nIl padre, Crawford Rutherford, era militare di carriera con il grado di capitano nella britannica Royal Navy."}
{"id": "131678", "revid": "256896", "url": "https://it.wikipedia.org/wiki?curid=131678", "title": "Global positioning system", "text": ""}
{"id": "131680", "revid": "6392", "url": "https://it.wikipedia.org/wiki?curid=131680", "title": "Radio beacon", "text": ""}
{"id": "131681", "revid": "88740", "url": "https://it.wikipedia.org/wiki?curid=131681", "title": "Beacon", "text": ""}
{"id": "131685", "revid": "123414099", "url": "https://it.wikipedia.org/wiki?curid=131685", "title": "Il Mattino di Padova", "text": "Il Mattino di Padova \u00e8 un quotidiano pubblicato a Padova che si occupa principalmente della cronaca cittadina e della provincia. Fa parte di GEDI News Network (di cui fa parte \"la Repubblica\"), che possiede anche altri due quotidiani locali in Veneto: \"La Tribuna di Treviso\", \"La Nuova Venezia\", e da ottobre 2011 anche il \"Corriere delle Alpi\", il quale era sotto la redazione del giornale Trentino \"Alto Adige\" (Sempre del gruppo Finegil). Ha sede in via Nicol\u00f2 Tommaseo, ed \u00e8 il quotidiano pi\u00f9 venduto nella provincia euganea.\nIl primo numero de \"Il Mattino di Padova\" usc\u00ec il 28 marzo 1978, pubblicato dall'editore Giorgio Mondadori e tra i fondatori Amedeo Massari. In breve tempo supera in copie vendute \"L'Eco di Padova\", quotidiano concorrente creato in tutta fretta da Rizzoli su pressione dei leader politici della Democrazia Cristiana Flaminio Piccoli e Antonio Bisaglia. Poco tempo dopo entra a far parte della catena dei quotidiani locali del gruppo Finegil, guidato da Carlo Caracciolo e controllato dal Gruppo Editoriale L'Espresso.\nDirettori del Mattino di Padova sono stati Giovanni Valentini, Fabio Barbieri, Paolo OjettiAlberto Statera, Omar Monestier, Antonio Ramenghi (proveniente dalla Gazzetta di Modena, dal 24 marzo 2012) e dal 1\u00ba luglio 2014, Pierangela Fiorani, gi\u00e0 direttore della \"Provincia Pavese\" e della \"Sentinella del Canavese.\"\nDal 20 aprile 2016 il direttore \u00e8 Paolo Possamai.\nLa vendita media giornaliera nel mese di marzo 2021 \u00e8 stata di 13\u00a0680 copie.\nDiffusione.\nDati Ads - Accertamenti Diffusione Stampa"}
{"id": "131689", "revid": "267046", "url": "https://it.wikipedia.org/wiki?curid=131689", "title": "Comunit\u00e0 dei Paesi di lingua portoghese", "text": "La Comunit\u00e0 dei Paesi di lingua portoghese (in portoghese: \"Comunidade dos Pa\u00edses de L\u00edngua Portuguesa\" o CPLP) \u00e8 un'unione per la mutua amicizia fra le nazioni lusofone del mondo, nelle quali il portoghese \u00e8 lingua ufficiale.\nFormazione e Stati membri.\nLa CPLP venne formata il 17 luglio 1996 a Lisbona da sette paesi: Angola, Brasile, Capo Verde, Guinea-Bissau, Mozambico, Portogallo e S\u00e3o Tom\u00e9 e Pr\u00edncipe. Timor Est si \u00e8 unito alla comunit\u00e0 nel 2002 in seguito al raggiungimento dell'indipendenza dall'Indonesia. Nel 2014 anche la Guinea Equatoriale \u00e8 entrata a far parte della CPLP, dopo esser stata a lungo paese osservatore. Il suo quartier generale si trova nel Palazzo Penafiel a Lisbona (Portogallo).\nAl 2021, ha nove stati membri e diciannove osservatori (tutti stati tranne un'organizzazione): Andorra, Argentina, Cile, Repubblica Ceca, Francia, Georgia, Ungheria, Italia, Giappone, Lussemburgo, Mauritius, Namibia, Senegal, Slovacchia, Serbia, Turchia, Uruguay, Regno Unito e la Ibero-American Organization.\nIl 26 ottobre 1999 le \u00e8 stato riconosciuto lo status di osservatore dell'Assemblea generale delle Nazioni Unite.\nTutti i membri facevano parte dell'Impero portoghese, tranne Mauritius e la Guinea Equatoriale. In Guinea Equatoriale, dove le lingue ufficiali sono lo spagnolo e il francese, viene parlato da circa 2\u00a0000 persone l'annobonese, un creolo a base portoghese. A Mauritius, la popolazione oltre al francese e all'inglese parla il creolo mauriziano, fondamentalmente a base francese ma con alcune influenze portoghesi.\nLa CPLP \u00e8 un'organizzazione ancora sotto processo di costruzione. Nonostante le grandi distanze che dividono i paesi membri della CPLP essi non condividono solo una lingua comune ma anche profonde caratteristiche culturali. Ci\u00f2 \u00e8 dimostrato dalla forte integrazione e interscambio tra questi popoli che continuano a migrare tra i diversi territori riportando e radicando le tradizioni e usi. La CLP forma un ponte fra nazioni accomunate storicamente dall'antica appartenenza all'Impero portoghese.\nLe nazioni nelle quali si parla portoghese contano circa 252 milioni di abitanti (Ethnologue, 2020), e occupano un territorio di circa 10.742.000\u00a0km2, superiore alla superficie del Canada. Gran parte dei parlanti di lingua portoghese sono nativi e, tra essi, il Brasile \u00e8 una superpotenza economica facente parte del BRICS.\nIl Sistema della CPLP.\nLa segreteria esecutiva dell'Organizzazione \u00e8 responsabile nel designare e attuare i progetti e le iniziative della CPLP. Essa ha la sua sede a Lisbona, Portogallo. La segreteria esecutiva ha un mandato di due anni, e pu\u00f2 essere rieletta solo una volta.\nLe linee guida e le priorit\u00e0 della CPLP sono stabilite biannualmente dalla Conferenza dei capi di Stato e il piano di azione dell'Organizzazione \u00e8 approvato dal Consiglio dei ministri degli Esteri, che si incontrano ogni anno.\nCi sono anche degli incontri mensili del Comitato permanente di vigilanza che segue le iniziative e i progetti.\nLa CPLP \u00e8 finanziata principalmente dai suoi nove stati membri.\nLa bandiera della CPLP ha ora nove ali, e non pi\u00f9 sette.\nLibero Movimento di Persone.\nLe otto nazioni parlanti portoghese hanno siglato accordi per facilitare la circolazione oltreconfine dei loro cittadini. Fra queste facilitazioni sono inclusi visti di entrata multipla per affaristi e altri che viaggiano spesso, restringimento delle tasse pagate per periodi di visita breve, e il diritto alla terapia medica e al permesso di residenza per tutti i cittadini della CPLP in ognuno degli stati membri.\nInoltre, la proposta per l'adozione di una cittadinanza comune \u00e8 fallita a causa dell'opposizione dell'Angola e del Mozambico. Lo statuto, che \u00e8 gi\u00e0 in atto fra Brasile e Portogallo, concederebbe eguali diritti civili e politici per i cittadini di ogni nazione della CPLP.\nAltre nazioni e territori.\nAlcuni galiziani vorrebbero che la regione autonoma di Galizia (Galiza) in Spagna prendesse parte all'unione, poich\u00e9 la loro lingua, il galiziano (Galego), \u00e8 strettamente relazionata al portoghese (infatti molti le considerano una il dialetto dell'altra). Le due lingue infatti hanno una comune origine.\nQuando la CPLP venne formata, anche la Guinea Equatoriale chiese lo status di osservatore. Essa ha infatti alcuni territori nei quali si parla creolo portoghese e nei quali sono molto sentite le vicinanze culturali con S\u00e3o Tom\u00e9 e Pr\u00edncipe e col Portogallo. Inoltre, il paese ha recentemente cooperato con alcuni stati africani parlanti portoghese e col Brasile a un programma educativo. Al \"summit\" della CPLP del luglio 2004, a S\u00e3o Tom\u00e9 e Pr\u00edncipe, gli stati membri si sono accordati per cambiare gli statuti della Comunit\u00e0 e accettare la Guinea Equatoriale nel ruolo di osservatore. Anche il Marocco e Macao si sono interessati allo \"status\" di osservatore.\nL'Instituto Internacional de Macau, a Macao, territorio cinese che ha mantenuto il portoghese come lingua coufficiale accanto al mandarino, ha anch'esso lo \"status\" di osservatore nella comunit\u00e0. Le sue intenzioni sarebbero quelle di introdurre i giovani macaensi alle nazioni e alla cultura della CPLP, in modo da assicurarsi un'identit\u00e0 territoriale che si distingua da quella cinese, di cui Macao fa parte."}
{"id": "131690", "revid": "2202614", "url": "https://it.wikipedia.org/wiki?curid=131690", "title": "IAMT", "text": "\u00c7\niAMT (acronimo) di \"Intel Active Management Technology\", \u00e9 una tecnologia che Intel ha presentato per la prima volta all'Intel Developer Forum Fall 2004, utilizzata par operazioni di diagnostica nei personal computer.\nFunzioni e scopo.\nLa tecnologia iAMT permette di effettuare operazioni di diagnostica automatica al boot del sistema, alla ricerca di problemi che possano portare a malfunzionamenti. Nel corso di un demo della tecnologia iAMT, \u00e8 stato dimostrato come iAMT permetta di aggiornare un sistema da remoto con gli ultimi aggiornamenti di sicurezza, verificando quali siano i software necessari, perfino a PC spento o qualora il sistema operativo risulti bloccato o si sia guastato un componente vitale, come il disco rigido. Una volta analizzato il sistema, da remoto sar\u00e0 possibile avviare il sistema e fare in modo che venga aggiornato automaticamente e spento non appena questa operazione sar\u00e0 stata terminata. Questo permette di operare alla manutenzione del sistema senza la necessit\u00e0 di essere fisicamente presenti davanti al sistema, con il vantaggio di poter effettuare queste operazioni in orario non d'ufficio, oppure durante i weekend, per non imporre forzati stop alla produttivit\u00e0.\nIntel sostiene che iAMT \u00e8 complementare e interfacciabile alla tecnologia di virtualizzazione Vanderpool, a quella di sicurezza LaGrande e all'interfaccia \"Extensible Firmware Interface\" (EFI) per le operazioni di pre-boot. Nel caso di Vanderpool, che permette di creare partizioni in una parte del PC per le operazioni di manutenzione e di upgrade del software o per far girare un differente sistema operativo, la combinazione con iAMT rende possibile eseguire anche tali operazioni su sistemi spenti o guasti. L'accoppiata tra iAMT e LaGrande, invece, fornir\u00e0 un ambiente di gestione che Intel definisce \"resistente alle manomissioni\" ed eseguibile parallelamente ad altre funzionalit\u00e0 di sistema complementari. iAMT si servir\u00e0 invece dei BIOS compatibili con EFI per garantire l'accesso ai sistemi in modo indipendente dal sistema operativo.\nI primi prodotti.\niAMT \u00e8 stata implementata nei processori Xeon e Itanium 2 a partire, rispettivamente, dai core Dempsey e Montecito, oltre che nei futuri chipset e schede di rete. Nel settore desktop il primo processore a incorporarla \u00e8 il Core 2 Duo Conroe. In tale CPU inoltre \u00e8 stata implementate la seconda versione di tale tecnologia che consente inoltre di isolare i PC infettati prima che questi diffondano malware sui restanti PC della rete aziendale, e di avvertire i responsabili IT dopo la rimozione delle minacce.\nCollegamenti esterni.\n intel Vpro FAQ"}
{"id": "131694", "revid": "223320", "url": "https://it.wikipedia.org/wiki?curid=131694", "title": "Dolce e Gabbana", "text": ""}
{"id": "131696", "revid": "58109650", "url": "https://it.wikipedia.org/wiki?curid=131696", "title": "D&amp;G", "text": ""}
{"id": "131700", "revid": "125881938", "url": "https://it.wikipedia.org/wiki?curid=131700", "title": "Afrikan \u0160pir", "text": "La sua opera principale, \"Denken und Wirklichkeit: Versuch einer Erneuerung der kritischen Philosophie\" (\"Pensiero e Realt\u00e0: tentativo di rinnovamento della filosofia critica\"), ha influenzato la filosofia del giovane Friedrich Nietzsche.\nBiografia.\n\u0160pir nacque il 10 novembre 1837 nella propriet\u00e0 paterna di \u0160pirovska, non lontano da Elizavetgrad (ora Kropyvnyc'kyj) in quella regione dell'Impero russo che \u00e8 oggi l'Ucraina. Suo padre, Aleksandr Aleksandrovi\u010d \u0160pir, era un medico russo di origine tedesca, capo-chirurgo dell'ospedale militare di Odessa e gi\u00e0 professore di matematica a Mosca. Nel 1812 fu insignito dell'Ordine di San Vladimiro, nobilitato e nominato consigliere di collegio, divenendo cos\u00ec membro della nobilt\u00e0 ereditaria del Governatorato di Cherson. Sua madre, Elena Konstantinovna \u0160pir, nata Poulevic, era figlia del maggiore Poulevic e, per parte di madre, nipote del pittore greco Logino, stabilitosi in Russia durante il regno di Caterina II. Aleksandr \u0160pir dette a suoi figli \u2014quattro maschi e una femmina\u2014 dei nomi presi in un vecchio calendario greco, questa \u00e8 l'origine del curioso nome \"Afrikan\". \u0160pir non amava il suo nome e firmava le sue lettere e i suoi libri semplicemente \"A. Spir\". La sua modestia gli imped\u00ec pure di usare il tedesco \"von\" o il francese \"de\" \u2014indicanti la sua appartenenza alla nobilt\u00e0\u2014 prima del suo cognome. \u0160pir descrisse egli stesso la sua educazione come segue: Durante questi anni \u0160pir si interess\u00f2 alla filosofia e lesse la Critica della Ragion Pura di Kant nella traduzione francese di Tissot, che gli forn\u00ec le basi del suo proprio sistema filosofico. In seguito lesse anche David Hume, e John Stuart Mill.\nNel 1855, all'et\u00e0 di 18 anni, \u0160pir partecip\u00f2 come sottotenente di vascello della marina russa alla Guerra di Crimea, durante la quale fu decorato con l'Ordine di Sant'Andrea e l'Ordine di San Giorgio. \u0160pir difese, come Lev Tolstoj, il bastione N. 4 di Malakoff durante l'assedio di Sebastopoli. Dopo la morte di suo padre nel 1852, eredit\u00f2 le propriet\u00e0 paterne (il suo ultimo fratello rimasto, il poeta Aristarco, era morto nel 1841), liber\u00f2 i suoi servi e diede a ciascuno di loro della terra e del denaro (\u0160pir fu un precursore: l'emancipazione dei servi della gleba nell'Impero russo sar\u00e0 ufficialmente proclamata solo nel 1861). Nel 1862 \u0160pir lasci\u00f2 Elisavetgrad per un viaggio in Germania, dove pass\u00f2 due anni Sua sorella Charitis mor\u00ec poco dopo il suo rientro in Russia, nel 1864. Dopo la morte di sua madre, nel 1867, \u0160pir svendette le sue propriet\u00e0 ad un prezzo ridicolmente basso, distribu\u00ec quasi tutta la sua sostanza e lasci\u00f2 la Russia definitivamente.\nAll'Universit\u00e0 di Lipsia, dove si rec\u00f2 dapprima, segu\u00ec le lezioni di Moritz Wilhelm Drobisch (1802-1896), un filosofo herbartiano. Fu a Lipsia nello stesso tempo in cui Nietzsche vi fu come studente, ma non sembra che si siano mai incontrati. Nel 1869 and\u00f2 a Tubinga e nel 1871 a Stoccarda. Qui, nella Chiesa ortodossa della Corte, spos\u00f2 il 30 gennaio 1872, Elisabetta (Elise) Gatternich e la coppia ebbe una figlia, H\u00e9l\u00e8ne. A Lipsia, \u0160pir divenne amico dell'editore e frammassone Joseph Gabriel Findel, che pubblic\u00f2 la maggior parte delle sue opere. Il suo libro pi\u00f9 importante, \"Denken und Wirklichkeit: Versuch einer Erneuerung der kritischen Philosophie\" (\"Pensiero e Realt\u00e0: Tentativo di un rinnovamento della filosofia critica\") fu pubblicato nel 1873. Una seconda edizione, di cui Nietzsche acquist\u00f2 e annot\u00f2 una copia, fu pubblicata nel 1877. Sperando di avere in questo modo un maggior numero di lettori, \u0160pir scrisse direttamente in francese gli \"Esquisses de philosophie critique\" (\"Schizzi di filosofia critica\"), pubblicati per la prima volta nel 1877. Una nuova edizione fu pubblicata solo quarant'anni dopo la morte di \u0160pir, nel 1930, con un'introduzione del filosofo francese e professore alla Sorbona L\u00e9on Brunschvicg.\nNel 1878, ammalatosi di polmonite, per curare le conseguenze della sua malattia (una tosse cronica), \u0160pir si trasfer\u00ec in Svizzera, a Losanna, dove visse cinque anni. Nel 1884 \u0160pir domand\u00f2 all'Imperatore russo l'autorizzazione di lasciare la cittadinanza russa per acquisire quella svizzera, lo stesso anno ricevette l'autorizzazione imperiale e fece domanda di iscrizione nei registri di Belmont-sur-Lausanne, un sobborgo sopra Losanna dove abitava con la sua famiglia. Nel 1886, per poter usufruire delle facilit\u00e0 di una biblioteca privata (la \"Soci\u00e9t\u00e9 de Lecture\"), \u0160pir si trasfer\u00ec con la famiglia a Ginevra. Il 17 settembre 1889 \u0160pir ricevette dal governo svizzero l'autorizzazione per s\u00e9, sua moglie e sua figlia, a diventare cittadini svizzeri. \u0160pir mor\u00ec per le complicazioni dell' influenza russa a Ginevra, al n. 6 della rue Petitot, il 26 marzo 1890, e fu sepolto nel cimitero di Saint-Georges. Lasci\u00f2 sua moglie Elisabeth e sua figlia H\u00e9l\u00e8ne. Bench\u00e9 abbia trascorso la maggior parte della sua vita come filosofo, \u0160pir non ebbe mai un incarico universitario e i suoi scritti rimasero relativamente sconosciuti durante tutta la sua vita e in buona parte anche dopo la sua morte.\nI manoscritti, i documenti personali, le fotografie e i libri di o su Afrikan \u0160pir sono stati depositati nel marzo del 1940 da sua figlia H\u00e9l\u00e8ne Clapar\u00e8de-Spir presso la Biblioteca di Ginevra (gi\u00e0 Biblioteca Pubblica e Universitaria di Ginevra), dove formano il \"Fonds African Spir\" e possono essere consultati.\nAltri documenti della famiglia Clapar\u00e8de-Spir possono essere consultati alla Harvard University Library.\nPensiero.\n\u0160pir \u00e8 un filosofo post-kantiano e qualifica la sua filosofia come \"filosofia critica\". Influenzato da Kant, \u0160pir afferma che norma del conoscere \u00e8 il principio di identit\u00e0 (\"A\" \u2261 \"A\"), principio a priori, non derivato e non derivabile dall'esperienza. Cos\u00ec come gi\u00e0 Kant, secondo \u0160pir il principio di identit\u00e0, assieme a quello di causalit\u00e0, dovrebbe essere la base della conoscenza. Tuttavia, il confronto con la realt\u00e0 tramite l'esperienza porta a un'incessante smentita di questi princip\u00ee, dalla quale si pu\u00f2 dedurre l'impossibilit\u00e0 di giustificare razionalmente non solo le modalit\u00e0 d'essere della realt\u00e0, ma anche l'esistenza stessa della realt\u00e0 fenomenica. In tal modo da epistemologico il principio di identit\u00e0 diviene ontologico e si giunge ad una scissione drammatica tra l'incondizionato non-fenomenico, che presuppone il principio di identit\u00e0 per cui gli enti non dovrebbero mutare, e il condizionato fenomenico, che \u00e8 composto di incessante mutazione. Ora, mentre per un singolo ente condizionato \u00e8 possibile trovare una ragione sufficiente negli altri enti condizionati, ci\u00f2 non pu\u00f2 invece essere effettuato con il condizionato nella sua totalit\u00e0. In altri termini, un oggetto muta e la causa del mutamento pu\u00f2 essere rinvenuta in altri oggetti; ma il mutamento in quanto tale, ovvero il fatto che vi sia il mutamento, rimane privo di causa o condizione. \u0160pir arriva quindi ad affermare un dualismo acosmista, dove condizionato e incondizionato sono assolutamente separati ed eterogenei, e il mondo fenomenico non solo non \u00e8 spiegabile e privo di una sua ragione, ma \"logicamente non dovrebbe nemmeno esistere\".\nLa conclusione cui giunge \u0160pir apre le porte alla parte religiosa della sua dottrina, che pu\u00f2 essere considerata come una forma di panenteismo radicale, dove l'incondizionato viene identificato con Dio, un Dio non personale n\u00e9 creatore, non raggiungibile tramite la ragione e i fenomeni, ma unicamente tramite un sentimento pre-razionale. Ci\u00f2 spiega anche i forti tratti apocalittici e profetici degli scritti di \u0160pir che, nelle intenzioni dell'autore, avrebbero dovuto aprire una nuova era di maturit\u00e0 spirituale per l'Umanit\u00e0.\nPosterit\u00e0.\nNel 1896 Lev Tolstoj lesse \"Pensiero e Realt\u00e0\" e ne fu molto impressionato, come scrisse in una lettera a H\u00e9l\u00e8ne Clapar\u00e8de-Spir: \"leggere \"Pensiero e Realt\u00e0\" \u00e8 stato per me una grande gioia. Non conosco filosofo cos\u00ec profondo e nel contempo cos\u00ec preciso, voglio dire scientifico, che accetta solo ci\u00f2 che \u00e8 strettamente necessario e chiaro per tutti. Sono sicuro che la sua dottrina sar\u00e0 compresa e apprezzata come merita e che il destino della sua opera sar\u00e0 simile a quello dell'opera di Schopenhauer, che fu conosciuta e ammirata soltanto dopo la sua morte\". Leggiamo nel diario di Tolstoj, 2 maggio 1896: \"Ancora un altro evento importante, l'opera [\"Pensiero e Realt\u00e0\"] di African Spir. Ho appena riletto ci\u00f2 che scrissi all'inizio di questo diario. In fondo, non \u00e8 altro che una sorta di riassunto di tutta la filosofia di Spir, che a quell'epoca non solo non avevo letto, ma di cui non avevo nemmeno la pi\u00f9 pallida idea. Quest'opera ha notevolmente chiarito le mie idee sul significato della vita e in un certo senso le ha rafforzate. L'essenza di questa dottrina \u00e8 che non esistono le cose, ma solo le nostre impressioni, che nella nostra rappresentazione ci appaiono come oggetti. La rappresentazione (Vorstellung) ha la qualit\u00e0 di credenza nell'esistenza degli oggetti. Ci\u00f2 deriva dal fatto che la qualit\u00e0 del pensare consiste nell'attribuire un'oggettivit\u00e0 alle impressioni, una sostanza, e nel proiettarle nello spazio.\"\nLe opere pi\u00f9 importanti sulla filosofia di \u0160pir sono state pubblicate tra il 1900 e il 1914 (Lessing, Zacharoff, Segond, Huan, Martinetti). Dopo la prima guerra mondiale, l'interpretazione del pensiero di \u0160pir fatta dal filosofo italiano Piero Martinetti (1872\u20131943) gli assicur\u00f2 per un certo tempo una rinascita nella forma di un \"idealismo religioso\". Prima della seconda guerra mondiale, H\u00e9l\u00e8ne Clapar\u00e8de-Spir ha pubblicato alcune riedizioni delle opere paterne in francese, ed ha avuto un intenso scambio di lettere per promuovere la sua opera. Nel 1937, per il centenario della nascita di Spir, Martinetti ha pubblicato in Italia un'edizione monografica su \u0160pir della \"Rivista di Filosofia\". Dopo la seconda guerra mondiale, il pensiero di \u0160pir cadde nell'oblio. Nel 1990, per il centenario della morte di \u0160pir a Ginevra, la Biblioteca Pubblica e Universitaria ha organizzato un'esposizione delle opere e degli oggetti del \"Fondo African Spir\" e ne ha pubblicato il catalogo ragionato.\nMolte delle edizioni dei libri di \u0160pir non sono state interamente vendute e sono ancora disponibili sul mercato librario in prima o seconda edizione (in Tedesco, Francese o in traduzione italiana, inglese, o spagnola). Probabilmente a causa del crescente interesse per l'argomento, all'inizio del ventunesimo secolo una ristampa della traduzione italiana di Odoardo Campa nel 1911 dell'opera di \u0160pir \"Moralit\u00e4t und Religion\" (1874) \u00e8 stata pubblicata nel 2008 col titolo \"Religione\".\nDecisivo, anche se sottovalutato, \u00e8 l'influsso di \u0160pir su Nietzsche, che tuttavia riprende le dottrine del filosofo russo per giungere ad esiti opposti, demolendo la metafisica e affermando l'unicit\u00e0 del mondo del divenire materiale e la \"fedelt\u00e0 alla terra\". Altri filosofi influenzati dall'opera di \u0160pir sono Hans Vaihinger; William James (di Harvard), fu tra i primi stranieri a prendere conoscenza di \"Pensiero e Realt\u00e0\", gi\u00e0 nel 1873, e rinvia varie volte a Spir nei suoi \"Principi di Psicologia\", dove per esempio, discutendo di un problema kantiano, scrive: \"On the whole, the best recent treatment of the question known to me is in one of A. Spir's works, his \"Denken und Wirklichkeit.\"\"; poi Max M\u00fcller (di Oxford); in Olanda Spruyt, Lund e Gerardus Heymans, quest'ultimo dichiar\u00f2 che \u0160pir esercit\u00f2 un reale influsso sull'elaborazione del suo pensiero; Rudolf Steiner, che descrive \u0160pir come \"straordinariamente affascinante\" e un \"pensatore originale\", con una \"sottigliezza\" che non si trova in nessuno dei suoi contemporanei. Eugenio Montale presenta Spir nella poesia \"La gloria o quasi\", del 10 novembre 1978."}
{"id": "131701", "revid": "124937542", "url": "https://it.wikipedia.org/wiki?curid=131701", "title": "Romano Maria La Russa", "text": "Biografia.\nNato a Patern\u00f2, in provincia di Catania, nel 1952, \u00e8 il pi\u00f9 giovane dei quattro figli di Antonino La Russa (1913-2004), avvocato, politico del MSI e dirigente d'azienda, e fratello minore di Vincenzo (1938-2021) e Ignazio, anch'essi avvocati e politici.\nCresciuto a Milano, dove nel 1960 si stabilisce al seguito della famiglia, nel capoluogo lombardo ha frequentato le scuole primarie e conseguito la maturit\u00e0 classica al Liceo Carducci. Dagli anni ottanta fino al primo decennio dei duemila, La Russa \u00e8 stato attivo come imprenditore nel commercio all'ingrosso di sanitari attraverso una societ\u00e0 con sede a Pero, nel Milanese. \nConiugato, \u00e8 padre di cinque figli. \nAttivit\u00e0 politica.\nLa sua militanza politica ha avuto inizio nel periodo in cui frequentava il liceo con la Giovane Italia, divenuta poi Fronte della Giovent\u00f9, il movimento giovanile del Movimento Sociale Italiano. Seguendo le orme del padre e del fratello maggiore Ignazio, aderisce al MSI, per il quale \u00e8 stato consigliere comunale a Cinisello Balsamo (1985-90) e a Sesto San Giovanni (1990-95).\nNel 1995, passa ad Alleanza Nazionale, di cui \u00e8 stato membro della Direzione Nazionale, nonch\u00e9 consigliere e capogruppo alla Regione Lombardia (1995-2005), ed europarlamentare nella VI legisatura (2004-2008). Al parlamento europeo \u00e8 stato vicepresidente della Delegazione per le relazioni con l'Iran; membro della Commissione per le libert\u00e0 civili, la giustizia e gli affari interni; della Commissione per i problemi economici e monetari; della Delegazione per le relazioni con gli Stati del Golfo, compreso lo Yemen.\nPassato nel 2009 a Il Popolo della Libert\u00e0, formazione di centrodestra sorta dalla fusione tra Forza Italia e Alleanza Nazionale, dal 2008 al 2010, La Russa \u00e8 stato assessore regionale all'Industria nella giunta presieduta da Roberto Formigoni. Candidatosi con il PdL come consigliere regionale in Lombardia, nel 2010 viene eletto con 9.628 preferenze. Nominato assessore regionale alla Sicurezza e Protezione Civile della Regione Lombardia nel quarto mandato di Formigoni, ha ricoperto l'incarico fino al 2012. \nNel 2013, passa a Fratelli d'Italia, con cui si ricandida al consiglio regionale, ottenendo per\u00f2 solo 1.751 preferenze e non venendo quindi eletto. Cinque anni pi\u00f9 tardi, nel 2018 si ricandida, sempre con Fratelli d'Italia, alle elezioni regionali in Lombardia (in cui ottiene 1.443 preferenze) e contemporaneamente anche alla Camera, al collegio plurinominale 2 della Circoscrizione Lombardia 1, senza per\u00f2 essere eletto in nessuna delle due competizioni elettorali."}
{"id": "131702", "revid": "6558", "url": "https://it.wikipedia.org/wiki?curid=131702", "title": "Romano La Russa", "text": ""}
{"id": "131703", "revid": "2039387", "url": "https://it.wikipedia.org/wiki?curid=131703", "title": "Vincenzo Lavarra", "text": "Laureato in lettere e filosofia, giornalista, \u00e8 stato caporedattore pugliese de l'Unit\u00e0, segretario regionale dei Democratici di Sinistra in Puglia, e membro della direzione nazionale del partito. Dal 2004 \u00e8 vicepresidente della Provincia di Bari.\nFino al 2009 \u00e8 stato deputato del Parlamento europeo, proclamato nell'aprile 2005, a seguito delle dimissioni di Ottaviano Del Turco, eletto nel frattempo presidente della Regione Abruzzo. Era stato candidato alle elezioni dell'anno precedente per la lista di Uniti nell'Ulivo nella circoscrizione sud, ricevendo 110\u00a0000 preferenze e risultando il primo dei non eletti.\n\u00c8 iscritto al gruppo del Partito Socialista Europeo.\n\u00c8 membro della Commissione per l'industria, la ricerca e l'energia; della Commissione per l'agricoltura e lo sviluppo rurale; della Delegazione per le relazioni con i paesi del Sud-Est asiatico e l'Associazione delle nazioni del Sud-Est asiatico (ASEAN); Delegazione per le relazioni con la Repubblica popolare cinese.\nPresidente del Forum Agricoltura del Partito Democratico dal 2009 dal Neo Segretario Pier Luigi Bersani."}
{"id": "131705", "revid": "81625604", "url": "https://it.wikipedia.org/wiki?curid=131705", "title": "Pia Elda Locatelli", "text": ""}
{"id": "131707", "revid": "965226", "url": "https://it.wikipedia.org/wiki?curid=131707", "title": "Pia Locatelli", "text": "Biografia.\nLaureata prima in lingue e letterature straniere, poi in economia. Insegnante di lingua e letteratura inglese sino al 1982, quando \u00e8 entrata nell'azienda tessile di famiglia, dove ha avviato e sviluppato il settore commerciale, sino a diventarne amministratrice delegata, gestendola in prima persona.\nNel 2000, dopo aver venduto l'azienda, \u00e8 diventata presidente della Fondazione AJ Zaninoni, costituita per ricordare il marito, che si occupa di lavoro, pari opportunit\u00e0 e formazione.\nIscritta al PSI dal 1973, \u00e8 stata consigliera comunale dal 1980 per 15 anni, prima a Vertova (Bg) poi come capogruppo del Partito Socialista Italiano al comune di Bergamo.\nDopo esserne stata vicepresidente dal 1992 al 1999, \u00e8 diventata presidente dell'Internazionale Socialista donne e componente dell'esecutivo dell'Internazionale Socialista, incarichi che ha ricoperto sino al 2012 quando \u00e8 stata nominata presidente onoraria dell'Internazionale Socialista donne.\nDa sempre interessata alla politica internazionale e ai movimenti femminili nel mondo, \u00e8 stata osservatrice internazionale in Cile per lo svolgimento del plebiscito su Pinochet e per le successive prime elezioni democratiche, in Sudafrica per le prime elezioni del dopo apartheid, in cui \u00e8 stato eletto presidente Nelson Mandela, e per le elezioni del Parlamento serbo. Dopo la guerra dei Balcani, \u00e8 entrata nell'ufficio di presidenza della \"Gender task force\" del Primo tavolo della democratizzazione e dei diritti umani per il Patto di Stabilit\u00e0 per i Balcani; in questo ruolo impegnata per la formazione politica delle donne, e per favorirne la presenza nelle istituzioni.\nDal 1996 partecipa alla sessione annuale, a New York, della commissione dell'Onu sulla condizione delle donne. \u00c8 membro del \"bureau\" della commissione permanente delle donne del Partito del Socialismo Europeo e del consiglio scientifico della FEPS.\nDal 2004 al 2009 \u00e8 stata deputata del Parlamento europeo, eletta per la lista Uniti nell'Ulivo nella circoscrizione nord-ovest, in sostituzione di Michele Santoro (che opt\u00f2 per un'altra circoscrizione) ed \u00e8 iscritta al gruppo parlamentare del Partito Socialista Europeo. \u00c8 stata componente della Commissione per i diritti delle donne e l'uguaglianza di genere e della Commissione per l'industria, ricerca ed energia, nonch\u00e9 Presidente della delegazione per le relazioni con l'assemblea parlamentare della Nato e capodelegazione del Partito Socialista Italiano nell'ambito della delegazione italiana nel gruppo PSE.\nIl 4 novembre 2009 le \u00e8 stato assegnato il Parliament magazine MEP AWARD, il premio come \u201cMigliore Parlamentare dell'anno\u201d, per il settore \u201cRicerca e Innovazione\u201d. Il premio, organizzato dalla rivista del Parlamento europeo, viene conferito ogni anno a un parlamentare che si sia distinto per il suo lavoro in uno dei 12 settori in cui \u00e8 stata suddivisa l'attivit\u00e0 nell'europarlamento. Pia Locatelli aveva redatto le linee guida per la stesura del VII programma quadro europeo, rapporto approvato a larghissima maggioranza (512 voti a favore, 16 contrari e 14 astenuti) proprio sul tema della ricerca. Nel 2011 su incarico della commissione europea ha diretto un gruppo di esperti per la valutazione intermedia del progetto europeo di ricerca sulla metrologia.\nDa sempre socialista, nel 2007 \u00e8 stata tra le protagoniste della costituente che ha portato alla rinascita del Partito socialista. Nel primo congresso del nuovo partito (luglio 2008) ha proposto la sua candidatura a segretario con una mozione dal titolo \"Prima la politica\"; tuttavia ha ritirato la candidatura per favorire la votazione all'unanimit\u00e0 di Riccardo Nencini.\nElezione a deputato.\nGrazie all'accordo elettorale tra PSI e PD, alle elezioni politiche del 2013 viene eletta alla Camera dei Deputati, nella \"circoscrizione Lombardia 1\", in virt\u00f9 della candidatura nelle liste del Partito Democratico.\nAlla Camera si iscrive al Gruppo misto per poi aderire l'11 giugno 2013, assieme agli altri tre deputati del PSI, alla componente del misto \"Partito Socialista Italiano (PSI) - Liberali per l'Italia (PLI)\".\n\u00c8 capogruppo del gruppo misto nella \"Commissione Affari Esteri e comunitari\", con la vicepresidenza del comitato permanente sull'Africa e le questioni globali, coordina l'intergruppo parlamentare salute globale e diritti delle donne.\nA giugno 2013 \u00e8 entrata a far parte del \"pool\" di esperti per la valutazione del partenariato pubblico/privato previsto nel progetto Horizon 2020, il sistema di finanziamento integrato destinato alle attivit\u00e0 di ricerca e innovazione dell'Unione Europea.\nFa parte del Comitato scientifico della Fondazione Nilde Iotti e del Comitato nazionale del progetto \"Stages\" (Structural Transformation to Achieve Gender Equality in Science) finanziato dalla Commissione Europea (a cui partecipano il Dipartimento per le Pari Opportunit\u00e0 del Consiglio dei Ministri italiano e vari Universit\u00e0 e Centri di ricerca europei).\nNell'estate 2014 ha inaugurato, come madrina, la prima sezione femminile del Partito Socialista Italiano decidendo con Daniela Virgilio (promotrice dell'iniziativa e responsabile delle donne socialiste in Sicilia) di intitolarla a Clara Zetkin."}
{"id": "131708", "revid": "124954596", "url": "https://it.wikipedia.org/wiki?curid=131708", "title": "Raffaele Lombardo", "text": "Condannato in primo grado a 6 anni e 8 mesi per concorso esterno in associazione mafiosa, il 31 marzo 2017 la Corte d'Appello di Catania lo condanna a 2 anni di reclusione per voto di scambio.\nNel 2022 viene assolto da entrambe le accuse nel secondo processo d'Appello.\nBiografia.\nDi famiglia originaria di Grammichele, nel Calatino, \u00e8 laureato in medicina e chirurgia e specializzato in psichiatria forense. La sua carriera politica ha inizio nei primi anni settanta, nelle file della sezione catanese del Movimento Giovanile della Democrazia Cristiana - guidato da Marco Follini - della quale \u00e8 dirigente nazionale nel 1977.\nNella DC siciliana fa carriera all'ombra di Calogero Mannino, del quale viene considerato uno dei delfini, opposto alla corrente facente capo ad Antonino Drago. Consigliere ed assessore al Comune di Catania, il 22 giugno 1986 \u00e8 eletto deputato all'Assemblea Regionale Siciliana nel collegio di Catania per la DC, con 37.900 voti di preferenza su 204.647 di lista. Il 18 giugno 1991 \u00e8 rieletto con 64.887 voti di preferenza su 241.659 di lista. Diviene, nell'agosto successivo, assessore regionale agli Enti Locali, nel 45\u00ba governo, guidato da Vincenzo Leanza fino all'aprile 1992, quando si dimette perch\u00e9 coinvolto in due inchieste giudiziarie.\nIl 17 dicembre 1994 per le vicende giudiziarie Lombardo lascia con due anni di anticipo l'Assemblea Regionale Siciliana. Prosciolto dalle accuse, \u00e8 eletto nel 1998 vicesegretario del Centro Cristiano Democratico siciliano. Nell'estate 1997 fa il giro del mondo la notizia che Lombardo avrebbe acquistato in un'asta pubblica per una cifra irrisoria un archivio di libri e affini degli eredi di Giovanni Verga. Dopo varie polemiche sul perch\u00e9 sull'asta il Comune di Catania non abbia esercitato il diritto di prelazione, Lombardo dona tutto al Comune.\nNel giugno 1999 \u00e8 eletto europarlamentare per il CCD. \u00c8 vicesindaco di Catania nel 2000 nella giunta Scapagnini, e si dimette nel 2003 perch\u00e9 eletto presidente della provincia di Catania per il centrodestra. Nel 2004, viene riconfermato europarlamentare, dopo le dimissioni di Salvatore Cuffaro primo eletto, nell'UDC, partito del quale \u00e8 segretario regionale dalla fondazione fino al 2005. Nell'aprile 2005 costituisce quattro liste, tra cui il Movimento per l'Autonomia che, raccogliendo complessivamente il 20% circa di voti, si rivelano decisive per rieleggere Umberto Scapagnini (Forza Italia) sindaco di Catania.\nIn seguito alle accuse di gestione antidemocratica del partito rivoltegli da alcuni esponenti dell'UDC siciliana, i cosiddetti \"Quarantenni\", alle richieste di commissariamento degli stessi, all'arrivo di Luca Volont\u00e8 in qualit\u00e0 di supervisore e di Francesco D'Onofrio in qualit\u00e0 di commissario, Lombardo esce definitivamente dall'UDC e lancia il suo Movimento per l'Autonomia, prevalentemente su scala meridionale, con l'intenzione espressa di costituire una sorta di terzo polo in alternativa agli schieramenti tradizionali, come gi\u00e0 avvenuto alle elezioni comunali di Messina del novembre 2005, dove era alleato con l'europarlamentare Nello Musumeci e la sua Alleanza Siciliana, poi confluita ne La Destra, causando la sconfitta del candidato di centro-destra.\nAlle elezioni politiche del 2006 si allea con la Lega Nord di Umberto Bossi schierandosi quindi con la Casa delle libert\u00e0 e Silvio Berlusconi, che nel programma di governo recepisce i punti programmatici per lo sviluppo del Sud del Paese. Ottiene sei deputati e un senatore. Alle elezioni politiche del 2008, alleato del Popolo della Libert\u00e0, ottiene otto deputati e due senatori, doppiando i voti ricevuti. Lombardo, plurieletto, si dimette dalla Camera il 29 aprile 2008.\nNel luglio 2012 si dimette da Segretario federale del Movimento per le Autonomie, al suo posto subentrano l'ex presidente della Regione Calabria Agazio Loiero (gi\u00e0 coordinatore Nazionale del partito) e il senatore Giovanni Pistorio nominati dal Comitato Federale del Partito.\nPresidenza della Provincia.\n\u00c8 stato eletto presidente della provincia di Catania nel turno elettorale del 2003 (elezioni del 25 maggio), raccogliendo il 64,9% dei voti in rappresentanza di una coalizione di centrodestra. Nel novembre 2006 da una rilevazione de \"Il Sole 24 ore\" \u00e8 risultato il Presidente di Provincia con il pi\u00f9 alto indice di gradimento dei cittadini in Italia. Risultato confermato da una ricerca pubblicata nel dicembre 2007 (eseguita da Ekma Monitor su un campione nazionale di 180.000 intervistati), secondo cui Lombardo si posizionerebbe primo nella classifica di presidenti di Province pi\u00f9 apprezzati in Italia, con un gradimento pari al 63,1%.\nIl 12 febbraio 2008 ha presentato le sue dimissioni da presidente. Lombardo \u00e8 stato anche presidente dell'URPS, l'Unione delle Province Siciliane.\nParlamento europeo.\nLombardo \u00e8 stato dal 1999 al 2008 deputato del Parlamento europeo. Eletto nel 2004 per la lista dell'UDC nella circoscrizione isole, dopo rinuncia di Salvatore Cuffaro (per incompatibilit\u00e0 con la carica gi\u00e0 ricoperta di presidente della Regione Siciliana). Lombardo ha ricevuto 124\u00a0000 preferenze. Nel giugno 1999 era stato gi\u00e0 eletto europarlamentare per il CCD. Iscritto al gruppo parlamentare del Partito Popolare Europeo. Membro della Commissione per le libert\u00e0 civili, la giustizia e gli affari interni; della Commissione per l'ambiente, la sanit\u00e0 pubblica e la sicurezza alimentare; della Delegazione per le relazioni con i paesi del Maghreb e l'Unione del Maghreb arabo (compresa la Libia); della Delegazione per le relazioni con il Canada.\nSi \u00e8 dimesso da questo incarico dopo l'elezione a presidente della Regione. Alle elezioni europee del 2009, il Movimento per le Autonomie si presenta alleato con La Destra di Francesco Storace, il Partito Pensionati di Carlo Fatuzzo e l'Alleanza di Centro di Francesco Pionati nella lista L'Autonomia, non raggiungendo tuttavia il quorum del 4%. Lombardo riceve nella sola circoscrizione V (isole) pi\u00f9 di 200.000 preferenze, risultando il pi\u00f9 votato della lista.\nPresidenza della Regione.\nLombardo \u00e8 stato Presidente della Regione Siciliana dal 24 aprile 2008 al 10 novembre 2012. L'articolo 9 dello Statuto speciale siciliano dal 2001 d\u00e0 al Presidente regionale il potere di nominare e revocare gli Assessori da preporre ai singoli rami dell'Amministrazione regionale. Le prime nomine sono state effettuate il 27 maggio 2008. Da allora il governo Lombardo ha conosciuto tre grandi rimpasti:\nIl 24 febbraio 2008 ufficializza la sua candidatura alla presidenza della Regione Siciliana, sostenuto dal suo movimento, dal PdL e dall'UdC. Il 14 aprile viene eletto presidente, ottenendo oltre il 65% delle preferenze, sconfiggendo la candidata di PD, IdV e La Sinistra l'Arcobaleno Anna Finocchiaro, che si attesta al 30% circa. La coalizione da lui capeggiata ottiene 62 deputati regionali, e 28 il PD, unico partito che sosteneva la Finocchiaro a superare lo sbarramento del 5 per cento.\nIl giorno stesso dell'insediamento a Palazzo d'Orleans (28 aprile), un utente della rete, utilizzando eMule, scopre casualmente una cartella in formato ZIP, contenente una sorta di data base delle richieste di raccomandazione inviate a Lombardo o ai suoi collaboratori dell'MpA. Il 3 marzo 2009 un sondaggio della Ekma assegna a Lombardo il 68,3 per cento dei consensi, primo tra tutti i presidenti delle Regioni italiane, in crescita di 5 punti rispetto al precedente sondaggio del luglio 2008.\nContrasti col Governo Berlusconi.\nNel luglio 2009, lamentando l'abbandono del Sud, la carenza infrastrutturale e il trasferimento dei fondi Fas al Nord entra in polemica col Governo Berlusconi e minaccia di uscire dalla maggioranza.\nSeguito da Io Sud di Adriana Poli Bortone e Gianfranco Miccich\u00e9, che nel frattempo propone la nascita di un Partito del Sud, l'MPA si astiene dal votare la fiducia al Governo.\nLa crisi del 2009.\nIl primo anno del governo Lombardo \u00e8 costellato da lotte e divisioni all'interno della maggioranza di centrodestra, tanto che il 25 maggio 2009 lo stesso Lombardo decide di azzerare gli incarichi di tutti gli assessori chiedendo le loro dimissioni. A complicare la vita politica della giunta anche le indagini della DDA di Palermo nei confronti dell'assessore regionale ai beni Culturali dell'UdC Antonello Antinoro, indagato per voto di scambio. Nel giugno 2009 attua un rimpasto di governo, escludendo gli assessori dell'UDC dalla giunta.\nNell'autunno del 2009 si registra per\u00f2 uno scontro all'interno del Pdl siciliano che sostiene il governo Lombardo, tanto che a novembre il Sottosegretario alla Presidenza del Consiglio Gianfranco Miccich\u00e9 d\u00e0 vita, insieme ai finiani, alla scissione del Pdl Sicilia. \nTra le motivazioni della rottura il continuo scontro con l'area del partito facente capo al Ministro Angelino Alfano, al Presidente del Senato Renato Schifani ed ai coordinatori Giuseppe Castiglione e Domenico Nania sulle posizioni nei confronti del Governo Regionale siciliano. Dopo la scissione lo scontro all'interno della maggioranza siciliana si acuisce al punto che i deputati del PdL ufficiale votano contro il DPEF del Governo, mettendo in crisi Lombardo che arriva a dichiarare: \u00abCon la bocciatura del DPEF, c'\u00e8 stata la dissoluzione della maggioranza\u00bb.\nNell'ultima settimana di dicembre 2009, Lombardo d\u00e0 vita al suo terzo Governo nel giro di un anno e mezzo, lasciando fuori il \"Pdl ufficiale\" e contando sull'appoggio dei gruppi politici \"MpA\", \"PdL Sicilia\" (un gruppo che si \u00e8 staccato dal \"PdL ufficiale\") e \"Alleanza per l'Italia\". Il Partito Democratico si \u00e8 dichiarato disponibile al dialogo sulle riforme, ma ha escluso ogni altro sostegno al governo Lombardo.\nGoverno Lombardo quater.\nNell'estate del 2010 il rapporto tra Raffaele Lombardo e Gianfranco Miccich\u00e8 si deteriora. Quello che era il PdL Sicilia si spacca in Futuro e Libert\u00e0 per l'Italia (nuova formazione politica guidata a livello nazionale da Gianfranco Fini) e nel gruppo di ex Forza Italia che annunciano la nascita di un nuovo partito, \"Forza del Sud\".\nIl 21 settembre 2010 viene presentato il quarto Governo della Presidenza Lombardo, composto esclusivamente da assessori tecnici e sostenuto da MpA, FLI, ApI, PD e l'UdC di Casini (con la componente che fa capo a Tot\u00f2 Cuffaro e Saverio Romano all'opposizione, sotto il nome di Popolari per l'Italia di Domani).\nLe dimissioni.\nIl 31 luglio 2012 si dimette dinanzi l'Assemblea regionale siciliana dalla carica di presidente con alcuni mesi di anticipo rispetto alla scadenza naturale del mandato prevista per l'aprile 2013. Lombardo ha dichiarato all'ARS di essersi dimesso per affrontare meglio le vicende giudiziarie che lo vedono coinvolto (\u00e8 accusato di Concorso esterno in associazione mafiosa) e per evitare il voto regionale in contemporanea con quello per il rinnovo del parlamento nazionale..\nResta in carica per l'ordinaria amministrazione fino alla proclamazione del nuovo presidente, dopo le elezioni anticipate (previste dallo Statuto speciale entro tre mesi), svoltesi il 28 ottobre 2012, elezioni nelle quali non si \u00e8 candidato, eleggendo per\u00f2 il figlio Salvatore deputato regionale, tra le file del Partito dei Siciliani-MPA, che porta all'ARS 10 rappresentanti.\nIl ritorno da Berlusconi e la non rielezione.\nIn occasione delle elezioni politiche del 2013 Lombardo ricolloca il Movimento per le Autonomie nella coalizione di centrodestra guidata da Silvio Berlusconi e che ha come principale alleato la Lega Nord di Roberto Maroni.\nIl risultato delle elezioni politiche del 2013 \u00e8 negativo per l'MpA-Partito dei Siciliani, che non elegge nessun parlamentare. Lombardo, candidato come capolista al Senato in Sicilia, non viene eletto.\nLombardo nel maggio 2017, dopo la condanna in appello a due anni per voto di scambio e l'assoluzione dall'accusa di concorso esterno alla mafia, torna a una \"convention\" del suo partito.\nProcedimenti giudiziari.\nLe accuse di corruzione.\nIl 22 aprile 1992, nell'ambito di un'inchiesta riguardante irregolarit\u00e0 in un concorso pubblico all'Asl 35 di Catania, venne arrestato con l'accusa di interesse privato in atti d'ufficio e abuso d'ufficio e condannato in primo grado. Dimessosi da assessore in dipendenza da tale condanna, Lombardo venne poi assolto in appello. Il 23 luglio 1994 \u00e8 nuovamente arrestato per associazione a delinquere finalizzata a commettere reati contro la pubblica amministrazione per lo scandalo di un appalto da 48 miliardi di lire per i pasti all'ospedale Vittorio Emanuele II di Catania: secondo l'accusa, un comitato d'affari composto da Rino Nicolosi, Salvo And\u00f2, Antonino Drago e lo stesso Lombardo avrebbe garantito l'appalto all'azienda dell'ex presidente dell' Ernesto Pellegrini, in cambio di una tangente di 5 miliardi di lire e condannato in primo grado. Dimessosi da assessore in dipendenza da tale condanna, Lombardo venne poi assolto in appello.\nUn giorno prima dell'arresto viene sospeso (ai sensi della legge 55/1990) dalla carica di deputato e ci\u00f2 fino al 29 settembre dello stesso anno. Il 17 marzo 2000 Pellegrini patteggia ammettendo di avere versato denaro ad alcuni politici, tra cui Lombardo, ma i giudici finiscono per considerare quel versamento solo un regalo: il reato venne derubricato a finanziamento illecito ai partiti, reato che per gli imputati risultava ormai prescritto. I giudici, in sostanza, non riconoscono nelle attivit\u00e0 relative all'ospedale Vittorio Emanuele l'esistenza di un vero e proprio comitato d'affari: per questa ragione, gli imputati sono assolti dall'accusa di associazione a delinquere, inizialmente ipotizzata insieme alla corruzione. Dai giudici alla fine gli viene riconosciuto un indennizzo di 33\u00a0000 euro per ingiusta detenzione.\nIl procedimento per concorso esterno in associazione mafiosa.\nIl 29 marzo 2010 il quotidiano \"La Repubblica\" scrive che Lombardo sarebbe indagato dalla Procura della Repubblica di Catania per concorso esterno in associazione mafiosa assieme al fratello Angelo e numerosi amministratori locali, perch\u00e9 in campagna elettorale in occasione delle elezioni regionali del 2008 avrebbero avuto il sostegno della mafia. Ad accusare Lombardo sarebbero i pentiti Giuseppe e Paolo Mirabile, Santo La Causa, Eugenio Sturiale e Francesco Ercole Iacona nonch\u00e9 intercettazioni telefoniche ed ambientali che documentano contatti con i boss di Cosa Nostra catanese Vincenzo Aiello, Rosario Di Dio e Francesco La Rocca nonch\u00e9 con l'avvocato Raffaele Bevilacqua (esponente di primo piano della mafia ennese).\nLombardo dichiara il 12 aprile all'Assemblea regionale siciliana di non aver ancora ricevuto alcun avviso di garanzia. Il 3 novembre 2010 la Procura di Catania conferma il coinvolgimento del Presidente della Regione Siciliana in una indagine, anche se non ha richiesto alcun provvedimento nei suoi confronti.\nIl 13 gennaio 2011 viene data notizia di un nuovo coinvolgimento di Lombardo in una vicenda giudiziaria, infatti risulta indagato insieme ad alcuni amministratori catanesi in un'inchiesta su promozioni facili e avanzamenti di carriera illeciti di dipendenti comunali a Catania. Secondo la Procura etnea Lombardo e gli altri indagati avrebbero favorito tali promozioni ed avanzamenti alla vigilia delle elezioni amministrative in modo da favorire il voto di scambio. Il 9 aprile 2011, la procura di Catania, nell'ambito della Inchiesta Iblis, comunica l'avviso di chiusura delle indagini per concorso esterno in associazione di tipo mafioso di 56 indagati tra cui il presidente Raffaele Lombardo. Il 13 giugno la procura comunica l'intenzione di archiviare la posizione di Lombardo e di altri indagati (fra cui il fratello), poich\u00e9 alla luce degli elementi emersi \"l'accusa sarebbe insostenibile\".\nIl 29 marzo 2012 il Giudice per le indagini preliminari di Catania Luigi Barone ha disposto l'imputazione coatta per il governatore siciliano riguardo all'accusa di concorso esterno in associazione di tipo mafioso, nell'ambito dell'Inchiesta Iblis. Il 28 luglio 2012, si dimette da Presidente della Regione Siciliana restando in carica per l'ordinaria amministrazione fino al 10 novembre dello stesso anno.\nIl 19 febbraio 2014 Raffaele Lombardo venne condannato in primo grado con rito abbreviato per concorso esterno in associazione mafiosa alla pena di 6 anni e 8 mesi di reclusione, all'interdizione perpetua dai pubblici uffici e ad un anno di libert\u00e0 vigilata.\nIl 31 marzo 2017 la Corte d'Appello di Catania lo assolve dall'accusa di concorso esterno in associazione mafiosa, condannandolo a 2 anni di reclusione per voto di scambio. L'anno successivo la Corte di Cassazione annull\u00f2 la sentenza di assoluzione, disponendo la celebrazione di un nuovo processo d'appello.\nNel 2022 viene assolto da entrambe le accuse nel secondo processo d'Appello.\nIl processo per voto di scambio in favore di Toti Lombardo.\nIl 17 dicembre 2020 viene assolto insieme al figlio Toti dalla Corte di cassazione dall'accusa di voto di scambio in favore dell'elezione del figlio all'ARS poich\u00e9 il fatto non sussiste, annullando cos\u00ec la sentenza d'appello emessa, il 10 luglio del 2019, dalla Corte d\u2019appello di Catania che li condannava ad un anno ciascuno."}
{"id": "131709", "revid": "120148676", "url": "https://it.wikipedia.org/wiki?curid=131709", "title": "Mario Mantovani", "text": "Laureato in lingue e letterature straniere, \u00e8 un imprenditore sceso in politica con la nascita di Forza Italia, di cui \u00e8 stato responsabile Enti locali per la Lombardia, \u00e8 stato poi anche responsabile nazionale delle Politiche sociali e dell'Ufficio elettorale del PdL come rappresentante del settore \"difensori del voto e rappresentanti di lista\" e coordinatore regionale del PdL in Lombardia. Dal febbraio 2013 \u00e8 anche Consigliere regionale.\nBiografia.\nVive ad Arconate (Milano); \u00e8 sposato con Marinella e ha due figli: Vittorio e Lucrezia, quest'ultima impegnata in politica, deputata dal 2019.\nImprenditore.\nDal 1981 al 1986 \u00e8 stato direttore dell'istituto Padre Beccaro di Milano.\nNel 1990 fonda la onlus Sodalitas, che a Bellaria-Igea Marina ha una serie di residenze e colonie estive.\nNel 1996 apre la Fondazione Mantovani, specializzata nella costruzione e gestione di residenze sanitarie assistenziali per anziani.\nCon la nomina a sottosegretario nel 2008 lascia la presidenza della Fondazione Mantovani, lasciandone comunque la guida ai familiari.\nMantovani detiene la societ\u00e0 Immobiliare Vigevanese, oltre alla Fondazione Mantovani. Con la prima costruisce residenze socio-assistenziali e con la seconda gestisce quattro Rsa in provincia di Milano che sommate a quelle guidate da Sodalitas, fanno undici strutture e 830 posti letto, tutti accreditati nelle graduatorie di regione Lombardia.\nGestisce inoltre 13 centri diurni per disabili gestiti per conto dell'Asl di Milano 1.\nCarriera politica.\nEurodeputato (1999-2009).\n\u00c8 deputato del Parlamento europeo, eletto nel 1999 per la lista di Forza Italia nella circoscrizione nord-ovest, ricevendo preferenze e poi riconfermato nel 2004. \u00c8 iscritto al gruppo parlamentare del Partito Popolare Europeo.\nNell'aprile 2008, in seguito alla sua elezione al Senato della Repubblica tra le file del PdL, opta per il seggio senatoriale, lasciando il seggio di europarlamentare alla subentrante Iva Zanicchi.\nSindaco di Arconate.\n\u00c8 stato eletto nel 2001 alla carica di sindaco del Comune di Arconate, alla guida della lista \"Grande Arconate\", con il 51% delle preferenze e confermato nelle consultazioni amministrative del 2006 con il 68% dei consensi.\nNel mese di novembre 2008 i consiglieri di maggioranza della lista \"Grande Arconate\" che appoggia Mantovani si dimettono per permettere a Mantovani di ricandidarsi per la terza volta consecutiva al posto da sindaco. \u00c8 riconfermato sindaco di Arconate alle elezioni comunali del 2009 con il 66% dei consensi.\nNel maggio 2015 si dimette da consigliere comunale.\nSenatore PDL e sottosegretario alle Infrastrutture.\nNel 2008 \u00e8 stato responsabile del Progetto Nazionale Albo Difensori Della Libert\u00e0, che consisteva nel reclutare rappresentanti di lista del PDL per le elezioni politiche del 13/14 aprile.\nPer le stesse elezioni \u00e8 stato eletto senatore nella circoscrizione Lombardia.\nNel governo Berlusconi IV ricopre l'incarico di sottosegretario alle Infrastrutture e ai Trasporti.\nNell'ottobre 2010 \u00e8 stato criticato per un assegno rilasciato dal ministero al Comune di Bologna per l'edilizia scolastica; sull'assegno compariva la faccia sorridente di Berlusconi. Il PD di Bologna ha denunciato la gestione napoleonica delle risorse da parte del ministero.\nA gennaio 2009 consegna un altro assegno con la faccia di Berlusconi al sindaco di Milano, Letizia Moratti; rappresenta lo sblocco di 24 milioni di euro di fondi governativi per il tunnel di Via Gattamelata, un'opera che non verr\u00e0 mai terminata e che verr\u00e0 dichiarata inutile nel 2013 dall'assessore alla viabilit\u00e0 Pierfrancesco Maran.\nDal 29 gennaio 2011 diventa nuovo coordinatore regionale del PdL in Lombardia succedendo al dimissionario Guido Podest\u00e0, presidente della Provincia di Milano.\nAlle elezioni politiche del 2013 viene rieletto al Senato della Repubblica per il PdL. Si \u00e8 dimesso per incompatibilit\u00e0 il 3 giugno 2013, venendo sostituito da Lionello Marco Pagnoncelli.\nVicepresidente ed assessore in Regione Lombardia.\nIn seguito alle Elezioni regionali in Lombardia del 2013 viene eletto consigliere regionale nella lista PdL, aderendo al gruppo Forza Italia-PdL, risultando il pi\u00f9 votato tra tutti i candidati con quasi preferenze.\n\u00c8 successivamente nominato dal presidente Roberto Maroni vicepresidente della Regione Lombardia e assessore alla Sanit\u00e0.\nIl 1\u00ba settembre 2015 lascia, dopo la riforma sanitaria regionale con la creazione del super-assessorato tra Sanit\u00e0 e Welfare, l'assessorato regionale alla Salute (che sar\u00e0 retto ad interim dal presidente Maroni) per la delega di assessore regionale ai Rapporti con l'Unione Europea, alla Programmazione comunitaria e alle Relazioni internazionali, fino al 13 ottobre 2015.\nNel dicembre 2016 aderisce al movimento di Daniela Santanch\u00e8 \"Noi Repubblicani - Popolo Sovrano\". Segue la collega di partito anche nel gennaio del 2018 lasciando il suo storico partito Forza Italia e aderendo al movimento guidato da Giorgia Meloni, Fratelli d'Italia.\nVicende giudiziarie.\nLa mattina del 13 ottobre 2015, atteso a Palazzo Lombardia per aprire i lavori della \u00abGiornata della Trasparenza\u00bb, viene arrestato con l'accusa di abuso d'ufficio, turbativa d'asta, corruzione e concussione per aver truccato gare di appalti relative al trasporto di pazienti dializzati, all'edilizia scolastica e alle case di riposo e per aver fatto pressioni per far assumere persone a lui vicine; i fatti sarebbero stati commessi fra il 6 giugno 2012 e il 30 giugno 2014, quando Mantovani era senatore, sindaco di Arconate e poi assessore alla Salute della Lombardia.\nIl giorno seguente Mantovani, per voce del suo avvocato, si dichiara estraneo ai fatti che gli vengono contestati e si autosospende dalla carica di vicepresidente della giunta lombarda.\nIl 23 novembre gli vengono concessi gli arresti domiciliari dopo 40 giorni di carcere. Il 14 aprile 2016 torna in libert\u00e0 per una questione di termini scaduti e il 3 maggio fa ritorno nell'aula del consiglio regionale. Nell\u2019ottobre del 2017 l\u2019accusa di abuso d\u2019ufficio va in prescrizione.\nIl 17 luglio 2019 verr\u00e0 invece condannato a 5 anni e 6 mesi di carcere per turbativa d'asta, corruzione e concussione (il PM chiedeva 2 anni in pi\u00f9).\nNel settembre 2017 viene coinvolto con l'accusa di corruzione nell'inchiesta che ha portato all'arresto del sindaco di Seregno Edoardo Mazza legato alla 'ndrangheta e alla cui campagna elettorale di due anni prima aveva preso parte proprio Mantovani con l'imprenditore Antonino Lugar\u00e0 (legato a Carmelo Mallimaci, ai Crea e a Giuseppe Morabito).\nMantovani subito chiede un\u2019audizione formale alla Commissione Parlamentare Antimafia perch\u00e9 si \u00abritiene del tutto estraneo alle accuse e il suo nome accostato a sistemi che nulla hanno a che fare con lui\u00bb.\nIndagato insieme ad altre nove persone per peculato e fatture per operazioni inesistenti, il 7 novembre 2017 gli vengono sequestrati la settecentesca Villa Clerici a Cuggiono e un appartamento in Via Veniero a Milano per 1,3 milioni di euro poich\u00e9 le onlus del gruppo Sodalitas e della sua fondazione, che gestiscono case di riposo e che beneficiano di finanziamenti regionali, avrebbero pagato affitti (appunto per 1,3 milioni dal 2008) con contratti fittizi per i due immobili riconducibili ai coniugi Mantovani senza per\u00f2 usare i locali. Mantovani presenta ricorso contro il sequestro al Tribunale del Riesame di Milano. Nel febbraio del 2020 la procura di Milano chiede il rinvio a giudizio per Mantovani con le accuse di autoriciclaggio, appropriazione indebita e dichiarazione fraudolenta mediante uso di fatture o altri documenti per operazioni esistenti."}
{"id": "131711", "revid": "12331", "url": "https://it.wikipedia.org/wiki?curid=131711", "title": "Sami settentrionale", "text": ""}
{"id": "131713", "revid": "125662801", "url": "https://it.wikipedia.org/wiki?curid=131713", "title": "Circuito di Silverstone", "text": "Il circuito di Silverstone \u00e8 un tracciato per competizioni automobilistiche situato a breve distanza dal villaggio omonimo nella contea di Northamptonshire in Inghilterra. Fu su questo circuito che si svolse, il 13 maggio 1950, la prima gara del campionato del mondo di Formula 1. \u00c8 la sede storica (dopo alcune interruzioni) del Gran Premio di Gran Bretagna di Formula 1.\nStoria.\nSilverstone nasce come aeroporto militare, \"RAF Silverstone\", nel 1943. La configurazione era quella standard con la quale venivano realizzati tutti gli aeroporti britannici della seconda guerra mondiale: tre piste disposte a triangolo.\nNel dopoguerra le prime gare utilizzarono proprio le tre piste di decollo come tracciato. Queste venivano collegate con tre curve secche realizzate con balle di paglia. Si gener\u00f2 un circuito velocissimo.\nDal 1950 si cominciarono ad utilizzare per le competizioni le vie perimetrali dando cos\u00ec origine al circuito vero e proprio, il cui schema rimase quasi invariato per 37 anni.\nNel 1951, il 14 luglio, Jos\u00e9 Froil\u00e1n Gonz\u00e1lez si aggiudica il IV Gran Premio di Gran Bretagna, prova valida per il mondiale di Formula 1: \u00e8 la prima vittoria della Ferrari nella Formula 1, e segna anche il declino irreversibile, per questo tipo di gare, dei motori con compressore volumetrico.\nNel 1975 venne realizzata una chicane nel tentativo di limitare la velocit\u00e0 di percorrenza della curva \"Woodcote\".\nNel Gran Premio del 1985 Keke Rosberg su Williams-Honda ha realizzato la \"pole position\" ad una media di 259,005\u00a0km/h: si \u00e8 trattato della \"pole position\" con la media pi\u00f9 alta nella storia della Formula 1. Il record \u00e8 durato per quasi 20 anni: nel 2002, Juan Pablo Montoya su Williams-BMW ha fatto segnare nel corso delle qualifiche del Gran Premio d'Italia 259,828\u00a0km/h, portato due anni dopo a 260,395\u00a0km/h di media da Rubens Barrichello su Ferrari. Nelle qualifiche del Gran Premio d'Italia 2018 il record \u00e8 stato nuovamente battuto da Kimi R\u00e4ikk\u00f6nen sempre su Ferrari con una media di 263,587\u00a0km/h. Due anni pi\u00f9 tardi, nelle qualifiche del Gran Premio d'Italia 2020, il record \u00e8 stato ancora una volta aggiornato da Lewis Hamilton su Mercedes con una media di 264,362\u00a0km/h.\nNel 1987 venne modificata la curva \"Bridge\".\nNel 1990 e nel 1991 si sono svolti pi\u00f9 importanti lavori di trasformazione del circuito, che lo rivoluzion\u00f2. I lavori lo hanno portato ad una configurazione pi\u00f9 lenta, privandolo delle sue storiche curve Stowe, Club e Woodcote. Il cambio di configurazione non \u00e8 stato molto gradito dai piloti di Formula 1. Nel 1997 il tracciato fu riasfaltato e le curve \"Priory\" e \"Luffield\" furono modificate, la \"Priory\" diventa veloce, mentre il complesso \"Luffield\" non ha pi\u00f9 2 curve ed \u00e8 stato ridotto ad una singola curva, fu allungata l'uscita della pit lane e nel 1998 furono colorati i cordoli della pista, prima erano bianchi, poi sono diventati blu-bianchi, ora sono bianchi-rossi. In questo stesso anno Michael Schumacher ha vinto il GP di F1 attraversando la linea del traguardo in pit lane. Nel Tracciato Stowe i cordoli rimasero bianchi fino al 2011, quando furono colorati bianchi-rossi per rispettare le regole dei due tracciati.\nNel 2004 \u00e8 stato raggiunto un accordo tra la societ\u00e0 che gestisce l'impianto e Bernie Ecclestone che ha garantito la presenza della Formula 1 a Silverstone fino al 2009. Sul finire dell'edizione 2008 infatti Bernie Ecclestone ha reso noto che il Gran Premio d'Inghilterra dal 2010 si sarebbe spostato sul tracciato del Donington Park gi\u00e0 utilizzato da molti anni per il Motomondiale e Superbike e per il Gran Premio d'Europa.Nel luglio 2008 il pilota finlandese della Ferrari Kimi R\u00e4ikk\u00f6nen ha superato, su questo tracciato, la soglia dei 500 punti. Nella storia della Formula 1 era successo solo a 3 piloti fra i quali il tedesco Michael Schumacher. A seguito delle difficolt\u00e0 degli organizzatori di Donington il 7 dicembre 2009 viene firmato un accordo tra Ecclestone e gli organizzatori di Silverstone per mantenere per 17 anni la gara sul circuito.\nNella stagione 2010 il circuito \u00e8 stato allungato di 750 metri e la F1 ha utilizzato il percorso inizialmente previsto per la MotoGP. Dalla stagione 2011 la griglia di partenza \u00e8 stata spostata dalla posizione originale tra le curve \"Woodcote\" e \"Copse\" inserendola tra le curve \"Club\" e \"Abbey\", dove \u00e8 sorta anche la nuova pit lane e il nuovo paddock. Il tratto di circuito tra la curva \"Woodcote\" e la \"Copse\", lungo cui \u00e8 presente la vecchia pit lane, \u00e8 stato chiamato rettilineo internazionale. Nel 2012 fu riasfaltato il vecchio rettilineo di partenza della F1 perch\u00e9 sconnesso. Nel 2018 la pista fu completamente riasfaltata, ma il nuovo fondo suscit\u00f2 varie critiche sia dai piloti di Formula 1 che soprattutto da quelli di MotoGP, che si videro annullare il Gran Premio a causa dello scarso drenaggio dell'asfalto e delle troppe cunette presenti, che rendevano troppo pericoloso correre con la pioggia. Subito dopo venne istituita una commissione d'inchiesta guidata dal progettista Jarno Zaffelli. Alla luce delle risultanze dell'investigazione, nell'estate 2019 la pista \u00e8 stata nuovamente riasfaltata.\nI lavori, terminati a tempo di record, sono stati diretti dall'italiana Dromo. Le successive gare di Formula 1 e di MotoGP si sono svolte regolarmente segnando entrambe record sul giro in tutte le classi.\nIl record assoluto del circuito \u00e8 di 1'24\"303 stabilito da Lewis Hamilton su Mercedes nelle qualifiche del Gran Premio di Gran Bretagna 2020.\nNella stagione di Formula 1 il circuito ha ospitato l'edizione del Gran Premio del 70\u00ba Anniversario, introdotto dalla FIA per garantire un certo numero di gare durante il campionato, condizionato dalla pandemia di COVID-19.\nIl 12 dicembre 2020 il rettilineo principale di partenza del circuito, conosciuto come \"International Pits Straight\", viene rinominato in \"Hamilton Straight\", come riconoscimento ai risultati ottenuti nella stagione 2020 dal pilota britannico della Mercedes Lewis Hamilton, tra i quali il raggiungimento dei sette titoli mondiali e aver superato il numero di successi in Formula 1 di Michael Schumacher.\nStruttura.\nLa superficie del tracciato si estende su due diverse contee. Met\u00e0 del tracciato \u00e8 nel territorio del Buckinghamshire mentre l'altra met\u00e0 si trova nel Northamptonshire. Disposto su un altopiano spazzato dai venti, una delle sue principali caratteristiche \u00e8 la estrema variabilit\u00e0 delle condizioni meteorologiche. All'interno del tracciato sono ancora attive tre piste e vengono ancora utilizzate come aeroporto. Durante il weekend del Gran Premio Silverstone diventa uno dei pi\u00f9 trafficati aeroporti britannici, tanto che viene creato un apposito centro di controllo del traffico aereo."}
{"id": "131714", "revid": "287204", "url": "https://it.wikipedia.org/wiki?curid=131714", "title": "Finlandese", "text": ""}
