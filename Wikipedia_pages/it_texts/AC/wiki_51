{"id": "115327", "revid": "1537043", "url": "https://it.wikipedia.org/wiki?curid=115327", "title": "Guardia di Finanza", "text": "La Guardia di Finanza (in acronimo G. di F. o GdF) \u00e8 una delle forze di polizia italiane ad ordinamento militare, con competenza generale in materia economica e finanziaria. \u00c8 direttamente dipendente dal Ministro dell'Economia e delle Finanze.\nTrae le proprie origini nel 1774 dalle \"Legione Truppe Leggere\" ed \u00e8 istituita nel 1862 come Corpo delle Guardie doganali del Regno d'Italia fino al 1881, allorquando divenne \"Corpo della Regia Guardia di Finanza\". La celebrazione dell'anniversario, che originariamente ricorreva il 5 luglio fino al 1965, fu definitivamente spostata al 21 giugno, a memoria dell'inizio della battaglia del solstizio, combattuta durante la prima guerra mondiale. A Roma si trova il Museo storico della Guardia di Finanza, che raccoglie i cimeli del corpo.\nStoria.\nLe origini nel Regno di Sardegna nel XVIII secolo.\nLe origini del corpo si fanno risalire al 1\u00ba ottobre 1774 (Regno di Sardegna) quando con \"Regie Patenti\" Gabriel Pictet fu nominato primo comandante della \"Legione Truppe Leggere\", un reparto di fanteria leggera della Regia Armata Sarda con compito accessorio del presidio delle frontiere; la Legione prima riordinata e poi sciolta, con la creazione delle repubbliche sorelle napoleoniche nel nord Italia, successivamente ricostituita dopo la Restaurazione sotto il nome di \"Legione Reale Leggera\" e sciolta definitivamente nel 1821.\nPrima dello scioglimento del predetto corpo, a quest'ultimo fu affiancato nel 1814 il corpo dei preposti doganali, un organismo civile di ispirazione francese che i regnanti transalpini mantennero dopo la caduta di Napoleone Bonaparte e a cui era affidata la vigilanza per fini doganali dei posti di confine e della frontiera.\nL'unit\u00e0 d'Italia e il \"Corpo della Regia Guardia di Finanza\".\nDopo la proclamazione del Regno d'Italia nel 1861, con legge del 13 maggio 1862, n. 616 la fusione delle milizie e degli organismi doganali dei disciolti Stati preunitari con i preposti doganali piemontesi determin\u00f2 la nascita del \"Corpo delle Guardie doganali\", che nel 1881 con il cambio di dipendenza dalle dogane alle intendenze di finanza mut\u00f2 la denominazione in \"Corpo della Regia Guardia di Finanza\". Nel 1906, con l\u2019istituzione del Comando generale, dipendente dal Ministero delle Finanze, raggiunse la piena autonomia, sino alla completa militarizzazione avvenuta nel 1907, sancita dall'estensione dell'uso delle stellette, distintive dei reparti combattenti, sovrapposte alle tradizionali fiamme gialle. Le fiamme gialle erano concesse, senza stellette, anche al personale coloniale; gli ascari finanzieri si distinguevano inoltre per la fusciacca (\"etag\u00e0\") gialla con bordi verdi e fiocco del tarbush o della tachia verde e giallo.\nIn tempo di pace il corpo, pur non avendo ancora lo stato giuridico militare, fu sottoposto alla giurisdizione militare e a un regime disciplinare in gran parte mutuato da quello vigente per l'esercito, il cui regolamento di disciplina militare viene esteso al corpo con il Regio Decreto 11 luglio 1907, n. 566; l'integrazione tra le altre forze armate dello Stato si complet\u00f2 di poi con la concessione della bandiera di guerra con i regi decreti legge 2 giugno 1911 n. 325 e 24 dicembre 1914 n. 1409.\nLa prima guerra mondiale.\nLa Guardia di Finanza partecip\u00f2 alla prima guerra mondiale con un contingente di 12.000 finanzieri (il 40% dell'allora organico del Corpo), inquadrato in 18 battaglioni mobilitati e 4 compagnie autonome, impiegati sul fronte trentino, in Carnia, sull'Isonzo, sul Carso ed in Albania con organico, armamento ed equipaggiamento identico a quelli dei reparti alpini. Altri \u201cdistaccamenti speciali\u201d, invece, erano costituiti da finanzieri dei reparti di confine posti a disposizione dei reparti del regio esercito in prima linea, con compiti informativi e di esplorazione. Reparti di finanzieri sciatori si distinsero inoltre sull'Ortles e sulla Marmolada; inoltre, se l'origine delle truppe d'assalto italiane nella prima guerra mondiale \u00e8 controversa, \u00e8 certa comunque la presenza in esse di finanzieri sin dalle prime manifestazioni della specialit\u00e0.\nI battaglioni del Corpo dipendevano, di solito, direttamente dai \"Corpi d'Armata\" ed erano distaccati di volta in volta ai comandi di settore divisionale per l'impiego in prima linea. Una seconda aliquota di finanzieri fu destinata alla difesa costiera, a cui parteciparono anche i reparti litoranei e le unit\u00e0 navali del Corpo, di cui le maggiori poste alle dipendenze della Marina Militare, dispiegate anche sul lago di Garda.\nIl rimanente personale fu impiegato sul territorio nazionale con compiti politico-militari a tutela dell'economia di guerra e per la sicurezza interna del regno; in Libia e nel dodecaneso italiano, negli ordinari compiti di servizio e nella difesa costiera. \u00c8 doveroso ricordare che il primo colpo di fucile del conflitto fu esploso, nella notte tra il 23 e il 24 maggio 1915, da una pattuglia composta dai finanzieri Pietro Dell'Acqua e Costantino Carta, i quali respinsero il tentativo di alcuni guastatori austriaci di demolire il ponte di Brazzano sullo Judrio, il fiume che segnava il nostro confine orientale del 1866. Negli anni di guerra si succedettero numerosi episodi di eroismo e dimostrazioni di operativit\u00e0, nonostante alcuni rovesci militari delle nostre Armate. Le ingentissime perdite subite e la difficolt\u00e0 ad alimentare i reparti con dei rincalzi, indussero il Comando Supremo nell'agosto 1916 a dimezzare il numero di battaglioni e compagnie autonome del Corpo, riducendo gli uomini al fronte ad un totale di 9.000.\nAl momento del repentino crollo del fronte dopo la battaglia di Caporetto, i quattro battaglioni di finanzieri coinvolti si segnalarono per la compattezza mantenuta nelle azioni di retroguardia e nel concorrere a rendere ordinato, per quanto possibile, il ripiegamento dell'Esercito.\nQuando venne costituita la prima difesa al nemico sulla via di Venezia, sulla destra del Piave Nuovo, tre battaglioni del Corpo ne entrarono a far parte: il VII, l'VIII ed il XX, i quali contennero gli attacchi sul Piave, partecipando alla battaglia del solstizio. In particolare, il 21 giugno 1918 il VII battaglione mobilitato, dislocato sul basso Piave, si attest\u00f2 in opposto territorio ed il successivo 5 luglio l'VIII battaglione, che lo rilev\u00f2, continu\u00f2 le operazioni, che si conclusero brillantemente due giorni dopo. Lo stesso giorno il XVI ed il XVIII battaglione iniziarono in Albania l'attacco contro le ardue e ben munite posizioni del Mali Viluscia, che conquistarono nei giorni successivi.\nDopo la fine delle ostilit\u00e0, la Guardia di Finanza, oltre a provvedere alla vigilanza lungo la linea di armistizio ed all'organizzazione del servizio d'istituto nelle nuove province liberate, invi\u00f2 reparti in Dalmazia, in Albania ed in Anatolia, facenti parte dei rispettivi corpi di spedizione, mentre due compagnie furono autorizzate a permanere a Fiume occupata dai volontari di Gabriele D'Annunzio, uniche unit\u00e0 regolari incaricate della protezione della popolazione civile e del controllo dell'area portuale.\nSu un totale di circa 12.000 finanzieri mobilitati, 2.392 furono i caduti, 500 i mutilati e gli invalidi e 2.600 i feriti. Ai finanzieri furono concesse nell'arco del conflitto 141 medaglie individuali d'argento al Valor militare (41 delle quali alla memoria), 261 di bronzo, 224 croci di guerra al Valore (di cui 53 alla memoria) e 136 promozioni per merito di guerra.\nLa condotta del VII battaglione durante la prima guerra mondiale fu riconosciuta con la concessione alla Bandiera di Guerra di una medaglia di bronzo al Valor militare, con R.D. del 31 ottobre 1920, con la seguente motivazione:\nPiave, dicembre 1917, giugno-luglio 1918.\nUna seconda medaglia di bronzo al Valor militare \u00e8 stata concessa al Corpo con R.D. del 3 novembre 1921:\nGuerra italo austriaca, 24 maggio 1915 - 4 novembre 1918.\nIl ventennio fascista e la seconda guerra mondiale.\nGli anni venti segnano un periodo di profonda riorganizzazione per la Guardia di Finanza che viene ordinata secondo il modello territoriale del Corpo dei Reali Carabinieri, con l'innovazione determinata, all'inizio del governo Mussolini, dall'istituzione nel 1923 della \"polizia tributaria investigativa\", quale contingente specializzato e componente di punta del Corpo, che segna il progressivo spostarsi del fulcro dell'attivit\u00e0 di servizio dagli originari compiti di polizia daziaria e doganale alla sorveglianza della totalit\u00e0 degli aspetti tributari nazionali. Venne poi costituito, nell'ambito del Ministero, l'\"Ufficio tecnico centrale per la Polizia Tributaria Investigativa\", retto da un generale del corpo.\nDurante la seconda guerra mondiale i finanzieri, inquadrati in Reparti mobilitati, presero parte al conflitto. Il corpo ebbe modo di distinguersi grazie all'operato di Alfredo Malgeri durante la liberazione di Milano, nell'opera di contrasto al contrabbando, dapprima terrestre e poi via mare, per gli aiuti prestati ai profughi ebrei e ai perseguitati dai nazifascisti, e per aver tutelato la popolazione civile e le istituzioni sul confine italiano orientale, ove numerosi finanzieri furono uccisi e gettati nelle foibe.\nIl secondo dopoguerra.\nNel secondo dopoguerra in Italia venne istituito un apposito corpo, la Guardia di finanza del Territorio Libero di Trieste fu istituito nella citt\u00e0 libera, fino al ritorno di essa all'Italia. Il 2 maggio 1949, alla presenza dei ministri Ezio Vanoni, Giuseppe Pella e Ugo La Malfa, il comandante generale inaugura presso l'accademia del Corpo il primo corso per verificatori contabili, diretto dal professor Cesare Cosciani, al quale sono destinati ufficiali del Corpo e funzionari dell'amministrazione finanziaria. Da tale momento la preparazione all'attivit\u00e0 di polizia tributaria diviene il tema centrale dell'addestramento di formazione e di perfezionamento per gli ufficiali ed i sottufficiali.\nA partire dagli anni '50 vengono radicalmente trasformati il naviglio, il parco automobilistico e l'organizzazione delle telecomunicazioni; viene istituito il servizio statistico, dotato di un centro meccanografico, e il servizio cinofili per l'allevamento e l'addestramento dei cani anticontrabbando. In seguito le competenze del corpo furono riordinate con la legge 23 aprile 1959, n. 189, che pose il corpo alle dipendenze del Ministro dell'Economia e delle Finanze.\nLe riforme degli anni 2000.\nIl d.lgs. 19 marzo 2001, n. 68 comport\u00f2 un ulteriore riordino delle competenze, e con la legge 3 giugno 2010, n. 79, si \u00e8 prevista la possibilit\u00e0 di nominare il Comandante Generale della Guardia di Finanza tra le fila dei propri Generali di Corpo d'Armata, mentre in precedenza questi erano scelti tra i generali di corpo d'armata dell'esercito italiano. A seguito della legge 7 agosto 2015, n. 124, e del d.lgs. 19 agosto 2016, n. 177, il decreto del Ministro dell\u2019Interno del 15 agosto 2017, ha stabilito che la Guardia di Finanza sia l'unica delle forze di polizia italiane ad occuparsi della pubblica sicurezza in mare, con decorrenza dal 1\u00ba gennaio 2018, tranne per quelle competenze esclusive del Corpo delle capitanerie di porto - Guardia costiera.\nNel 2018 il corpo ha visto un'importante riorganizzazione ed i Reparti Speciali sono stati riorganizzati assieme ai reparti Antiterrorismo-Pronto Impiego. A livello territoriale, a inizio 2019, sono state soppresse le Brigate e trasformate in Tenenze luogotenenziali. In ogni provincia poi \u00e8 stato istituito un ulteriore gruppo e ridisegnate le circoscrizioni di competenza di Gruppi, Compagnie e Tenenze.\nStruttura organizzativa.\nReparti territoriali.\nPer l'esecuzione del servizio, l'organizzazione territoriale \u00e8 articolata in:\nComandi nuclei speciali.\nParallelamente ai comandi interregionali, con competenze specialistiche in ambito nazionale esistono, sempre a livello generale di corpo d'armata:\nReparti aeronavali.\nIl Comando aeronavale centrale, diretto da un generale di corpo d'armata, preposto al:\nReparti addestrativi.\nEsiste, inoltre, la branca addestrativa dell\u2019Ispettorato per gli istituti di istruzione, retto da generale di corpo d'armata, dal quale dipendono tutti i reparti preposti al reclutamento, alla formazione ed alla specializzazione del personale dei vari ruoli del corpo nonch\u00e9 i prestigiosi Gruppi Sportivi Fiamme Gialle, in cui militano numerosi atleti olimpici, tra cui le medaglie d'oro (Sofia Goggia e Arianna Fontana), entrambe vincitrici dell'oro olimpico a Pyeongchang 2018.\nL'ispettorato per gli istituti di Istruzione, in particolare, ha una struttura simile a quella degli omologhi Comandi Interregionali, assolve funzioni di comando, coordinamento e controllo dei reparti ed istituti dipendenti delle attivit\u00e0 nei settori:\nAlle proprie dipendenze sono posti i seguenti reparti:\nCome supporto tecnico troviamo il Reparto Tecnico Logistico\u2013 Amministrativo per gli Istituti di Istruzione, con sede a Lido di Ostia (Roma), retto da colonnello.\nCompetenze e funzioni.\nLa legge 7 gennaio 1929, n. 4 attribuisce al personale del corpo la figura di \"agente di polizia tributaria\" demandando ad essi l'accertamento e la repressione delle violazioni finanziarie. Ai sensi della legge 23 aprile 1959 n. 189, il corpo dipende direttamente dal Ministro dell'Economia e delle Finanze e fa parte integrante delle forze armate italiane. Possiede compiti di polizia militare all'interno del corpo. Per il concorso alla difesa militare dipende funzionalmente dal Ministro della difesa.\nTra i compiti del corpo, riordinati con il d.lgs 19 marzo 2001 n. 68, vi sono principalmente le funzioni di polizia economico-finanziaria e di polizia giudiziaria finalizzate alla repressione del contrabbando, la lotta all'evasione fiscale, al traffico di sostanze stupefacenti, repressione e contrasto del crimine organizzato, riciclaggio del denaro, la lotta al finanziamento al terrorismo e il mantenimento dell'ordine pubblico. Per l'attivit\u00e0 di concorso al mantenimento dell'ordine e della sicurezza pubblica, il Corpo dipende funzionalmente dal Ministro dell'interno.\nLa Guardia di Finanza, oltre alle qualifiche e funzioni di polizia giudiziaria e pubblica sicurezza comuni alle altre forze di polizia italiane, si occupa anche del controllo delle frontiere terrestri e assume ruolo prevalente nella difesa di quelle marittime. \nInfatti il decreto legislativo 19 agosto 2016, n. 177 - entrato in vigore il 13 settembre 2016 - ha ampliato l'operativit\u00e0 del corpo in mare, sopprimendo le squadre nautiche della Polizia di Stato e i siti navali dell'Arma dei carabinieri ed i relativi mezzi trasferiti al Servizio navale della Guardia di Finanza; sancendo cos\u00ec l\u2019esclusivit\u00e0 del Corpo al mantenimento della pubblica sicurezza in mare.\nInoltre il comma 1 dell'art 103 del D.P.R. 309/90 concede competenza esclusiva ai controlli antidroga in ambito doganale alla Guardia di Finanza.\nAlla Guardia di Finanza, dal 1\u00ba gennaio 2017, \u00e8 stato anche demandato il controllo doganale in materia di commercio illegale della flora e della fauna in via di estinzione, ai sensi delle convenzioni internazionali vigenti (CITES) e della relativa normativa nazionale e comunitaria, da esercitarsi, esclusivamente in relazione all'attivit\u00e0 di cui al decreto del Ministero dell\u2019ambiente e della tutela del territorio n. 176 dell\u20198 luglio 2005. Per quest'ultima attivit\u00e0 i militari della Guardia di Finanza possono avvalersi delle unit\u00e0 specializzate dell'Arma dei Carabinieri transitate nel 2017 dal disciolto Corpo forestale dello Stato.\nI principali campi d'intervento del Corpo sono i seguenti:\nPersonale.\nIl personale \u00e8 operativamente ripartito in due contingenti: il \"Contingente Ordinario\", che riguarda il personale impiegato a terra e che annovera la maggioranza dei finanzieri compreso il Servizio Aereo della Guardia di Finanza; e il \"Contingente di Mare\", nel quale \u00e8 inquadrato il personale impiegato nel Servizio navale della Guardia di Finanza.\nAl 2021, aveva una forza organica di 63.528 militari delle varie categorie (Ufficiali, Ispettori, Sovrintendenti, Appuntati e Finanzieri). Le dotazioni organiche risultavano cos\u00ec suddivise:\nReclutamento.\nIl reclutamento dei militari della Guardia di Finanza avviene con concorso pubblico le cui modalit\u00e0 sono stabilite in via generale dal regio decreto legge 4 ottobre 1935 n. 1961 - convertito nella legge 9 gennaio 1936, n. 75 - mentre le modalit\u00e0 di accertamento dell'idoneit\u00e0 sono stabilite dal decreto del Ministero dell'Economia e delle Finanze 17 maggio 2000 n. 155. Disposizioni particolari vi sono a seconda della tipologia da arruolare, come nel caso del personale non direttivo ai sensi del d.lgs. 12 maggio 1995, n. 199; una disciplina generale \u00e8 poi contenuta nel d.lgs 15 marzo 2010, n. 66, che prevede anche riserva in posti nei casi tassativamente indicati dalla legge.\nI vincitori vengono avviati alla frequenza dei rispettivi corsi, presso gli Istituti d'istruzione preposti all'addestramento iniziale quali la Scuola Allievi Finanzieri di Bari o la Scuola Alpina della Guardia di Finanza per la formazione di base degli Allievi Finanzieri semplici del Contingente Ordinario, la Scuola Nautica della Guardia di Finanza per la formazione di base degli Allievi Finanzieri del Contingente di Mare e degli Ispettori e Ufficiali del medesimo contingente, la Scuola Ispettori e Sovrintendenti della Guardia di Finanza dell'Aquila per la formazione di base, di livello universitario triennale, degli Allievi Marescialli vincitori di concorso pubblico del contingente Ordinario e di Mare, degli Allievi Marescialli e degli Allievi Vice-Brigadieri vincitori di concorso interno (provenienti dalle fila del Corpo con grado inferiore), nonch\u00e9 l'Accademia della Guardia di Finanza di Bergamo e di Roma Castelporziano per la formazione di base, di livello universitario quinquennale, degli Allievi Ufficiali vincitori di concorso pubblico del Ruolo Normale e del Ruolo Aeronavale e degli Allievi Ufficiali vincitori di concorso interno (provenienti dalle fila del Corpo con grado inferiore).\nArmamento.\nL'armamento in dotazione individuale alla Guardia di Finanza \u00e8 composto da:\nL'armamento in dotazione di Reparto alla Guardia di Finanza \u00e8 composto da:\nReparti speciali.\nG.I.C.O..\nI G.I.C.O sono 26 reparti speciali articolati nei Nuclei di Polizia Economico Finanziaria della Guardia di Finanza dislocati in quelle citt\u00e0 ove hanno sede le Direzioni Distrettuali Antimafia. Nati come articolazioni periferiche del Servizio centrale di investigazione sulla criminalit\u00e0 organizzata (S.C.I.C.O.), sono poi stati inquadrati all'interno dei comandi provinciali.\nUnici reparti del Corpo con alta specializzazione in investigazioni atte a contrastare esclusivamente reati di criminalit\u00e0 organizzata con finalit\u00e0 di riciclaggio, infiltrazioni mafiose, terrorismo nazionale/internazionale, sequestri di persona, nonch\u00e9 espletare attivit\u00e0 antidroga e anticontrabbando su larga scala.\nIl personale, in termini di operazioni e capacit\u00e0 d'intervento, gode di speciali attribuzioni di legge, quali ad esempio l'infiltrato sotto copertura e l'agente provocatore. I G.I.C.O. inglobano nella propria struttura i G.O.A. (Gruppi Operativi Antidroga). Reparti la cui attivit\u00e0 esclusiva \u00e8 dedita al contrasto del narcotraffico su larga scala ovvero grandi traffici di droga nazionali ed internazionali. La caratteristica principale del G.O.A. \u00e8 quella del servirsi di militari sotto copertura, che in diversi casi vengono infiltrati nelle organizzazioni criminali, anche fuori dal territorio nazionale, per contrastare il traffico di stupefacenti.\nAT-PI.\nI Reparti antiterrorismo e pronto impiego della Guardia di Finanza, pi\u00f9 comunemente noti come \"Baschi verdi\" si collocano nell'ambito del Corpo quale componente speciale per formazione ed addestramento.\nFondato nel 1982, \u00e8 una componente altamente specializzata del corpo, nonch\u00e9 la naturale evoluzione dei nuclei SVATPI (Scorta Valori Antiterrorismo Pronto Impiego), creati nel 1977 al fine di contrastare le azioni delle Brigate Rosse ai danni dei furgoni porta valori della Banca d'Italia.\nL'odierno ATPI \u00e8 prevalentemente impiegato quale supporto ai reparti territoriali, nel corso di operazioni ad elevato rischio. Le compagnie che compongono il reparto possono inoltre essere dispiegate quali unit\u00e0 antisommossa in gravi situazioni di minaccia per l'ordine pubblico.\nLe proiezioni operative dei \"Baschi verdi\", connotate da un'incisiva e costante presenza sul territorio, sono le seguenti:\nLa formazione specialistica dei militari \"Baschi verdi\" nasce presso la Scuola di Addestramento di Specializzazione di Orvieto.\nDa sottolineare che il basco verde trae origine dall'analogo copricapo in dotazione al Comando subacquei ed incursori della Marina Militare (COMSUBIN) che addestr\u00f2 i primi baschi verdi della Guardia di Finanza.\nServizio Cinofili.\nPresso alcuni Reparti territoriali del Corpo sono dislocate le unit\u00e0 cinofile, almeno due, mentre altri Reparti, ubicati presso aree metropolitane, aeroporti, porti o zone di particolare interesse operativo, raggruppano le unit\u00e0 cinofile in una o pi\u00f9 Squadre, composte da minimo quattro unit\u00e0 coordinate da un istruttore cinofilo.\nLe unit\u00e0 cinofile, ognuna composta da un conduttore ed un ausiliare (cane), si distinguono in:\nComponente Subacquea.\nDipendente dalle Stazioni Navali dislocate in tutto il territorio nazionale, vi \u00e8 la Componente Subacquea del Corpo. I sommozzatori, selezionati ed addestrati presso la Scuola Nautica di Gaeta e successivamente al Comando Subacquei e Incursori della Marina Militare, con sede in Varignano (SP), svolgono compiti dediti alla ricerca e di salvataggio della vita umana in mare, nei fiumi e nelle altre acque interne.\nInoltre, attesa la necessit\u00e0 di garantire la necessaria opera di assistenza a supporto delle unit\u00e0 navali del Corpo, i Nuclei Sommozzatori svolgono compiti di polizia economico-finanziaria, polizia giudiziaria e di ordine e sicurezza pubblica, polizia militare, di sicurezza e polizia giudiziaria, concorso alla difesa militare, collaborazione con altri organi ed enti nazionali e collaborazione ad operazioni internazionali. La componente specializzata svolge inoltre compiti di manutenzione e controllo quali: la sistemazione degli ormeggi, ovvero il controllo, la manutenzione, il ripristino dell\u2019efficienza mediante relativa posa in opera di corpi morti e catenari. Inoltre eseguono lavori sulle unit\u00e0 navali del Corpo, quali lavori di ricognizione all\u2019opera viva (la parte immersa dello scafo), lavori su eliche, assi, timoni, tamponamento di falle.\nGruppi Sportivi Fiamme Gialle.\nCome ogni Corpo dello Stato, anche la Guardia di Finanza \u00e8 impegnata nel rappresentare la Nazione anche attraverso l'attivit\u00e0 sportiva agonistica attraverso l'Ente denominato \"Gruppi Sportivi Fiamme Gialle\", sia in campo sportivo militare, che civile.\nLa prima partecipazione ufficiale risale al 1911, anno in cui una rappresentanza di Finanzieri prese parte alle manifestazioni sportive a margine delle celebrazioni del cinquantenario dell'Unit\u00e0 d'Italia.\nNel 2009 l'attivit\u00e0 del Gruppo abbracciava ben tredici discipline, tra cui\nAtletica leggera, Arti marziali, Nuoto, Tiro a Segno, Scherma, Vela, Canottaggio, Canoa/kayak, Arrampicata e Sport invernali.\nGradi e qualifiche.\nI gradi della Guardia di Finanza si dividono in 4 categorie, definite ruoli:\nUniforme.\nNel 2007, dopo un lungo periodo di studio e sperimentazione, \u00e8 stata adottata una nuova uniforme che ha sostituito la tradizionale tenuta grigioverde del Corpo.\nAlla base della scelta vi sono state ragioni di natura giuridica (una sentenza del Tribunale Amministrativo Regionale), in quanto l'uniforme della G.d.F. era identica, per colore e foggia, a quella del Corpo forestale dello Stato, che, istituito nel 1822, risultava avere pi\u00f9 anni di storia della G.d.F., ragion per cui, il T.A.R., lo ha considerato vincitore della disputa nata e ha obbligato la G.d.F. a cambiare divisa per non creare pi\u00f9 alcuna confusione tra i corpi.\nLa nuova divisa \u00e8 entrata in vigore il 28 febbraio 2011 (ore 06.00).\nSimbologia.\nIl corpo della Guardia di Finanza \u00e8 rappresentato da:\nStemma.\nIl primo stemma della Guardia di Finanza venne concesso dal decreto del Presidente della Repubblica del 18 giugno 1949 e fu poi modificato per renderlo conforme a quelli previsti per l'Esercito con decreto del 6 agosto 1988.\nScudo sannitico, di campo di cielo, al grifone in profilo, posto a sinistra, seduto sugli arti posteriori, d'argento, poggiante la zampa anteriore destra sul forziere d'argento, grifone e forziere attraversanti sulla montagna al naturale, posta a destra e sul mare d'azzurro, fluttuoso d'argento, posto a sinistra, il tutto fondato sulla pianura partita d'oro e di verde; al capo diminuito d'oro.\nLa montagna raffigurata \u00e8 il Cimon della Pala, che sovrasta Passo Rolle, in provincia di Trento.\nLo scudo ornato dagli emblemi rappresentativi delle onorificenze e delle ricompense al valore:\nSotto lo scudo, su lista bifida e svolazzante d'oro, in lettere maiuscole di nero, c'\u00e8 il motto araldico \u00ab\u00bb (che in italiano potremmo tradurre in \u00abneanche spezzata retrocede\u00bb), che fu introdotto da Gabriele D'Annunzio nel 25 giugno 1920, quando scelse per s\u00e9 il grado di appuntato \"ad honorem\" della Guardia di Finanza.\nIl motto dannunziano, che divenne poi ufficiale nel 1933 ed ancora oggi accompagna i finanzieri nel servizio e nel sacrificio di ogni giorno, fa parte di una dedica che il \u201cComandante\u201d scrisse su una sua foto. Il testo completo \u00e8 il seguente:\nSi osserva che la frase in argomento veniva riportata nella sua completezza ben trecento anni prima in due antichi testi, ove presumibilmente il D'Annunzio ha tratto quello che \u00e8 divenuto il futuro motto della Guardia di Finanza.\nSenza nessun merito togliere al pluridecorato D'Annunzio, la definizione \"NEC RECISA RECEDIT\", la ritroviamo quindi nelle seguenti opere:\n1. anno 1623, testo di Giovanni Ferro e Gaspare Grispoldi, \"Teatro d'imprese di Giouanni Ferro all'Ill. e. R.S. Cardinal Barberino Parte Prima\"\u2026., l'autore a pag. 303 nella parte dedicata all'Ellera o Edera scrive \"\"\"Girolamo Fantucci tol\u017fe per lo Conte Bernardino della Guarda \u017fopranominato il Caualiere Stabile un Virgulto d'Ellera auuinticchiato advn tronco di Quercia con la \u017fcritta \"NEC RECISA RECEDIT\"; Si pu\u00f2 dinotare vn'animo o\u017ftinato.\"\n2. anno 1669 a firma dell'Abate Filippo Picinelli il \"Mondo Simbolico Formato d'Imprese scelte, spiegate ed Illustrate \" pubblicato in Milano (una copia \u00e8 custodita presso la Biblioteca Nazionale Napoli\" .\nAl capitolo dodicesimo (pag. 419) l'illustre Priore nel magnificare le propriet\u00e0 dell'ELLERA (Edera): \"Dea d'animo ingrato \u00e8 l'ellera, che ha con le fue violenze diffeccate la pianta, col cui fauore fi folleu\u00f2 da terra\u2026\"; al p.\u00a0107 (pag. 420) riporta: \"\"L'ellera \u2026.., con la feritta; NEC RECISA RECEDIT, dimostra perfiftenza; o fia oftinatione. Il Padre Sant'Afterio Hom. 3. riconofce quefta tenace adherenza nel vitio dell'Auaritia\".\" L'Edera \u00e8 Persistente, Ostinata e Tenacia, Neanche Spezzata Retrocede (\"NEC RECISA RECEDIT).\"\nLo scudo \u00e8 timbrato dalla corona turrita, d'oro, murata di nero, formata da un cerchio, rosso all'interno, con due cordonate a muro sui margini, sostenente nove torri (cinque visibili). Le torri hanno foggia rettangolare, munite di barbacane e di dieci merli alla guelfa (quattro dei quali angolari); sono munite di una porta e di una sola finestra e sono riunite da cortine di muro, ogni porzione della cortina finestrata di nero.\nI fatti d'arme relativi alla grande guerra per cui diversi membri del Corpo furono insigniti sono simbolicamente riportati sulla freccia della Bandiera di Guerra, sulla quale sono incisi i nomi delle localit\u00e0 geografiche:\n\"\u00abAla, Monte Croce Carnico, Podgora, Monte Sei Busi (1915); Monte Sperone, Costesin Val d'Assa, Val d'Astico, Monte Cimone, Carso (1916); Osum e Piave Vecchio (1917), Due Piavi e Mali Viluscia (1918)\u00bb\".\nCon decreto del Ministro dell'Economia e delle Finanze 1\u00ba agosto 2013, n. 164, rubricato \"Regolamento recante individuazione delle denominazioni, degli stemmi, degli emblemi e degli altri segni distintivi in uso esclusivo alla Guardia di finanza, ai sensi dell'articolo 2, comma 31, della legge 23 dicembre 2009, n. 191\" (GU n. 40 del 18-2-2014 - Suppl. Ordinario n. 14), \u00e8 stato riconosciuto al Corpo della Guardia di finanza il diritto all'uso esclusivo delle proprie denominazioni, dei propri stemmi, degli emblemi e di ogni altro segno distintivo. La Guardia di Finanza, anche avvalendosi dell\"Ente Editoriale per il Corpo della Guardia di finanza\", con sede in Roma, pu\u00f2 consentire, nel rispetto delle proprie finalit\u00e0 istituzionali e della relativa immagine, l'uso anche temporaneo di tali denominazioni, stemmi, emblemi e segni distintivi.\nSan Matteo.\nIl patrono della Guardia di Finanza \u00e8 San Matteo apostolo ed evangelista, la cui festa liturgica cade il giorno 21 settembre. Il documento papale che attesta il riconosciuto patrocinio, reca la data del 10 aprile 1934 ed \u00e8 firmato dal cardinale Eugenio Pacelli (futuro Papa Pio XII). Il Pontefice che accolse l'istanza avanzata dal Comandante Generale e sostenuta dall'Ordinario Militare del tempo era Pio XI.\nLa sua memoria il 21 settembre \u00e8 stabilita dal martirologio geronimiano (secolo VI). Il \"Breve Pontificio\" del 10 aprile 1934, nel dichiarare San Matteo Patrono della Guardia di Finanza auspica che tutti gli appartenenti al Corpo possano, sul suo esempio, unire l'esercizio fedele del dovere verso lo Stato con la fedele sequela di Cristo.\nLa vicenda umana di Matteo ha una sua notoriet\u00e0, legata a quanto di lui si legge nell'omonima narrazione evangelica. Matteo, il pubblicano, detto anche Levi (Mc 2,14; Lc S,27) pass\u00f2 dal banco delle imposte alla sequela del Maestro che gli aveva detto: \"Vieni e seguimi\" (Mt 9,9).\nNumero di pubblica utilit\u00e0 \"117\".\nIl \u201c117\u201d \u00e8 il numero di pubblica utilit\u00e0, operante 24 ore su 24, con lo scopo di instaurare un rapporto diretto tra la Guardia di Finanza e i cittadini. Chiamando il \u201c117\u201d si entra in contatto con le sale operative presenti in ogni Comando Provinciale, per richiedere l'intervento di una pattuglia o per effettuare segnalazioni relative a tutti i settori di competenza della Guardia di Finanza. Le sale operative, oltre ad essere al servizio di ogni cittadino, svolgono un fondamentale compito di supporto a tutte le pattuglie del Corpo impegnate sul territorio.\nTramite le pattuglie in servizio di pubblica utilit\u00e0 \"117\" la Guardia di Finanza concorre al controllo del territorio, al mantenimento dell'ordine e sicurezza pubblica, alla tutela del Codice della Strada e al soccorso di persone in difficolt\u00e0.\nLe sale operative \"117\" possono essere attivate, in caso di gravi episodi di turbamento dell'ordine e della sicurezza pubblica, dalle sale operative delle altre Forze dell'Ordine o dal cittadino, per l'eventuale invio di pattuglie sul luogo dell\u2019evento.\nNelle province dove \u00e8 presente il Soccorso Alpino della Guardia di Finanza ogni segnalazione ai numeri di emergenza, relativa a soccorsi in montagna e ambienti impervi, viene trasferita anche al \u201c117\u201d che coordina gli interventi degli specialisti del S.A.G.F..\nDati statistici.\nDai dati statistici della Direzione centrale dei servizi antidroga, del Ministero dell'Interno, circa il 60% della droga sequestrata in Italia da tutte le forze di polizia, viene scoperto dalla Guardia di Finanza. Circa il 77% del totale dei sequestri di eroina, il 69% di cocaina e il 54% di hashish e marijuana.\nUguali risultati sono stati ottenuti nel 2006, con l'81% delle quantit\u00e0 sequestrate in Italia di eroina, il 67% di cocaina e il 61% di hashish e marijuana. I medesimi dati statistici evidenziano come in generale la maggior parte della droga venga sequestrata sul territorio e non negli spazi doganali, risultato evidente delle numerose indagini portate avanti dai militari del Corpo. Alcune di queste prendono avvio dai fermi effettuati negli ingressi dello Stato (porti, aeroporti, valichi) dove la Guardia di Finanza esegue specifici controlli finalizzati alla repressione del traffico di stupefacenti. Quotidianamente decine di chilogrammi di droga vengono scoperti nei principali aeroporti, porti, frontiere stradali e ferroviarie. Per contrastare i metodi di occultamento della droga: (doppifondi di valigia, ovuli ingeriti, statue ripiene, ...) il corpo si avvale anche del fiuto dei cani antidroga in servizio nella Guardia di Finanza. Fino a qualche anno fa l'attivit\u00e0 di addestramento era svolta presso il C.A.C. (centro addestramento cinofili) della Guardia di Finanza di Intimiano (CO), reparto ormai soppresso, e di allevamento in Castiglione del Lago (PG), ove, a seguito della chiusura di Intimiano, \u00e8 stata concentrata tutta l'attivit\u00e0 cinofila della G.d.F. Il servizio cinofili si avvale prevalentemente dei pastori tedeschi (nero focato o grigioni), non disdegnando il pastore belga malinois, il labrador o i meticci selezionati nei vari canili comunali o privati di associazioni non lucrative (questi ultimi vengono prelevati dai canili se ritenuti validi per l'eventuale immissione in servizio). Le unit\u00e0 cinofile del Corpo sono addestrate al fiuto di sostanze stupefacenti, di tabacchi lavorati esteri, valuta e per compiti di antiterrorismo in concorso con le altre forze di polizia.\nNon tende sicuramente a rallentare l\u2019azione a contrasto dei traffici di droga negli ultimi anni. Con il tempo diventano semmai pi\u00f9 efficaci i modi e i mezzi usati per combatterli. Significativo il fatto che il 50% delle oltre 100 tonnellate di stupefacenti, sequestrate dal 2017 a oggi, sia stato intercettato grazie a grandi operazioni aeronavali condotte dalla GdF.\nLotta al contrabbando di sigarette\nE sempre in termini di tonnellate deve ragionarsi quando si fa riferimento ai risultati ottenuti dal Corpo nel settore del contrasto al contrabbando di sigarette: 370 sono state, infatti, le tonnellate di tabacco sequestrato nel corso di oltre 7.600 interventi.\nIn mare caccia aperta ai narcotrafficanti quindi, ma anche agli scafisti e a tutti coloro che sfruttano il fenomeno della migrazione. 751 gli arresti e 382 i mezzi sequestrati dalla Guardia di Finanza nelle acque territoriali italiane.\nDati 2018.\nIl 21 giugno 2018, in occasione del 244\u00ba anniversario della fondazione del Corpo sono stati divulgati i risultati operativi suddivisi in macro-aree relative ai compiti del Corpo:\nIl ruolo del Corpo in questo ambito \u00e8 la rilevazione e l'accertamento dell'evasione fiscale, per la definizione amministrativa delle violazioni sono competenti gli organi dell'Agenzia delle entrate.\nConfiscato 1 miliardo e 300 milioni a 1000 grandi evasori fiscali di euro che schivavano il fisco con fatture per operazioni insesistenti e trasferivano i loro patrimoni all'estero. Non si tratta di piccoli artigiani e imprenditori, che rappresentano l\u2019ossatura economica del Paese - sempre da tutelare - e che magari hanno omesso di rilasciare uno scontrino. Parliamo invece dei grandi evasori, ossia di quei soggetti fiscalmente pericolosi i cui patrimoni sono espressione diretta dei gravi reati tributari o economico-finanziari commessi; importi tutt\u2019altro che insignificanti se si pensa che questi evasori, tutti insieme, in un anno e mezzo hanno sottratto allo Stato 2 miliardi e 300 milioni di euro (in media, pi\u00f9 di 2 milioni ciascuno). E non ci si riferisce a numeri ancora da accertare o a importi da recuperare a tassazione o incassare da parte del fisco, ma (per oltre la met\u00e0, pari a 1,3 miliardi di euro) a valori e beni dapprima \u201ccongelati\u201d e poi acquisiti in via definitiva (con la confisca) al patrimonio dello Stato.\nInterventi sempre pi\u00f9 mirati per contrastare le frodi fiscali: 128.000 in tutto, tra verifiche e controlli, avviati nel 2017 nei confronti delle persone e delle imprese considerate maggiormente a rischio di evasione fiscale.\nSfiorano i 23.000 i reati fiscali denunciati in un anno e mezzo di attivit\u00e0. Il 67% di questi sono rappresentati dagli illeciti pi\u00f9 insidiosi e pericolosi per la stabilit\u00e0 economico-finanziaria del Paese e per la libera concorrenza tra imprese: l\u2019emissione di fatture false, la dichiarazione fraudolenta, l\u2019occultamento di documentazione contabile. 17.000 i responsabili individuati, 378 dei quali finiti in manette.\nI sequestri di disponibilit\u00e0 patrimoniali e finanziarie ai responsabili di frodi fiscali ammontano a 1,1 miliardi di euro, cui si aggiungono le ulteriori proposte di sequestro gi\u00e0 avanzate, per 5,7 miliardi di euro.\nSono 12.824 le persone del tutto sconosciute al fisco (evasori totali) responsabili di aver evaso, in un anno e mezzo, 5,8 miliardi di IVA. Nello stesso periodo sono stati verbalizzati 6.361 datori di lavoro per aver impiegato 30.819 lavoratori in \u201cnero\u201d o irregolari.\nNel settore delle accise, i 5.300 interventi conclusi dalle Fiamme Gialle hanno portato al sequestro di oltre 18.400 tonnellate di prodotti energetici oggetto di frode. A questi si aggiunge un consumato in frode pari a circa 225.000 tonnellate.\nNel comparto del gioco e delle scommesse, eseguiti oltre 6.000 controlli e concluse 352 indagini di polizia giudiziaria.\nOnorificenze.\nIn riconoscimento della propria specificit\u00e0 di componente delle forze armate italiane ed allo stesso tempo delle forze di polizia italiane alla Guardia di Finanza \u00e8 stata concessa la facolt\u00e0 di disporre di proprie decorazioni \"al Valore\" e \"al Merito\" e proprie insegne di anzianit\u00e0 di servizio, diverse da quelle normalmente in uso nell'Esercito Italiano. Allo stesso modo la Guardia di Finanza ha istituito proprie medaglie di partecipazione o distintivi ricordo relativi all'impiego in ambito nazionale ed internazionale\nOnorificenze concesse alla Bandiera di guerra della Guardia di Finanza.\nLa Bandiera di guerra della Guardia di Finanza \u00e8 la pi\u00f9 decorata tra quelle dei corpi di polizia italiani, insignita, tra le massime onorificenze, di sei croci di Cavaliere dell'Ordine militare d'Italia, tre Medaglie d'oro al valor militare, dieci Medaglie d'oro al valor civile ed altre decorazioni e medaglie, italiane ed estere (aggiornamento ad agosto 2019):\n 2 Croci di guerra al valor militare\n 10 Medaglie d'oro al valor civile\n 1 Medaglia d'argento al valor civile\n 11 Medaglie d'oro al merito civile\nDenominazione nelle lingue minoritarie d'Italia.\nNelle regioni a statuto speciale che beneficiano di un regime di bilinguismo, la denominazione \"Guardia di Finanza\" \u00e8 stata resa nelle seguenti varianti:\nMedia.\nLa rivista ufficiale.\nDal 1886 il corpo della Guardia di Finanza possiede una rivista ufficiale, \"Il Finanziere\", un mensile illustrato di cultura e informazione professionale.\nSocial.\nIl Corpo dispone di canali ufficiali su Twitter, Telegram, YouTube e da maggio 2020 ha anche esteso la propria presenza sui social con la creazione di canali ufficiali su Facebook ed Instagram. Lo scopo \u00e8 quello di permettere ai cittadini di essere costantemente aggiornati sull'attivit\u00e0 operativa e sulle varie iniziative delle fiamme gialle.\nFumetto della G. di F..\nLa Guardia di Finanza ha un fumetto intitolato \"Le avventure di Finzy\" \u00e8 un fumetto illustrato per bambini sulla guardia di finanza. Finzy \u00e8 il protagonista che risolve i casi. Di questa collana sono disponibili 4 numeri, sul sito ufficiale.\nVirus truffa.\nNel corso del 2010-2011 \u00e8 apparso online un virus informatico responsabile del blocco dei computer infettati. Tale virus mostrava le insegne e i loghi della Guardia di Finanza, notificando un comportamento illecito dell'utente (solitamente per reati relativi alla violazione di Copyright e/o Diritto d'Autore). Dal programma (ovviamente illecito e non associato in alcun modo alle attivit\u00e0 della Guardia di Finanza) veniva richiesto il pagamento di una finta multa per sbloccare il computer, di importo pari a circa 100\u00a0\u20ac.\nCartone animato.\n\u201cLe avventure di Finzy\u201d \u00e8 un cartoon edutainment capace di mixare educazione, informazione, guida e divertimento. Si divide in due serie per un totale di otto episodi in cui la mascotte della Guardia di Finanza (doppiata da Oreste Baldini) si trova ad affrontare ogni volta una difficolt\u00e0 differente sulle tracce del Dr. Hackerstein. Gli episodi sono visibili sul sito web della Guardia di Finanza\nVideogioco.\nIl videogioco di Finzy \u00e8 un edugame con cui viene insegnato ai pi\u00f9 piccoli il compito del finanziere. Con questo gioco i bambini possono simulare un addestramento al fianco di Finzy il grifone della Guardia di Finanza che li guider\u00e0 attraverso quattro prove di abilit\u00e0. Tra banconote false, oggetti contraffatti e corrieri della droga fin dentro il computer del malvagio Dr. Hackerstein.\n\u00c8 giocabile direttamente sul sito della Guardia di Finanza.\nTelevisione.\nTra il 2005 e il 2007 venne realizzata una serie televisiva, in due stagioni, chiamata \"Il capitano\" ed incentrata sulle vicende della Guardia di Finanza. Nel 2016, in prima serata su Rai 1 viene trasmessa la nuova fiction \"Il sistema\", con protagonista Claudio Gio\u00e8, nei panni di un Maggiore del GICO, alla prese con un\u2019indagine a carattere internazionale in materia di usura, riciclaggio e criminalit\u00e0 organizzata."}
{"id": "115333", "revid": "767487", "url": "https://it.wikipedia.org/wiki?curid=115333", "title": "Eurovision Song Contest 1982", "text": "Il ventisettesimo Gran Premio Eurovisione della Canzone si tenne a Harrogate (Regno Unito) il 24 aprile 1982.\nStoria.\nNel 1982, la Francia fu assente perch\u00e9 si pensava che il \u201cGran Premio dell'Eurovisione\u201d non avesse pi\u00f9 nessun interesse, ma nel 1983 il pubblico francese obblig\u00f2 la televisione di stato a ritornare nella competizione. Anche la Grecia non partecip\u00f2 e il numero di partecipanti ritorn\u00f2 ad essere 18. Lo show si tenne nel Regno Unito ad Harrogate. Il cantante finlandese Kojo cerc\u00f2 di sorprendere il pubblico, colpendosi la testa, ma si piazz\u00f2 all'ultimo posto con zero punti. La Germania Ovest si esib\u00ec per ultima e vinse il concorso per la prima volta; nella ripresa finale, la cantante Nicole, cant\u00f2 il brano vincitore, \"Ein bi\u00dfchen Frieden\" in quattro lingue diverse: tedesco, francese, inglese e olandese. L'Italia, anche quell'anno, decise di non partecipare all'Eurofestival.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Joan Amils (Svizzera), Anders Berglund (Svezia), Allan Botschinsky (Danimarca), Nanssi Silviu Brandes (Israele), Jean Claudric (Lussemburgo), Norbert Daum (Germania), Luis Duarte (Portogallo), Martyn Ford (Cipro), Ronnie Hazlehurst (Regno Unito), Noel Kelehan (Irlanda), Sigurd Jansen (Norvegia), Garo Mafyan (Turchia), Richard \u00d6sterreicher (Austria), Ossi Runne (Finlandia), Jack Say (Belgio), Zvonimir Skerl (Jugoslavia), Rogier van Otterloo (Paesi Bassi) e Miguel Angel Varona (Spagna).\nClassifica.\n12 punti"}
{"id": "115337", "revid": "2095287", "url": "https://it.wikipedia.org/wiki?curid=115337", "title": "Videogioco strategico in tempo reale", "text": "Un videogioco strategico in tempo reale (detto anche RTS, dall'inglese Real Time Strategy) \u00e8 un videogioco di strategia in cui l'azione non \u00e8 suddivisa in \"turni\" come nei wargame tradizionali, bens\u00ec fluisce in modo continuo, lasciando ai giocatori la possibilit\u00e0 di agire in qualsiasi istante. Il termine \"strategia\" in questo contesto si riferisce al fatto che il giocatore controlla interi eserciti e non singole unit\u00e0 o personaggi. Alcune fonti intendono \"strategia\" in senso pi\u00f9 ampio, includendo nella categoria degli RTS anche videogiochi non a sfondo bellico, come \"Sim City\", \"Zoo Tycoon\"; per questo genere di giochi si veda anche videogioco gestionale.\nTra le serie RTS pi\u00f9 famose vanno ricordate le serie di \"Warcraft\" e \"Starcraft\", \"Command &amp; Conquer\", \"Age of Empires\", \"The Settlers\", \"Europa Universalis\", \"Empire Earth\" e \"Stronghold\" (quest'ultimo con caratteristiche anche gestionali).\nStoria.\nFra i precursori dei moderni RTS si possono citare \"The Ancient Art of War\" (prodotto da Evryware e distribuito da Br\u00f8derbund nel 1984); \"Nether Earth\" per ZX Spectrum e \"Darkhorn\" per Apple II/Commodore 64 (1987); e \"Herzog Zwei\" per Sega Mega Drive (1989). Il primo esempio di RTS nel senso in cui il termine viene inteso oggi, tuttavia, \u00e8 \"Dune 2\", prodotto nel 1992 dalla Westwood, casa che in seguito mantenne una posizione di leadership nel mercato degli RTS sviluppando la fortunatissima serie \"Command &amp; Conquer\". \"Dune 2\" introdusse alcuni elementi che oggi vengono considerati parte della definizione stessa di RTS: la costruzione di edifici (mutuata da \"SimCity\"), la raccolta di risorse, e il controllo diretto delle unit\u00e0.\nDopo il successo di \"Dune 2\", quello degli RTS \u00e8 divenuto uno dei generi di videogiochi pi\u00f9 popolari; ogni anno, decine di nuovi RTS approdano sugli scaffali dei negozi. Sebbene alcuni concetti di fondo rimangano in sostanza invariati in tutti i prodotti di questo genere (per cui i detrattori degli RTS sostengono che la maggior parte di questi giochi sono solo cloni), le innovazioni che si sono andate sommando nel corso degli anni all'interno del filone degli RTS sono oggettivamente numerose. Molti degli RTS pi\u00f9 innovativi sono anche fra i pi\u00f9 celebri.\nL'ambientazione degli RTS pu\u00f2 variare in modo notevole. Ci sono RTS con ambientazione storica (ad esempio la serie degli \"Age of Empires\", i videogiochi \"Empire Earth\", \"Rise of Nations\", ' ed la serie degli \"Hegemony\"), fantasy (la serie \"Warcraft\", ') o mitologica (\"Age of Mythology\"), fantascientifica spaziale (\"Total Annihilation\", \"StarCraft\", \"Homeworld\"), fantapolitica (le serie ' e ' di \"Command &amp; Conquer\").\nDinamica generale di gioco.\nSebbene la categoria degli RTS sia molto ampia e quindi comprenda giochi anche molto diversi fra loro, talvolta dotati di peculiarit\u00e0 uniche, vi sono alcuni elementi che si possono considerare sostanzialmente costanti in tutti i giochi e che quindi, in pratica, \"definiscono\" il genere RTS. (L'importanza storica di \"Dune 2\" consiste proprio nel fatto che si tratta del primo gioco in cui tutti questi elementi sono presenti). Questa sezione descrive per sommi capi questi elementi, rimandando a sezioni specifiche per l'approfondimento di alcuni aspetti chiave.\nAmbientazione.\nL'azione di un RTS si svolge su una mappa che pu\u00f2 rappresentare, a seconda dell'ambientazione del gioco, una regione geografica, un quadrante di spazio siderale, e cos\u00ec via. Il giocatore controlla un certo numero di unit\u00e0, ossia di personaggi e mezzi in grado di spostarsi sulla mappa, e un certo numero di edifici. La visibilit\u00e0 che il giocatore ha della mappa complessiva \u00e8 generalmente limitata al campo visivo delle sue unit\u00e0.\nControllo delle unit\u00e0.\nLe unit\u00e0 sono generalmente controllabili selezionandole e assegnando loro compiti da svolgere. Per esempio si possono assegnare unit\u00e0 alla raccolta di risorse, alla costruzione di edifici o al combattimento con gli avversari (vedi sotto). Le unit\u00e0 degli RTS esibiscono tutte un certo livello di cosiddetta \"intelligenza artificiale\" (AI), ovvero sono in grado di stabilire autonomamente un piano di lavoro dettagliato in risposta a un comando \"generico\" che venga loro impartito. Per esempio, un'unit\u00e0 a cui sia ordinato di raccogliere legna in un bosco sceglier\u00e0 autonomamente la strada da percorrere per portarsi nel luogo indicato, si sposter\u00e0 nel bosco pi\u00f9 vicino quando tutti gli alberi della zona saranno stati abbattuti, e cos\u00ec via. Analogamente, un'unit\u00e0 militare a cui sia assegnato il compito di attaccare il nemico porter\u00e0 l'attacco senza necessit\u00e0 di ulteriori interventi da parte del giocatore. Grazie alla AI delle unit\u00e0, il giocatore umano pu\u00f2 quindi riuscire a controllare un mondo anche molto popolato e complesso in modo relativamente semplice. Quanto maggiore \u00e8 l'autonomia decisionale delle unit\u00e0, tanto pi\u00f9 il gioco si dice orientato alla macro-gestione (\"macromanagement\"); si parla invece di micro-gestione (\"micromanagement\") per quegli RTS che necessitano di una supervisione pi\u00f9 dettagliata dell'operato delle unit\u00e0 in campo. Un elemento di macromanagement presente in quasi tutti gli RTS \u00e8 la possibilit\u00e0 di formare gruppi di unit\u00e0 e inviare comandi all'intero gruppo. Negli RTS pi\u00f9 moderni sono stati introdotti nuovi elementi che facilitano la macro-gestione; per esempio, le unit\u00e0 inattive cercano autonomamente di rendersi utili auto-assegnandosi compiti da svolgere in attesa di un comando esplicito del giocatore.\nRisorse.\nSulla mappa sono generalmente disponibili un certo numero di risorse diverse (ad esempio oro e legna) che alcune unit\u00e0 sono in grado di raccogliere. L'acquisizione di risorse \u00e8 quindi uno degli elementi fondamentali degli RTS. Le unit\u00e0 che raccolgono risorse in genere sono unit\u00e0 civili, ovvero non sono in grado di combattere o possono farlo solo in modo molto limitato.\nIn alcuni RTS, e in particolare nei primi, esiste un unico tipo di risorsa (per esempio il \"Tiberium\" in \"Command &amp; Conquer\"). Nella maggior parte degli RTS moderni esistono pi\u00f9 tipi di risorse, per cui al giocatore viene posta la questione strategica di scegliere quali percentuali delle proprie unit\u00e0 civili dedicare alla raccolta di ciascuna delle risorse disponibili. Questa scelta \u00e8 significativa perch\u00e9 diverse risorse (o combinazioni di risorse) sono necessarie per progredire lungo diverse linee di sviluppo (vedi sotto).\nLinee di sviluppo.\nLe risorse via via raccolte possono essere spese in vari modi:\nEpoche.\nNegli RTS cosiddetti \"a epoche\", l'albero delle tecnologie \u00e8 organizzato attorno ad alcuni \"progressi\" tecnologici fondamentali, da eseguire in sequenza, ciascuno dei quali sblocca un grande numero di nuove possibilit\u00e0. Questo schema \u00e8 particolarmente utilizzato nei giochi ad ambientazione storica, in cui appunto questi progressi vengono identificati con un cambiamento di epoca. In \"Age of Empires\", per esempio, il giocatore parte \"nel Paleolitico\", epoca nella quale solo poche costruzioni, unit\u00e0 e tecnologie sono disponibili; il passaggio al Neolitico (che ha un determinato costo in termini di risorse) apre nuove possibilit\u00e0 (per esempio la creazione di fattorie). In molti RTS storici, il passaggio da una epoca alla successiva comporta anche la trasformazione istantanea di tutti gli edifici, che acquisiscono un aspetto diverso (per riflettere il diverso stile architettonico della nuova epoca) ed eventualmente anche caratteristiche funzionali diverse (diversa resistenza al fuoco nemico, diverso ritmo di produzione delle unit\u00e0, e via dicendo). Tale trasformazione istantanea si applica in alcuni casi anche alle unit\u00e0, che in certi casi cambiano completamente: ad esempio in \"Rise of Nations\", al passaggio all'et\u00e0 moderna, le unit\u00e0 a cavallo diventano automezzi.\nStrategie.\nIn accordo con quanto detto sopra, si pu\u00f2 osservare che il giocatore pu\u00f2 perseguire almeno tre linee di sviluppo, interdipendenti ma distinte: \"militare\" (produzione di nuove e pi\u00f9 potenti unit\u00e0 militari), \"economica\" (aumento del ritmo di raccolta risorse), \"tecnologica\" (ricerca di tecnologie). I progressi in tutte e tre le direzioni costano risorse, costringendo quindi il giocatore a scelte strategiche nell'uso delle risorse acquisite. I diversi approcci in questo senso corrispondono a \"pattern strategici\" ai quali spesso gli appassionati del genere hanno persino attribuito dei nomi specifici. Per esempio, la strategia del \"rushing\" consiste nello spendere la maggior parte delle risorse, fin dall'inizio della partita, nell'addestramento di unit\u00e0 militari, per attaccare subito gli avversari, cercando di trovarli impreparati. L'approccio opposto, detto \"booming\" consiste nel concentrare inizialmente tutte le risorse nello sviluppo economico (creazione di nuove unit\u00e0 civili per potenziare la raccolta risorse); quando il flusso di ingresso delle risorse \u00e8 sufficientemente copioso, sar\u00e0 possibile recuperare rapidamente anche rispetto alle altre linee di sviluppo, a patto naturalmente che il \"booming\" non sia ostacolato, per esempio, da azioni di disturbo di un avversario che ha scelto la via del \"rushing\".\nIl combattimento.\nIn tutti gli RTS, il giocatore pu\u00f2 creare unit\u00e0 militari di molti diversi tipi, con caratteristiche diverse. In particolare, ciascun tipo di unit\u00e0 \u00e8 adatto a un particolare contesto di combattimento. In un RTS con ambientazione classica o medioevale, per esempio, ci saranno unit\u00e0 dedicate al combattimento ravvicinato (spadaccini), al combattimento a distanza (arcieri, frombolieri), all'attacco a edifici (arieti, trabucchi). Nella maggior parte dei casi, le diverse unit\u00e0 disponibili sono legate da una relazione che, con espressione mutuata dalla morra cinese, si chiama genericamente \"rock-paper-scissors\" (letteralmente \"pietra-carta-forbici\", spesso abbreviato in RPS). In altre parole, ogni unit\u00e0 ha una propria \"contro-unit\u00e0\" contro la quale \u00e8 particolarmente vulnerabile. Per esempio, la contro-unit\u00e0 delle unit\u00e0 a cavallo sono lance e picche; la contro-unit\u00e0 delle corazzate sono i sottomarini; la contro-unit\u00e0 dei bombardieri sono i caccia. La logica RPS garantisce che non sia quasi mai possibile vincere una partita semplicemente \"ammassando\" unit\u00e0 dello stesso tipo, perch\u00e9 in questo modo si sarebbe esposti a un contrattacco da un gruppo anche ridotto delle contro-unit\u00e0 appropriate.\nCondizioni di vittoria.\nIn generale, la vittoria si consegue affermando la propria supremazia nei confronti degli avversari o sottomettendo i comandanti nemici. Se i primi RTS consideravano centrale l'aspetto militare, facendo quindi coincidere la vittoria con la distruzione degli avversari, negli ultimi anni si sono diffuse negli RTS nozioni di vittoria alternative che in sostanza attribuiscono maggiore importanza anche agli aspetti economici e tecnologici. Uno dei primi esempi in questo senso apparve in \"Age of Empires\": si pu\u00f2 infatti vincere anche costruendo e difendendo una \"meraviglia\", ovvero un edificio particolarmente costoso in termini di risorse, quindi accessibile solo al giocatore che abbia investito in campo economico (esempi di meraviglie di \"Age of Empires\" sono per esempio il Colosseo o le Piramidi). Giochi pi\u00f9 moderni come \"Rise of Nations\" hanno introdotto ulteriori condizioni di vittoria che si possono considerare rappresentative di una schiacciante supremazia in altri campi (tecnologico, politico, civile e cos\u00ec via).\nSimmetria.\nLa maggior parte degli RTS sono giochi \"simmetrici\", nel senso che gli avversari che il giocatore affronta (siano essi controllati dal computer o da altri giocatori) agiscono secondo le stesse regole fondamentali (raccolgono risorse, costruiscono una base, addestrano unit\u00e0 eccetera). Un'eccezione a questa regola \u00e8 per esempio \"Stronghold\", gioco di ambientazione medioevale in cui il giocatore costruisce un castello e lo deve difendere da orde di nemici provenienti a determinati intervalli dall'esterno della mappa.\nAnche nei giochi simmetrici, \u00e8 invece piuttosto comune che il giocatore possa scegliere fra un certo numero di civilt\u00e0, razze, o fazioni diverse, caratterizzate da diversi tipi di unit\u00e0, edifici, tecnologie e cos\u00ec via. In questo caso, un elemento a cui si attribuisce notevole importanza nella valutazione della progettazione di un RTS \u00e8 l\"'equilibrio\" fra le diverse razze. Giochi come \"StarCraft\" devono gran parte del loro fascino al fatto di contrapporre razze \"completamente diverse\" fra loro le cui caratteristiche, tuttavia, si controbilanciano perfettamente. Questo elemento \u00e8 ovviamente molto gradito ai giocatori poich\u00e9 garantisce una maggiore variet\u00e0 al gioco.\nStrategia e tattica.\nI giochi in tempo reale che non consentono la raccolta di risorse, la costruzione di edifici o l'addestramento di unit\u00e0 (per esempio \"\" e \"Ground Control\") escono quindi dai canoni \"classici\" degli RTS; alcune fonti li classificano come giochi di tattica in tempo reale, RTT.\nVideogiochi di conquista in tempo reale.\nUn derivato dei videogiochi RTS \u00e8 il genere dei RTC, cio\u00e8 Real Time Conquest, in italiano Conquista in tempo reale, orientato molto di pi\u00f9 alla conquista delle risorse che alla produzione. In questo genere di videogiochi le strutture per produrre risorse non vengono costruite, ma sono gi\u00e0 presenti sulla mappa e non possono essere distrutte ma solamente catturate. Inoltre le risorse non sono gi\u00e0 disponibili appena raccolte, ma vengono stipate in una struttura dalla quale verranno inviate negli edifici dove verranno utilizzate. Un esempio di gioco RTC \u00e8 \"Imperivm\", ma vi rientra anche \"Z\" nella categoria."}
{"id": "115338", "revid": "1305772", "url": "https://it.wikipedia.org/wiki?curid=115338", "title": "Arne Borg", "text": "In quel periodo Borg era il pi\u00f9 forte nuotatore europeo. A livello mondiale rivaleggiava con il campione statunitense Johnny Weissmuller, di cui fu anche compagno di stanza e di squadra durante i due anni che Borg pass\u00f2 negli Stati Uniti nelle file dell'Illinois Athletic Club. Dal 1921 al 1929 Borg stabil\u00ec 32 primati del mondo. Il pi\u00f9 longevo fu il record di 19' 07\" sui stile libero stabilito alla piscina stadio di Bologna il 2 settembre 1927, che resistette imbattuto per undici anni fino al 1938, e rimase europeo fino al 1951. Con quella prestazione, che migliorava il suo precedente primato mondiale di oltre un minuto, Borg fu il primo uomo della storia a nuotare i sotto i 20 minuti.\nArne Borg partecip\u00f2 a tre edizioni dei Giochi olimpici. Nel 1920 fece parte della staffetta 4x svedese che arriv\u00f2 quarta; a livello individuale partecip\u00f2 ai e ai , ma non si qualific\u00f2 per la finale. Nel 1924 Arne Borg vinse tre medaglie: due argenti nei stile libero e nei stile libero, e il bronzo nella staffetta 4x (in cui gareggiava anche il fratello gemello \u00c5ke). Alla terza partecipazione olimpica, nel 1928, ottenne il bronzo nei stile libero ed infine l'oro nei stile libero.\nNel 1926 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno. Nel 1966 fu inserito nella International Swimming Hall of Fame, la \"Hall of Fame\" internazionale del nuoto."}
{"id": "115339", "revid": "1543377", "url": "https://it.wikipedia.org/wiki?curid=115339", "title": "\u00c5ke Borg", "text": " Era il fratello gemello del pi\u00f9 forte Arne Borg, campione di nuoto capace di stabilire 32 primati del mondo in carriera.\nI gemelli Borg facevano entrambi parte della staffetta svedese che vinse la medaglia di bronzo alle Olimpiadi di Parigi 1924. A quell'edizione dei Giochi \u00c5ke Borg gareggi\u00f2 anche sui 400\u00a0m stile libero, dove arriv\u00f2 quarto, e nei 1500\u00a0m stile libero, dove si classific\u00f2 sesto. \nAlle successive Olimpiadi di Amsterdam 1928 era iscritto come componente della staffetta svedese della 4 x 200\u00a0m stile libero, ma non fu impiegato nelle serie di qualificazione n\u00e9 in finale."}
{"id": "115341", "revid": "438678", "url": "https://it.wikipedia.org/wiki?curid=115341", "title": "Mezzogiorno e mezzo di fuoco", "text": "Mezzogiorno e mezzo di fuoco (\"Blazing Saddles\") \u00e8 un film del 1974 diretto da Mel Brooks.\nLa pellicola, prodotta dalla Warner Bros., con Cleavon Little e Gene Wilder, \u00e8 una parodia del filone western, nonch\u00e9 una satira sul razzismo. Il titolo italiano, che non ha nulla a che vedere con l'originale \"Blazing Saddles\" (\"selle fiammeggianti\"), si ispira palesemente al celebre film western \"Mezzogiorno di fuoco\" di Fred Zinnemann.\nTrama.\nLa vicenda \u00e8 ambientata in una localit\u00e0 del sud degli Stati Uniti nell'anno 1874, anche se vi sono molti anacronismi voluti riferibili agli anni settanta. Durante la costruzione di una nuova linea ferroviaria, i cantieri incontrano una zona di sabbie mobili, e per questo il tracciato dovr\u00e0 essere variato e passare vicino alla citt\u00e0 di Rock Ridge.\nIl procuratore di stato Hedley Lamarr (il cui nome viene immancabilmente storpiato in quello dell'attrice Hedy Lamarr) vorrebbe speculare comprando il terreno circostante la zona dove passer\u00e0 la ferrovia, ma deve prima cacciare gli abitanti. Per ottenere rapidamente il risultato, decide quindi di farli spaventare da una banda di criminali. I cittadini decidono per\u00f2 di difendersi e richiedono la nomina di un nuovo sceriffo. Il procuratore generale convince il governatore Le Petomane a nominare sceriffo Bart, un afroamericano, allo scopo di suscitare l'indignazione razzista degli abitanti della citt\u00e0 e indurli cos\u00ec ad abbandonare il paese.\nGiunto sul posto, con la sua intelligenza e parlantina, il nuovo sceriffo riesce a farsi accettare dalla popolazione. Nomina come suo vice il pistolero alcolizzato Jim \"Waco Kid\" (Gene Wilder) (\"\u00abDevo aver ucciso pi\u00f9 uomini del John Wayne e del Gary Cooper\u00bb\"). Bart resiste alle lusinghe mercenarie dell'attrice in stile Marlene Dietrich \"Lili von Schtupp\" e convince i cittadini di Rock Ridge ad organizzare la difesa contro la banda dei peggiori criminali selezionati da Lamarr. La storia si conclude con un rocambolesco inseguimento nello spazio e nel tempo, fino ad arrivare nel mezzo di un balletto di tip-tap e in un cinema dove \u00e8 proiettato ricorsivamente \"Mezzogiorno e mezzo di fuoco\".\nProduzione.\nLa Warner Bros. attraverso la responsabile dell'ufficio sceneggiature, Judy Feiffer, sottopose all'attenzione di Mel Brooks il soggetto di un atipico western comico scritto dal critico cinematografico Andrew Bergman. Il copione piacque al regista che decise di scrivere la sceneggiatura e dirigere il film. Per far ci\u00f2, Brooks collabora alla stesura insieme a Bergman, Alan Uger, Norman Steinberg, e Richard Pryor (all'epoca ancora poco noto al grande pubblico ma gi\u00e0 gagman di talento). Da questo folto gruppo di autori nacque un copione di 412 pagine poi ridotto in sede definitiva attraverso numerosi tagli.\nNel commento audio dell'edizione DVD del film, Brooks rivela che il titolo originale del film avrebbe dovuto essere \"Tex X\" (con un evidente riferimento al defunto leader dei Black Muslims Malcolm X), ma che fu respinto dai vertici della Warner Bros., insieme a \"Black Bart\" e \"Purple Sage\". Alla fine, a Brooks venne in mente il titolo \"Blazing Saddles\" mentre un giorno era sotto la doccia.\n\"Mezzogiorno e mezzo di fuoco\" fu il primo film di Brooks girato in formato anamorfico. A tutt'oggi, questo film e \"La pazza storia del mondo\" sono gli unici due della filmografia di Mel Brooks girati in quel formato.\nBrooks ha raccontato dei ripetuti scontri e conflitti d'opinione avuti con i capi dello studios circa il cast e i contenuti della pellicola. Brooks avrebbe voluto Richard Pryor nel ruolo dello sceriffo, ma la direzione della Warner espresse parere negativo a causa della dipendenza dalla cocaina di Pryor non ritenendolo mentalmente stabile per affrontare il ruolo in modo professionale. Anche se Pryor rimase come co-sceneggiatore, Brooks dovette ripiegare su Cleavon Little per il ruolo di Bart. In maniera simile, Gene Wilder fu la seconda scelta per la parte di Waco Kid. Wilder venne scritturato in tutta fretta, quando il prescelto originale Gig Young si rivel\u00f2 troppo malato per partecipare al film, collassando sul set il primo giorno di riprese.\nDopo aver visionato il film, i dirigenti della Warner Bros. espressero scontento e preoccupazione per l'utilizzo della parola \"negro\", per l'eccessiva volgarit\u00e0 della scena delle flatulenze nel bivacco, e per la scena dove l'ebete forzuto Mongo stende un cavallo con un cazzotto, chiedendo a Brooks di togliere le scene incriminate. Ma poich\u00e9 una clausola del suo contratto gli dava il controllo finale sulla versione definitiva del film, Brooks rifiut\u00f2 di piegarsi alle richieste della casa produttrice. L'unica scena rimossa a causa dell'eccessiva connotazione sessuale, fu quella nella quale Bart, in risposta ad un audace tentativo di seduzione al buio da parte di Lili, dice alla ragazza: \"\u00abI hate to disappoint you, ma'am, but you're sucking my arm\u00bb\" (\"non vorrei contrariarla signora, ma mi sta succhiando il braccio\"). Quando nel corso di un'intervista a Brooks del 2012 apparsa sul \"DGA Quarterly\" venne chiesto al regista perch\u00e9 avesse usato il termine dispregiativo \"negro\" in un film comico, egli rispose che se oggi, nell'era del politicamente corretto, venisse girato un remake del film sarebbe impossibile mantenere il termine, ma che all'epoca delle riprese originarie aveva ricevuto l'assenso e il supporto sia da parte di Pryor che di Cleavon Little, entrambi di colore.\nAccoglienza.\nAnche se oggi il film \u00e8 ormai considerato un classico della commedia, le reazioni critiche alla pellicola all'epoca della sua uscita nei cinema furono miste e spesso negative. Molti criticarono l'eccessiva volgarit\u00e0 e scurrilit\u00e0 del film, ponendo l'attenzione sulla celebre scena delle flatulenze dei cowboy al bivacco mentre mangiano fagioli, oppure segnalarono come il film fosse una raccolta di battute e gag messe insieme senza particolare armonia.\nIl pubblico decret\u00f2 per\u00f2 un ampio successo all'opera, sia negli Stati Uniti che in Europa (in Italia il film arriv\u00f2 in ritardo e solo dopo il successo riscosso da \"Frankenstein Junior\"). Il film incass\u00f2 119,5 milioni di dollari al botteghino diventando il decimo film a sfondare la barriera dei 100 milioni di dollari.\nRiconoscimenti.\nNel 2000 l'American Film Institute lo ha inserito al sesto posto nella classifica delle migliori cento commedie americane di tutti i tempi.\nNel 2006 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "115342", "revid": "287204", "url": "https://it.wikipedia.org/wiki?curid=115342", "title": "Ake Borg", "text": ""}
{"id": "115343", "revid": "834", "url": "https://it.wikipedia.org/wiki?curid=115343", "title": "Aake Borg", "text": ""}
{"id": "115344", "revid": "643494", "url": "https://it.wikipedia.org/wiki?curid=115344", "title": "Dodge Monaco", "text": "La Dodge Monaco \u00e8 un'autovettura di classe alta prodotta dal 1965 dalla Dodge, divisione della Chrysler Corporation. \u00c8 questa vettura, nel suo modello 1974, la celebre \"Bluesmobile\" dei \"Blues Brothers\".\nLa Monaco originale venne progettata per competere con le altre vetture della sua classe quali la Pontiac Grand Prix.\nIntrodotta nel 1965 come modello coup\u00e9 questa vettura era basata sulla Dodge Polara due porte hardtop. La Monaco aveva un profilo del tetto speciale, elementi di lusso e una console centrale posta tra i due sedili anteriori. Nel 1969 il nome \"Monaco\" identificava tutti i modelli, di produzione Dodge, dotati di un interno di alto livello, siano stati essi station wagon, berline o hardtop, sostituendo il precedente nome \"Polara\" che venne utilizzato per le vetture di livello base.\nAnche la \"Chrysler Corporation of Canada Ltd\" costru\u00ec la Monaco e solo in questo paese era disponibile una versione decappottabile della vettura. Le vetture prodotte in Canada inoltre erano dotate, nel 1965 e nel 1966, del cruscotto della Plymouth.\nCon la crisi energetica del 1973, la Chrysler applic\u00f2 il nome Monaco a una vettura di classe media, la \"Coronet\", il cui nome scomparve dopo 20 anni di uso da parte della Dodge. Per un breve periodo la versione di classe alta della Monaco, pi\u00f9 grande, venne chiamata \"Dodge Royal Monaco\".\nIl nome Monaco scomparve anch'esso nel 1979 per venire rimpiazzato nella Dodge dalla \"St. Regis\". Nel 1989 il nome Monaco venne riutilizzato, per un breve periodo, per la commercializzazione della Renault 25 venduta negli Stati Uniti dalla AMC come \"Eagle Premier\", equipaggiata con un motore PRV e a trazione anteriore. La produzione di questo modello venne interrotto nel 1992 quando fu introdotta la Dodge Intrepid.\nLa Monaco nei media.\nLe Monaco furono molto popolari come auto della polizia di diversi stati USA, e proprio come vettura della Mount Prospect Police \u00e8 stata utilizzata nel film \"The Blues Brothers\". Per la precisione la \"Bluesmobile\" \u00e8 una \"Monaco 440\", ovvero con motore V8 da 7.200 cm\u00b3. (440in\u00b3) erogante 375 cv (280 kW). Nella realt\u00e0, a causa della crisi del petrolio del 1973, venne adottata una cilindrata inferiore (360in\u00b3), scendendo ai pur rispettabili 275\u00a0CV (206\u00a0kW) del modello 1974.\nInoltre, sempre nei colori delle auto della polizia e insieme alla Plymouth Fury, furono molto usate (e spesso distrutte) sulle scene di molti film d'azione degli anni settanta e ottanta, come la serie televisiva Hazzard."}
{"id": "115345", "revid": "30610", "url": "https://it.wikipedia.org/wiki?curid=115345", "title": "Mike Tyson", "text": "Soprannominato \"Iron Mike\", \"The Baddest Man on the Planet\", \"Kid Dynamite\" e \"King Kong\", \u00e8 considerato uno dei pi\u00f9 grandi pugili di tutti i tempi, campione del mondo dei pesi massimi dal 1986 al 1990, con una breve parentesi nel 1996. Tra gli atleti pi\u00f9 riconoscibili e pagati degli anni ottanta e novanta, nonostante l'altezza non elevata per la categoria dei pesi massimi (178cm / 5\u2032 10'), e grazie alla notevole tecnica e fisicit\u00e0, \u00e8 stato uno dei picchiatori pi\u00f9 efficaci e temibili della storia. Occupa la 17\u00aa posizione tra i migliori pesi massimi di sempre, e la 16\u00aa posizione della classifica dei \"100 pi\u00f9 grandi picchiatori di sempre\", entrambe stilate da \"The Ring. Bleacher Report\" invece, lo ha inserito al 10\u00ba posto tra i migliori pesi massimi. Sky Sports lo ha nominato \"il pi\u00f9 temibile pugile di sempre\" e descritto come \"probabilmente il pi\u00f9 feroce lottatore ad aver mai messo piede su un ring\". \u00c8 stato nominato fighter of the year da \"Ring Magazine\" nel 1986 e 1988, ed \u00e8 incluso nella International Boxing Hall of Fame.\nTyson vinse i suoi primi 19 incontri per KO, 12 dei quali alla prima ripresa. Nel 1986, all'et\u00e0 di 20 anni 4 mesi e 22 giorni, conquist\u00f2 la corona WBC contro Trevor Berbick, divenendo il pi\u00f9 giovane campione del mondo dei pesi massimi, record che tuttora rimane imbattuto. Un anno dopo vinse anche i titoli WBA ed IBF, divenendo campione indiscusso ed il primo peso massimo ad unificare i campionati del mondo. Nel 1988 divenne campione lineare quando mise KO Michael Spinks in 91 secondi. Difese le sue cinture in nove occasioni, prima di venire sconfitto per KO da Buster Douglas in ci\u00f2 che fu definita come una delle pi\u00f9 grandi sorprese nella storia dello sport. Nel 1992 fu accusato di stupro nei confronti di Desiree Washington e condannato a 6 anni di carcere. Durante la sua detenzione si convert\u00ec all'Islam ed assunse il nome islamico di Malik Abdul Aziz. Rilasciato nel 1995, fece il suo ritorno sul ring e nel 1996 vinse i titoli WBA e WBC sconfiggendo rispettivamente Frank Bruno e Bruce Seldon per KO. Ci\u00f2 lo rese tra i pesi massimi capaci di riconquistare una cintura della divisione dopo averla persa. Dopo essere stato privato del mondiale WBC, perse la corona WBA in un match contro Evander Holyfield nel novembre dello stesso anno e nella loro rivincita fu squalificato per aver morso l'orecchio dell'avversario staccandogli un pezzo di cartilagine.\nNel 2002, a 35 anni, affront\u00f2 Lennox Lewis per il titolo mondiale, venendo sconfitto per KO. Nel 2005 all'et\u00e0 di ormai 38 anni, dopo ulteriori insuccessi contro Danny Williams e Kevin McBride, annunci\u00f2 il suo ritiro.\nBiografia.\nL'infanzia.\nNacque a Brooklyn, quartiere di New York, da Lorna Smith (di professione insegnante) e Percel Tyson che in seguito si separarono; la madre si affezion\u00f2 a Jimmy Kirkpatrick (1924-2001) senza un secondo matrimonio. Nel 1968, Kirkpatrick (che lavorava come manovale) lasci\u00f2 il lavoro e la famiglia per problemi di cuore: Tyson crebbe dunque con la sua assenza. Dall'unione con Percel, nacquero anche Rodney (ritenuto, tuttavia, da alcune fonti un fratellastro) e Denise. Dopo l'addio del compagno, Lorna - che aveva problemi di alcolismo - si trasfer\u00ec a Brownsville, uno dei quartieri pi\u00f9 pericolosi di Brooklyn. La mancanza della figura paterna e l'ambiente di vita condizionarono, in negativo, l'infanzia di Tyson.\nFin da piccolo, Mike mostr\u00f2 una passione per i piccioni tanto da allevarne in proprio. Il fatto \u00e8 ben conosciuto presso gli appassionati della boxe, rappresentando uno dei tratti identificativi del pugile fuori dal ring. Fu proprio tale interesse a collegarlo - in via diretta - con la violenza. Accadde infatti, quando Tyson aveva 10 anni, che un ragazzo (Gary Flowers) tent\u00f2 di rubargli un piccione finendo per ucciderlo: Tyson, per tutta risposta, lo aggred\u00ec stendendolo a pugni. L'episodio fu soltanto l'inizio di un'adolescenza caratterizzata dal ricorso alla forza, tanto che nel giro di breve tempo il ragazzo si distinse spesso per risse in strada e combattimenti clandestini. Oltre che per le lotte, si ritagli\u00f2 una fama negativa anche a causa di furti e rapine: a 13 anni, aveva gi\u00e0 conosciuto il carcere minorile per 39 volte. La sua infanzia non fu tuttavia esente anche da crimini di cui divenne vittima, anzich\u00e9 esecutore: nell'autunno 2014, dichiar\u00f2 infatti di essere stato molestato sessualmente da un estraneo quando aveva 7 anni\nL'approccio con la boxe.\nDurante uno dei tanti soggiorni in riformatorio, Tyson conobbe di persona Muhammad Ali: l'ex campione si era recato in visita ai ragazzi dell'istituto, che avevano appena assistito ad un film biografico su di lui. Proprio in carcere, ebbe tuttavia inizio la sua carriera pugilistica. L'impegno profuso negli allenamenti spinse Bobby Stewart, a sua volta ex-pugile, a segnalarlo ad un allenatore: Cus D'Amato, noto per aver gi\u00e0 seguito Floyd Patterson e Jos\u00e9 Torres. D'Amato svilupp\u00f2 un legame particolare con il giovane Tyson, risultando importante non solo dal punto di vista sportivo ma anche da quello umano. Tra le altre cose, lo istru\u00ec sui fondamenti tecnici dei quali Mike - gi\u00e0 fisicamente molto prestante, pesando oltre 80\u00a0kg all'et\u00e0 di dodici anni - possedeva scarsa conoscenza. Grazie agli insegnamenti di Cus, il ragazzo impar\u00f2 come sfruttare a proprio vantaggio l'altezza ridotta (178 centimetri, uno dei pi\u00f9 bassi di sempre nella categoria al pari di Rocky Marciano) per schivare i colpi avversari.\nCarriera.\nCarriera amatoriale.\nNel 1982, dopo che Lorna mor\u00ec per un tumore, D'Amato adott\u00f2 legalmente il sedicenne. In quello stesso anno, Tyson vinse l'oro tra i massimi alle Olimpiadi junior. A livello amatoriale sostenne 54 incontri, 48 dei quali vinti: il primo di essi dur\u00f2 appena 8\". Non riusc\u00ec tuttavia a trovare lo sbocco olimpico, poich\u00e9 una doppia sconfitta con Henry Tillman gli imped\u00ec di far parte della squadra che and\u00f2 ad affrontare i Giochi di Los Angeles 1984.\nCarriera professionistica.\n1985-1990: l'ascesa.\nIl 1985 fu l'anno del debutto professionistico, ma anche quello di un doloroso addio: il 4 novembre mor\u00ec infatti D'Amato, deceduto a causa di una polmonite. Fino al 1986, Tyson riport\u00f2 27 vittorie consecutive balzando al primo posto nella classifica mondiale della WBC. L'ente gli consent\u00ec dunque di competere per il titolo mondiale, affrontando Trevor Berbick a Las Vegas il 22 novembre. L'avversario legava la propria notoriet\u00e0 all'aver sconfitto, nel 1981, Muhammad Ali nel suo ultimo incontro. Tyson vinse per k.o. alla seconda ripresa, con uno strapotere fisico ed una facilit\u00e0 nel portare i colpi che vanificarono la maggior esperienza di Berbick. L'et\u00e0 di 20 anni, 4 mesi e 22 giorni lo rese il pi\u00f9 giovane campione del mondo nella categoria. Il 7 marzo 1987 si aggiudic\u00f2 anche la versione WBA del titolo, battendo ai punti James Smith. Il 30 maggio si misur\u00f2 con Pinklon Thomas, vincendo per k.o. tecnico. Due mesi pi\u00f9 tardi, sfid\u00f2 invece Tony Tucker: battendolo ai punti, dopo 12 riprese, unific\u00f2 la corona dei massimi. Il 16 ottobre difese poi le cinture contro Tyrell Biggs. Durante il primo semestre del 1988 (anno che vide il suo matrimonio con l'attrice Robin Givens) sconfisse anche Larry Holmes, Tony Tubbs e Michael Spinks mandando quest'ultimo k.o. in soli 91\". Sempre in questo periodo, Tyson scelse Don King come manager: l'avvenimento fu indicato, dai pi\u00f9, come l'inizio del declino (umano e agonistico) di \"Iron Mike\".\nNel mese di ottobre, la moglie avvi\u00f2 le pratiche per il divorzio sostenendo di essere stata picchiata dal pugile. Nonostante le ombre gettate su di lui dalla cronaca, Tyson difese il titolo anche contro Frank Bruno nel febbraio 1989 e Carl Williams nel luglio seguente. La sua carriera assunse una svolta inattesa l'11 febbraio 1990, quando a Tokyo si arrese per la prima volta: James Douglas lo mand\u00f2 k.o. alla decima ripresa, sottraendogli la cintura. La sconfitta matur\u00f2 in un contesto di polemiche, indirizzate principalmente all'arbitro Octavio Meyran, del quale fu criticato il conteggio all'ottavo round: il giudice di gara avrebbe infatti iniziato, in lieve ritardo, a contare i secondi dopo che Douglas era stato atterrato. Per contro, venne fatto notare che anche il conteggio di Tyson (nella dinamica che port\u00f2 al knock-out) prese pi\u00f9 tempo dell'effettivo limite. Incassata la prima sconfitta da professionista, Tyson perse inoltre la sorella Denise che mor\u00ec d'infarto a 24 anni. La rivincita con Douglas fu programmata per il giugno 1990, mese in cui \"Iron Mike\" sconfisse invece Tillman. Il 1990 termin\u00f2 con un'altra vittoria, ai danni di Alex Stewart. Nel 1991, il pugile batt\u00e9 infine Donovan Ruddock per due volte. All'et\u00e0 di 25 anni, giunse quindi ad avere un record di 41 vittorie (36 prima del limite) su 42 incontri.\n1992-1997: la carcerazione, il ritorno e il declino.\nNell'autunno 1991, avrebbe dovuto misurarsi con Evander Holyfield. L'incontro non ebbe, tuttavia, mai luogo poich\u00e9 la rincorsa al titolo fu bloccata da un caso giudiziario: accusato di aver compiuto abusi sessuali su Desiree Washington (reginetta di bellezza), Tyson venne dapprima indagato e successivamente posto sotto processo. Il procedimento legale, svoltosi nell'inverno del 1992, si concluse con la condanna: il giudice Patricia Gifford - del tribunale di Indianapolis - emise per lui una sentenza di reclusione pari a 10 anni, 4 dei quali con pena sospesa. Durante il periodo di detenzione, si convert\u00ec alla religione islamica: riguardo ai fatti che lo avevano condotto in carcere, Tyson forn\u00ec le proprie scuse a Desiree pur rigettando ogni accusa di colpevolezza. Venne rilasciato per buona condotta nel 1995, anno in cui spos\u00f2 Monica Turner. Torn\u00f2 sul ring a 29 anni, sconfiggendo Peter McNeeley per squalifica. Il 7 settembre 1996 vinse contro Bruce Seldon, mentre due mesi dopo - il 9 novembre - fu battuto da Holyfield per k.o. tecnico all'undicesima ripresa. Secondo gran parte della stampa e degli appassionati, tale momento coincise con l'avvio della parabola discendente della sua carriera. La rivincita si consum\u00f2 il 28 giugno 1997, con Tyson squalificato per aver morso a sangue l'orecchio del suo avversario. Accusato di \u00abviolenza gratuita ed ingiustificata\u00bb, si vide privato della licenza professionistica da parte della commissione atletica del Nevada. Contestualmente, per il danno arrecato a Holyfield venne condannato al pagamento di 3 milioni di $.\n1998-2001: il riottenimento della licenza.\nSospeso a tempo indeterminato dai combattimenti, Tyson accus\u00f2 Don King di averne causato la rovina economica e scelse Shelly Finkel come nuovo manager. Nell'estate 1998, un anno dopo il provvedimento originario, present\u00f2 la domanda per ottenere una nuova licenza. La concessione fu ritardata da una rissa nel Maryland (con l'aggressione a due automobilisti dopo un tamponamento) e dal conseguente affidamento a cure psichiatriche. Tyson venne riabilitato a combattere sul finire del 1998, ma nel triennio che ne segu\u00ec disput\u00f2 incontri con avversari di scarsa caratura nonch\u00e9 - a detta dei tifosi - di dubbia scelta.\n2002-2005: gli ultimi anni.\nNel 2002, a 35 anni, Tyson tent\u00f2 di nobilitare l'ultimo scorcio di carriera sfidando Lennox Lewis per il titolo mondiale. L'incontro era originariamente previsto per il 6 aprile, ma durante la conferenza di presentazione (avvenuta a gennaio) \"Iron Mike\" venne alle mani con l'avversario e il suo staff, facendo finire in ospedale una persona. Il match venne quindi posticipato di 2 mesi, all'8 giugno. Apparso inferiore al canadese per tutta la durata del combattimento, Tyson fu messo knock-out all'ottava ripresa. Nel 2003 lament\u00f2 gravi difficolt\u00e0 finanziarie, tanto da dichiararsi in bancarotta: in quest'occasione, accus\u00f2 Desiree Washington per lo stato in cui versava. Dest\u00f2 scalpore una sua intervista in cui ammise che avrebbe voluto stuprare, effettivamente, la donna. Il 2003 fu anche l'anno in cui il secondo matrimonio (con la pediatra Monica Turner, madre dei suoi figli Rayna, nata nel 1996, e Amir, nato nel 1997) conobbe, a sua volta, il divorzio. Per quanto concerne le vicende sportive, dopo la sconfitta con Lewis indoss\u00f2 i guantoni per soli altri 3 match fino al 2005. Il ritiro definitivo venne annunciato a quasi 39 anni.\nStile di combattimento.\nTyson possedeva uno stile di combattimento basato sull'aggressione senza soste (il cosiddetto \"in-fighter\") e che prediligeva la corta distanza, dalla quale faceva partire intense combinazioni di ganci e montanti particolarmente potenti, rimanendo all'interno della guardia avversaria. Era un buon incassatore e utilizzava l'altezza ridotta \u2014 poco inferiore ai 180 cm, inusuale per la sua classe di peso \u2014 come strumento per schivare i colpi, tramite movimenti sul tronco molto rapidi, abbassandosi anche fino alla vita per passare sotto o di fianco ai colpi in arrivo e picchiare d'incontro. La sua tecnica, definita peek-a-boo, era inoltre contraddistinta da grande precisione e velocit\u00e0 di esecuzione, qualit\u00e0 che gli hanno consentito di vincere oltre 20 incontri al 1\u00ba round.\n2006-2011: ulteriori guai con la giustizia e il terzo matrimonio.\nNel 2006 si ciment\u00f2 come arbitro, dirigendo un incontro di \u00abcage fighting\u00bb (\"lotta in gabbia\") a Londra. In autunno, ormai quarantenne, organizz\u00f2 un tour con esibizioni e sparring per risollevare le proprie finanze. A dicembre fu nuovamente arrestato, per guida sotto l'effetto di cocaina e possesso della medesima droga. Lo stesso pugile dichiar\u00f2 la sua dipendenza dalla sostanza. Il processo avrebbe potuto condannarlo a 7 anni di reclusione, ma l'essersi sottoposto ad un programma riabilitativo e il superamento di 29 test antidroga permisero di ridurre la pena detentiva ad un solo giorno.\nIl 26 maggio 2009, la figlia Exodus (di 4 anni) mor\u00ec per soffocamento dopo un incidente casalingo. A distanza di 2 settimane, Tyson si spos\u00f2 per la terza volta con Lakiha Spicer. Il 2009 rappresent\u00f2 inoltre l'anno della pace con Holyfield, formalmente stretta nel corso di un programma televisivo. Dal terzo matrimonio nacquero Milan e Morocco Elijah, portando a 8 il numero totale di figli.\nDal 2012-2020: I cambiamenti.\nNell'autunno 2013 fu pubblicata la sua autobiografia, nella quale Tyson svelava numerosi retroscena della propria carriera e ammetteva di aver fatto uso - prima di alcuni incontri - di cocaina. Esattamente 4 anni dopo l'opera trov\u00f2 seguito con un altro libro che ripercorre la storia del pugile. Agli inizi del 2018, dopo che la California legalizz\u00f2 la coltivazione della marijuana, Tyson annunci\u00f2 l'apertura di un ranch in cui produrre cannabis. Nel 2018 si \u00e8 dichiarato vegano, ma per poco tempo, il suo corpo aveva bisogno di proteine (come quello di tantissimi sportivi vegani che per\u00f2 seguono un'alimentazione plant based ben bilanciata), sostenendo che non gli dava pi\u00f9 la forza necessaria. Da qualche anno conduce un podcast sul web, gli ospiti sono spesso pugili, celebrit\u00e0 di media importanza e sportivi.\n2020 a oggi.\nNel luglio 2020, ha annunciato il ritorno sul ring per un'esibizione in otto round contro l'ex campione Roy Jones Jr.. Il match, inizialmente previsto per il 12 settembre, \u00e8 stato rinviato al 28 novembre 2020 ed \u00e8 terminato con un verdetto di parit\u00e0.\nRiconoscimenti.\nNel corso della sua carriera, Tyson ha ottenuto i seguenti riconoscimenti:\nLista degli incontri.\nDi seguito, la lista degli incontri disputati da professionista:"}
{"id": "115348", "revid": "1345938", "url": "https://it.wikipedia.org/wiki?curid=115348", "title": "Supercoppa italiana (disambigua)", "text": "Tornei o gara singola di diverse discipline, generalmente njnjdisputati ad inizio stagione, fra le vincenti del campionato e della coppa nazionale."}
{"id": "115355", "revid": "1543377", "url": "https://it.wikipedia.org/wiki?curid=115355", "title": "Repliee Q1", "text": "Repliee Q1, o pi\u00f9 brevemente Q1, \u00e8 il primo modello della gamma di androidi Actroid.\n\u00c8 il primo robot veramente androide, costruito da Hiroshi Ishiguro, professore dell'Universit\u00e0 di Osaka. Q-1 \u00e8 stato presentato all'Expo 2005 di Aichi.\nCaratteristiche.\nRepliee Q1 \u00e8 la replica robotica di una donna giapponese di giovane et\u00e0, molto realistica. \"Lei\" e la sua sorellina Repliee R1 (modellata sulle forme di una bambina giapponese di 5 anni) sono dotati di una certa intelligenza e sono capaci di avere un certo grado comunicativit\u00e0. Uno degli obiettivi del costruttore consiste nel riuscire ad ingannare un essere umano in modo che creda, almeno per qualche minuto, di essere davanti ad un altro essere umano. Una sorta di test di Turing rivisitato."}
{"id": "115360", "revid": "11684", "url": "https://it.wikipedia.org/wiki?curid=115360", "title": "Q-1 (robot)", "text": ""}
{"id": "115366", "revid": "123661054", "url": "https://it.wikipedia.org/wiki?curid=115366", "title": "ASIMO", "text": "ASIMO, acronimo per \"Advanced Step in Innovative MObility\", \u00e8 un robot androide progettato e sviluppato dall'azienda giapponese Honda. \u00c8 l'ultimo della cosiddetta serie P.\nIntrodotto il 21 ottobre 2000, ASIMO \u00e8 stato progettato per essere un assistente mobile multifunzione. Alto 130 cm e pesante 48 kg, l'estetica del robot ricorda un piccolo astronauta che indossa uno zainetto, e pu\u00f2 correre su due piedi alla velocit\u00e0 di 9 km/h. ASIMO \u00e8 stato creato presso l\"Honda's Research &amp; Development Wako Fundamental Technical Research Center\" in Giappone. \u00c8 il modello pi\u00f9 recente di una serie di robot iniziata nel 1986 con il modello \"E0\".\nOrigine del nome.\nUfficialmente il nome \u00e8 l'acronimo di \"Advanced Step in Innovative MObility\", in giapponese pronunciato \"ashimo\" che, non a caso, significa \"(Ha) anche le gambe\". \u00c8 stata inoltre osservata una certa assonanza con il nome dello scrittore di fantascienza Isaac Asimov, anche se l'acronimo non ha alcuna relazione ufficiale con lo scrittore.\nStoria e versioni precedenti.\nLa Honda annunci\u00f2 la creazione di ASIMO nel 2000, dopo una serie di prototipi di complessit\u00e0 crescente iniziata nel 1986.\nLa Honda ha iniziato a sviluppare robot umanoidi nel 1980, tra cui diversi prototipi che hanno preceduto ASIMO. L'obiettivo della societ\u00e0 era quello di creare un robot che cammina, che fosse in grado di adattarsi e interagire in situazioni umane e di migliorare la qualit\u00e0 della vita. Il modello E0 \u00e8 stato il primo modello bipede (a due zampe) prodotto come parte della Honda serie E, che era una linea iniziale sperimentale di robot umanoidi creati tra il 1986 e il 1993. Questa serie \u00e8 stata seguita dalla Honda serie P di robot prodotti dal 1993 al 1997, che ha incluso il primo robot umanoide autoregolante, capace di camminare sfruttando tecnologie wireless.\nLa ricerca condotta sulla E- e P-serie ha portato alla creazione di ASIMO. Lo sviluppo \u00e8 iniziato presso il Centro Honda di Wak\u014d in Giappone nel 1999 e ASIMO \u00e8 stato presentato nel mese di ottobre 2000.\nA differenza dei suoi predecessori, ASIMO \u00e8 stato il primo a incorporare il \"controllo del movimento previsto\" (dall'inglese \"predicted movement control\"), una tecnica che permette al robot di anticipare in tempo reale il suo prossimo movimento e spostare di conseguenza il proprio centro di gravit\u00e0 in anticipo, consentendo cos\u00ec una maggiore flessibilit\u00e0 articolare e rendendo il movimento pi\u00f9 fluido e pi\u00f9 umano. Introdotta nel 2000, la prima versione di ASIMO era stata progettata per funzionare in un ambiente umano, che gli permetterebbe di aiutare meglio le persone nelle situazioni del mondo reale quotidiano. Da allora, diversi modelli aggiornati sono stati prodotti per migliorare le sue capacit\u00e0 originali di svolgere compiti di assistenza. Un nuovo ASIMO \u00e8 stato introdotto nel 2005, con una maggiore velocit\u00e0 di corsa a 5,96\u00a0km/h (3,7\u00a0mph), che \u00e8 due volte pi\u00f9 veloce del robot originale. ASIMO \u00e8 caduto durante un tentativo di salire le scale a una presentazione a Tokyo nel dicembre 2006, ma poi un mese pi\u00f9 tardi, ASIMO ha dimostrato di saper compiere attivit\u00e0 come prendere a calci un pallone, correre e camminare su e gi\u00f9 per una rampa di scale al Consumer Electronics Show di Las Vegas, Nevada.\nNel 2007, Honda miglior\u00f2 ulteriormente le tecnologie di intelligenza di ASIMO, che adesso consentono a molteplici robot ASIMO di lavorare insieme in modo coordinato. Questa versione ha introdotto anche la possibilit\u00e0 di farsi da parte quando l'uomo si avvicina al robot e la possibilit\u00e0 di tornare alla sua unit\u00e0 di ricarica all'invio di livelli di batteria scarica.\nAdesso questo robot umanoide \u00e8 alto 130\u00a0cm, largo 45\u00a0cm e profondo 37\u00a0cm. Asimo \u00e8 in grado di camminare, correre, ballare, salire e scendere le scale, stare in equilibrio su una gamba e giocare a calcio; sa giocare anche a baseball e a bowling. Inoltre riesce a riconoscere le persone, salutarle e chiamarle per nome, seguire oggetti in movimento e spostarsi nella direzione indicata.\nNel 2006 usc\u00ec una nuova versione di ASIMO, con vari importanti cambiamenti, fra cui:\nNel 2014 esce una nuova versione capace di saltare, anche su una gamba sola, riconoscere la voce ed il volto delle persone, possibilit\u00e0 di movimento su terreni sconnessi, \u00e8 capace di versare liquidi in un bicchiere e maneggiare bottiglie.\nCaratteristiche.\nASIMO, considerato il robot pi\u00f9 intelligente del mondo, vanta trentaquattro servomotori, che installati nelle giunture gli consentono di camminare e muoversi, fino a correre alla velocit\u00e0 di 9 km/h. Il robot riesce anche a svolgere mansioni richiedenti un livello di attenzione rilevante: aprire una bottiglia, afferrare un bicchiere senza deformarlo... In grado di riconoscere ed evitare ostacoli, ASIMO, vanta, al posto degli occhi, due telecamere stereoscopiche. Inoltre riconosce i volti, stringe le mani agli interlocutori, parla nella lingua dei segni... I creatori hanno lavorato anche sulle prestazioni sportive: \"l'uomo in miniatura\", come \u00e8 stato definito, sa tirare calci a un pallone, giocare a baseball o a bowling, ballare e perfino saltare su una gamba sola.\nApparizioni pubbliche.\nFin da quando ASIMO \u00e8 stato presentato nel 2000, il robot ha viaggiato per il mondo e si \u00e8 esibito davanti a platee internazionali. ASIMO ha fatto la sua prima apparizione pubblica negli Stati Uniti nel 2002, quando ha suonato la campana di apertura della borsa di New York. Da gennaio 2003 a marzo 2005, il robot ha viaggiato per gli Stati Uniti e il Canada, dando dimostrazione delle sue abilit\u00e0 a pi\u00f9 di 130\u00a0000 persone. Dal 2003 al 2004 ASIMO ha visitato i migliori musei di scienza e tecnologia e le istituzioni accademiche del nord America con il ASIMO North America Educational Tour. Lo scopo dell'iniziativa era quello di indirizzare gli studenti verso studi di carattere scientifico, attraverso dimostrazioni dal vivo che mettessero in luce le abilit\u00e0 di ASIMO. Inoltre, con il ASIMO Technology Circuit Tour, ASIMO ha visitato le migliori facolt\u00e0 e universit\u00e0 di ingegneria e informatica di tutti gli Stati Uniti, allo scopo di incoraggiare gli studenti a considerare carriere in campo scientifico. Nel 2004 ASIMO \u00e8 stato inserito nella Carnegie Mellon Robot Hall of Fame. Nel marzo 2005, il robot ha camminato sul tappeto rosso alla anteprima mondiale del film di animazione Robots. "}
{"id": "115367", "revid": "115260438", "url": "https://it.wikipedia.org/wiki?curid=115367", "title": "Candia dei Colli Apuani", "text": "Il Candia dei Colli Apuani \u00e8 una delle DOC che esiste nei comuni di Massa e Carrara, in Provincia di Massa-Carrara. Nella Provincia, esiste una seconda DOC, Colli di Luni, in compartecipazione con la Provincia della Spezia in Liguria.\nLe viti sono coltivate sulle colline che si trovano ai piedi delle Alpi Apuane, verso sud, che guardano il mare e che ricevono quindi il sole anche per riflesso dallo specchio acquoso. Questa intensa illuminazione favorisce lo sviluppo della vite, e la perfetta maturazione dell'uva. \nLe tipologie di vino prodotte.\nBianco amabile.\nNella zona del candia, Massa-Carrara\nComposizione.\nbase Vermentino 70-80%, Albarola 10-20% e Malvasia massimo 5%.\nAbbinamenti.\nSi abbina con Torte di riso, crostate di frutta, castagnaccio, buccellato ed altri dolci del luogo.\nBianco secco.\nComposizione.\na base Vermentino 80%, Albarola 10%, Malvasia 5%, altri vitigni %5.\nAbbinamenti.\nQuesto vino si abbina a antipasti di mare, primi piatti di mare, tortine di verdure, Lardo di Colonnata, carni bianche."}
{"id": "115368", "revid": "124406286", "url": "https://it.wikipedia.org/wiki?curid=115368", "title": "Dialetto bolognese", "text": "Il dialetto bolognese (nome nativo: \"dial\u00e0tt bulgnai\u1e61\", ) \u00e8 una variet\u00e0 linguistica della lingua emiliana, parlato principalmente nella citt\u00e0 metropolitana di Bologna, nel circondario di Castelfranco Emilia in provincia di Modena e, in sottovarianti locali, nei comuni di Sambuca Pistoiese, Cento, Sant'Agostino e Poggio Renatico. Nella citt\u00e0 di Argenta (e nelle frazioni limitrofe di Campotto, Bando, Ospital Monacale e Santa Maria Codifiume) viene parlato un dialetto di transizione tra il bolognese e il ferrarese; mentre nel comune di Savignano sul Panaro si parla una variante del modenese con forti connotazioni bolognesi. Viene anche denominato emiliano sud-orientale e appartiene al pi\u00f9 vasto gruppo linguistico gallo-italico.\nSottovarianti locali.\nIl dialetto bolognese presenta una variet\u00e0 piuttosto ricca di forme vernacolari all'interno della sua area di diffusione. La variante cittadina (definita anche intramuraria da Daniele Vitali) \u00e8 l'unica ad essere stata oggetto di studi linguistici e lessicografici approfonditi ed \u00e8 anche quella che gode di una letteratura pi\u00f9 vasta. All'interno dell'area di diffusione del bolognese possiamo tuttavia distinguere (sempre nella classificazione del Vitali) sei sottovarianti principali che, pur presentando unitariet\u00e0 a livello grammaticale, differiscono per tratti fonetici e lessicali:\nFilogenesi.\nIl bolognese, come gli altri dialetti del gruppo gallo-italico, appartiene al pi\u00f9 vasto gruppo linguistico galloromanzo e differisce in vari aspetti dall\u2019italiano, che \u00e8 invece un idioma del gruppo italo-dalmata.\nFonetica e ortografia.\nIl sistema fonetico bolognese \u00e8 assai pi\u00f9 ricco dell\u2019italiano, sia per le vocali che per le consonanti. Si utilizzer\u00e0 in questa pagina la Ortografia Lessicografica Moderna, elaborata da Daniele Vitali e Luciano Canepari (\"Pronuncia e grafia del bolognese\", in Rivista Italiana di Dialettologia) ed oggi divenuta la grafia ufficiale bolognese.\nVocali.\nAlle sette vocali dell'italiano si aggiungono nel bolognese due suoni vocalici tipici: \u00e4 e \u00e5 (che si pronunciano rispettivamente come la a e la o delle parole inglesi \"hand\" e \"bottle\"), nonch\u00e9 la sostanziale differenza tra vocale breve e vocale lunga. In bolognese avremo dunque dodici suoni vocalici diversi: \u00e0 \u00e2 \u00e8 \u00ea \u00ed \u00ee \u00f3 \u00f4 \u00fa \u00fb \u00e5 \u00e4. Le vocali \u00e4 e \u00e5 cos\u00ec come quelle lunghe sono sempre toniche. La distinzione tra vocale breve e vocale lunga \u00e8 importante perch\u00e9 costituisce una coppia minima dal punto di vista fonetico: si confrontino infatti le due parole \"sacc\" (secco) e \"s\u00e2c\" (sacco). Caratteristico del bolognese \u00e8 anche la presenza diffusa di dittonghi fonologici, che sono sempre tonici: \"ai \u00e5u\" come in \"fi\u00e5ur\" (fiore) o \"maila\" (mela).\nConsonanti.\nPer quanto riguarda le consonanti, quelle che presentano diversit\u00e0 sostanziali dall'italiano nella loro pronuncia sono la n, la s e la z.\nIn bolognese esistono tre tipi di suoni nasali: la n, la gn e la \u1e45. Si avr\u00e0 una n velare tutte le volte che questa si trova prima di qualsiasi suono consonantico e in fine di parola: \"scald\u00e9n, ganba, u\u1e61l\u00e9n, dmanndga, r\u00e5nper, c\u00f3nza\" (scaldaletto, gamba, uccellino, domenica, rompere, rag\u00f9). Per convenzione questo suono viene sempre trascritto con n tranne che quando ricorre nel frequente nesso consonantico \"\u1e45n\" come in \"gal\u00e9\u1e45na\" (gallina), in cui ad una n alveolare segue una n di tipo velare. Il suono nasale \"gn\" inoltre pu\u00f2 essere presente anche a fine parola: \"Raggn\" (Reno).\nLa s e la z bolognesi si presentano in due timbri distinti: sorde (s e z) e sonore (\u1e61 e \u017c). Sono piuttosto peculiari. La s \u00e8 infatti cacuminale e viene pronunciata arrotolando la lingua in modo che la punta tocchi il palato. \u00c8 spesso accompagnata da un arrotondamento delle labbra e assomiglia vagamente alla spirante italiana \"sc\" davanti a e o i. La z non \u00e8 affricata come in italiano, ma \u00e8 al contrario una spirante dentale simile al th inglese di \"thing\" o alla c spagnola di \"cierro\". Le varianti sorda e sonora di ognuna di queste due vocali funge da morfema distintivo per le coppie minime: \"z\u00e4nt\" (cento) e \"\u017c\u00e4nt\" (gente).\nAltra caratteristica tipica del bolognese e di molte altre parlate galloitaliche \u00e8 la presenza dei gruppi consonanticI \"s-c\" e \"s-g\", che vengono pronunciati distintamente, come la c dell\u2019italiano \"cera\": \"s-ciavvd\" (insipido) e la g di \"giallo\": \"s-giaz\u00e8r\" (sghiacciare).\nMorfo-sintassi.\nIl bolognese distingue due generi (maschile e femminile) e due numeri (singolare e plurale). Per la formazione del femminile negli aggettivi e nella maggior parte dei sostantivi si aggiunge il suffisso \"-a\" al maschile: \"defiz\u00e4nt defiz\u00e4nta\" (deficiente m/f) \"p\u00e5ndg p\u00e5ndga\" (ratto m/f).\nComplicata \u00e8 la formazione del plurale. Infatti, a differenza dell'italiano, in molti casi non si aggiungono suffissi vocalici ma si produce un'alternanza vocalica nella radice del sostantivo, in un modo che ricorda le lingue germaniche. Cos\u00ec avremo per esempio:\nLe parole maschili terminanti in consonante rimangono immutate al plurale e il numero \u00e8 quindi individuabile solo tramite l'articolo: \"al r\u00e2m\" (il ramo) - \"i r\u00e2m\" (i rami). \nLe parole femminili non derivate da parole maschili perdono la -a finale: \"la r\u00f4da\" (la ruota) - \"\u00e4l r\u00f4d\" (le ruote). Talvolta \u00e8 possibile l'aggiunta di vocali eufoniche: \"fammna\" (femmina) - \"f\u00e0mmen\" (femmine)\nLe parole femminili derivate da parole maschili (sostantivi mobili) formano il plurale invece aggiungendo -i: \"bi\u00e5nnda\" (bionda) - \"bi\u00e5nndi\" (bionde) \"zi\u00e9\u1e45na\" (zia) - \"zi\u00e9\u1e45ni\" (zie)\nGli articoli sono:\nDeterminativo: \"al\" (il - maschile singolare, usato davanti a tutti i nessi consonantici: al scumpartim\u00e4nt); \"la\" (femminile singolare); \"l\"\u00b4(maschile o femminile singolare davanti a vocale -se femminile, con apostrofo a causa dell'elisione della a finale); \"i\" (maschile plurale); \"\u00e4l\" (femminile plurale); \"\u00e4li\" (femminile plurale davanti a vocale: \"\u00e4li \u00f4v\" - le uova, pron. \"agli\u00f4v\" o \"egli\u00f4v\").\nIndeterminativo: \"un\" (uno - maschile singolare); \"una\" (femminile singolare)\nAssai complesso \u00e8 il sistema verbale, che comprende quattro classi verbali (verbi che terminano per \u00e8r, air, er, \u00eer) spesso irregolari soprattutto nel sistema del presente indicativo. Particolarit\u00e0 del dialetto bolognese \u00e8 la presenza, accanto al pronome tonico personale, di un altro elemento atono (che deve sempre essere espresso) che sta tra soggetto e verbo, definito (Vitali) espansione del soggetto. Si tratta del soggetto clitico, piuttosto comune nell'Italia settentrionale e che perdura anche in alcune variet\u00e0 toscane.\nI pronomi personali e le espansioni del soggetto sono:\nEspansione del soggetto: \"a\" (io); \"(e) t\" (tu); \"al,la\" (lui,lei); \"a\" (noi); \"a\" (voi); \"i,\u00e4li\" (loro)\nPronome personale: \"m\u00e9\" ; \"t\u00e9\" ; \"l\u00f3, l\u00ee\"; \"nu\u00e8ter\" ; \"vu\u00e8ter\" ; \"l\u00e5ur\"\nConiugazione affermativa del verbo \"\u00e8ser\" (essere)\nConiugazione interrogativa del verbo \u00e8ser (derivata dall'inversione tra verbo e espansione del soggetto, posposta come in francese accade col soggetto)\nConiugazione del verbo magn\u00e8r (mangiare)\nConiugazione interrogativa del verbo magn\u00e8r\nLessicografia.\nLa tradizione lessicografica del bolognese \u00e8 abbastanza antica: il primo vocabolario della lingua bolognese risale infatti al 1820 ed \u00e8 stato redatto da Claudio Ermanno Ferrari.\nPer una decisa sistemazione dell'ortogra\ufb01a lessicogra\ufb01ca si deve aspettare tuttavia la pubblicazione degli studi di fonetica di Alberto Trauzzi e Augusto Gaudenzi, che introdussero segni \"esotici\" come la \"\u00e5\" nonch\u00e9 la \"\u1e45\", la \"\u1e61\" e la \"\u017c\", tentando di dare una grafia unitaria al dialetto che fino ad allora veniva trascritto utilizzando la grafia italiana, assai deleteria per un idioma foneticamente cos\u00ec distante dal toscano. Le notazioni proposte vengono riprese ed elaborate da Gaspare Ungarelli, che nel 1901 pubblic\u00f2 primo dizionario moderno del bolognese.\nIn seguito le notazioni lessicografiche introdotte conobbero alterna fortuna negli autori successivi. Nel 1964 Alberto Menarini non usava nessun diacritico sulle consonanti nel suo saggio \"Bolognese invece: ricerche dialettali\"; comincia invece a usare il puntino su s, z, n \"in Tizio, Caio e San Petronio, vicende di nomi nel dialetto bolognese\" continuando ad evitare la \"\u00e5\", invece ripresa, ed affiancata alla \"\u00e4\", dal prof. Luciano Canepari dell'Universit\u00e0 di Venezia e dal suo discepolo Daniele Vitali con l'introduzione della OLM (Ortografia Lessicografica Moderna) che consente di riprodurre in uno scritto la reale parlata dialettale senza dovere \"indovinarla\" riferendosi al contesto della frase. Questa grafia \u00e8 quella usata nei testi di grammatica del dialetto dello stesso Vitali e nei Corsi di Bolognese che dal 2002 Roberto Serra tiene presso il Teatro Alemanni di Bologna.\nProduzione letteraria.\nIl bolognese \u00e8 un dialetto ricco di opere letterarie dal XVI secolo fino ai giorni nostri. Le opere letterarie principali sono soprattutto testi teatrali, ma non mancano anche opere in poesia e prosa.\nCuriosit\u00e0.\nNumeri maschili e femminili.\nA differenza dell'italiano, dove la distinzione tra maschile e femminile avviene solo per il numero uno (\"uno\" - \"una\"), nel dialetto bolognese la distinzione permane fino al 3:\n... dal quattro (qu\u00e2ter) in poi non c'\u00e8 pi\u00f9 distinzione."}
{"id": "115370", "revid": "599013", "url": "https://it.wikipedia.org/wiki?curid=115370", "title": "Bolognese", "text": ""}
{"id": "115371", "revid": "66916", "url": "https://it.wikipedia.org/wiki?curid=115371", "title": "Robot Honda serie E", "text": "I robot della serie E sono, appunto, robot pseudo-androidi costruiti dalla Honda dal 1986 al 1993. Sono solo dei prototipi, in pratica solo un paio di gambe camminanti. Ad essi seguirono i robot Honda della serie P."}
{"id": "115372", "revid": "4", "url": "https://it.wikipedia.org/wiki?curid=115372", "title": "E0 (robot)", "text": ""}
{"id": "115373", "revid": "66916", "url": "https://it.wikipedia.org/wiki?curid=115373", "title": "Robot Honda serie P", "text": "I Robot della serie P sono, appunto, robot androidi costruiti dalla Honda che si differenziano dal quelli della serie E per essere pi\u00f9 spiccatamente umanoidi. Sono stati costruiti tra il 1993 e il 1997. Ad essi segu\u00ec il robot Asimo."}
{"id": "115374", "revid": "2225", "url": "https://it.wikipedia.org/wiki?curid=115374", "title": "Robot Honda della serie P", "text": ""}
{"id": "115375", "revid": "2225", "url": "https://it.wikipedia.org/wiki?curid=115375", "title": "Robot Honda Serie E", "text": ""}
{"id": "115376", "revid": "367445", "url": "https://it.wikipedia.org/wiki?curid=115376", "title": "Honda", "text": "La Honda Motor Co., Ltd. (\u672c\u7530\u6280\u7814\u5de5\u696d\u682a\u5f0f\u4f1a\u793e \"Honda Giken K\u014dgy\u014d Kabushiki Kaisha\") \u00e8 un'azienda giapponese multinazionale che produce principalmente automobili e motocicli, nota anche per le ricerche effettuate nel campo della robotica.\nCon una produzione annua di oltre 14 milioni di motori si situa fra i primi costruttori a livello globale. \u00c8 quotata sia alla Borsa di Tokyo (citt\u00e0 dove ha anche sede) sia in quella di New York e in varie altre Borse mondiali.\nStoria.\nIl fondatore dell'azienda, S\u014dichir\u014d Honda, inizi\u00f2 un'attivit\u00e0 di costruttore di pistoni nel 1937 diventando ben presto uno dei fornitori della Toyota e allargando altrettanto velocemente l'attivit\u00e0 ad altri settori della meccanica, Soichiro Honda era noto anche perch\u00e9 equipaggi\u00f2 un'automobile da gara con un motore di tipo aeronautico a 8 cilindri di 8 litri di cilindrata.\nLe motociclette.\nIl 24 settembre 1948 Honda ebbe l'intuizione geniale che cambi\u00f2 le sorti della sua industria: not\u00f2 in Giappone la necessit\u00e0 di una nuova motorizzazione e quindi, tenendo conto delle pessime condizioni economiche della popolazione e della penuria di benzina dopo la seconda guerra mondiale, ebbe l'idea di montare un semplice motore di piccola cilindrata su un telaio di bicicletta. In questo modo aveva creato un mezzo di trasporto semplice ed economico, l'ideale in quel momento.\nLa societ\u00e0 incominci\u00f2 ben presto a variare la produzione, introducendo via via numerosi altri modelli di ciclomotori e motociclette andando anche alla conquista di altri mercati fin dagli anni sessanta.\nNel 1963 la Honda lanci\u00f2 sui \"media\" americani una campagna (protrattasi per dodici anni) collegata allo slogan \"You meet the nicest people on a Honda\". Fu un'iniziativa di straordinario successo commerciale e di marketing, che influenz\u00f2 stabilmente il modo in cui gli statunitensi concepivano le motociclette e il marchio Honda, in parte giocato sulle caratteristiche tecniche di una motoleggera nipponica, in parte sul desiderio di distaccarsi da un certo modo stereotipato di identificare il \"biker\" con un giovinastro dai modi quasi delinquenziali. Lo slogan ebbe perfino dei riflessi nella produzione discografica del tempo.\nCausa la lentezza delle altre aziende motociclistiche nello stare al passo dei tempi e delle innovazioni tecnologiche, la societ\u00e0 nipponica ebbe vita facile nello spodestare nel cuore degli appassionati motociclistici di tutto il mondo le fino allora pi\u00f9 quotate aziende costruttrici inglesi e italiane, .\nLe auto.\nNel 1960, cercando una continua diversificazione della produzione, la Honda inizi\u00f2 a produrre autovetture, dedicandosi inizialmente solo al mercato interno giapponese. Solo in un secondo tempo, anche attraverso la partecipazione alle competizioni automobilistiche come la Formula 1, essa tent\u00f2 di imporre la sua immagine anche sui mercati mondiali, ma dovette attendere vari anni prima che il mercato statunitense dimostrasse un certo interesse per i suoi prodotti, essendo le sue vetture troppo diverse per mentalit\u00e0 e dimensioni rispetto a quelle in uso nel periodo. Contemporaneamente anche le vendite in Europa erano abbastanza difficoltose, anche in virt\u00f9 del fatto che erano state introdotte misure restrittive sulle importazioni di autoveicoli da parte di alcune nazioni al fine di proteggere la produzione locale (vedi protezionismo).\nIl primo modello di autovettura con cui la Honda riusc\u00ec ad avere un certo successo sul mercato statunitense fu la Honda Civic nella versione ingrandita rispetto a quella gi\u00e0 presente sul mercato interno, presentata nel 1972, che sicuramente trasse vantaggio dalla contemporaneit\u00e0 della prima grande crisi petrolifera: l'improvviso aumento del prezzo dei carburanti fece in parte rivedere le abitudini degli automobilisti USA che cominciarono a guardare anche all'economicit\u00e0 d'esercizio delle auto. I passi successivi dell'espansione oltre-oceano furono la presentazione nel 1976 della Honda Accord, accolta molto positivamente sul mercato tanto che divenne la berlina pi\u00f9 venduta sul suolo statunitense negli anni novanta e, passo ancor pi\u00f9 significativo, la messa in funzione, nell'Ohio del primo impianto produttivo di una casa nipponica nel territorio degli Stati Uniti. Dopo questa prima fabbrica del 1982 la casa nipponica ha aperto diverse nuove linee produttive, distribuendole un po' su tutto il territorio americano e aprendo il suo nuovo quartier generale in California.\nUn'ulteriore significativa mossa di mercato fu la nascita nel 1986 di un marchio specifico con cui la casa di Tokyo volle distinguere una produzione di autovetture di classe alta, lasciando il logo classico a rappresentare la produzione pi\u00f9 normale: nacque cos\u00ec la Acura con la sua produzione di berline e coup\u00e9 di classe superiore.\nNel 1992 la Honda cre\u00f2 la \"CRX\"; quest'auto montava un motore \"VTEC \" (fasatura variabile Honda) da 1,6 litri aspirato che esprimeva 160 hp (118 kW) a circa 7.600 giri al minuto, cio\u00e8 100\u00a0hp per litro, ed era capace di raggiungere quasi 9000 giri al minuto senza essere vuoto ai bassi regimi. Questo propulsore segn\u00f2 un'importante tappa per la casa nipponica e venne montato anche sulla Civic.\nNel 1998 cre\u00f2 la Honda S2000, una spider 2,0 litri aspirata con motore VTEC, capace di 240\u00a0hp nella versione europea, quella giapponese ne aveva circa 10 in pi\u00f9; grazie al sistema VTEC questa auto ha una risposta pronta anche a bassi giri, \u00e8 sempre regolare e sale fino al regime imposto dal limitatore di 9000 giri al minuto. Il rapporto cilindrata/potenza di quest'auto era di 120\u00a0hp per litro, una potenza fino ad allora sconosciuta a qualsiasi auto stradale con motore aspirato e confrontabile con auto di cilindrata superiore o dotate di sovralimentazione.\nQuesti motori, impiegati sui modelli \"Type R\" in Europa, o come \"SI\" in America, sono dei veri e propri gioielli della tecnica motoristica prodotti con pezzi scelti, con pesi identici e perfetti in tutto e per tutto e con meccanici che selezionano i pezzi da montare singolarmente.\nRobotica.\nLa Honda ha un importante centro di ricerca robotica dove nel 1986 \u00e8 nato il primo robot umanoide della casa giapponese. E0 era costituito da un paio di gambe e aveva la stessa camminata di un uomo. Sebbene possa sembrare banale, questo primo esperimento della Honda \u00e8 un grande risultato per la robotica. Nel corso degli anni sono stati costruiti molti modelli di robot umanoidi che hanno dato alla casa giapponese la supremazia in questo settore. Esistono due serie di robot: la serie E (Experimental Models) il cui sviluppo \u00e8 iniziato nel 1986 e la serie P (Humanoid Prototype Models), i primi modelli veri e propri creati a partire dagli anni novanta del XX secolo. L'ultimo robot della Honda si chiama ASIMO ed \u00e8 stato progettato nel 2000, deriva dal precedente robot P3, e tuttora \u00e8 il miglior robot umanoide del mondo. \u00c8 alto quanto un bambino (120\u00a0cm) e tra le sue capacit\u00e0 ci sono quella di riconoscere e salutare le persone, giocare a calcio o a bowling, camminare, correre, salire e scendere, con qualche impaccio, le scale.\nHonda nel motorsport.\nLe prime apparizioni nelle corse.\nL'esordio della Honda nel mondo internazionale delle corse \u00e8 datato 1959, anno in cui iscrisse per la prima volta alcune sue motociclette al famoso Tourist Trophy dell'isola di Man, una delle pi\u00f9 prestigiose gare motociclistiche dell'epoca. Dovette per\u00f2 aspettare due anni per ottenere la prima vittoria nelle classi 125 e 250 con Mike Hailwood e addirittura il 1966 per la prima vittoria nella classe pi\u00f9 importante, la 500. Questi anni furono quelli necessari alla casa nipponica per riuscire a ottenere il giusto compromesso tra il motore, sin dall'inizio ottimo, e la telaistica sulla quale aveva una minor esperienza rispetto a quella delle case europee del tempo.\nLa Honda decise molto presto di dotarsi di un proprio circuito dove poter collaudare i vari modelli e nel 1962 inaugur\u00f2 la sua pista privata, il circuito di Suzuka, a dimostrazione della seriet\u00e0 con cui la casa nipponica intendeva dedicarsi al mondo delle corse. Questa pista ha ospitato regolarmente il Gran Premio motociclistico del Giappone dal 1987 al 2003 e continua a ospitare numerose altre competizioni motociclistiche come la 8 ore di Suzuka. Successivamente si decise di costruire un circuito pi\u00f9 sicuro e all'avanguardia, il Motegi Twin Ring, attuale sede del Gran Premio del Giappone del Motomondiale. I due circuiti vengono tra l'altro utilizzati anche per competizioni automobilistiche tra cui la Formula 1 (a Suzuka).\nLe corse automobilistiche.\nL'impegno nell'automobilismo ha preso il via gi\u00e0 nel 1964, pochi anni dopo l'ingresso stesso nella produzione di serie, e direttamente dalla Formula 1 in cui la Honda ha gareggiato sino al 1968; il ritorno \u00e8 avvenuto nella stagione 2006 con una scuderia a proprio nome, la Honda Racing F1 Team, dopo l'acquisto di tutte le quote della British American Racing di cui era partner tecnologico.\nLa Honda ha ottenuto i suoi migliori risultati come fornitore di motori in F1 tra il 1983 e il 1992 e ancora, con meno fortuna, tra il 2000 e il 2005, quindi nella IndyCar Series di cui \u00e8 attualmente fornitore insieme a Chevrolet.\nVerso la fine del 2008, sull'onda della crisi economica che ha colpito tutti i settori e tutte le nazioni, Honda ha annunciato la sua intenzione di uscire dal mondo delle corse automobilistiche, mettendo in vendita la sua scuderia per 100 milioni di sterline. L'acquirente, Ross Brawn fonda la Brawn GP che all'esordio nel GP Australia del 2009 ottiene una doppietta piazzando nell'ordine Button e Barrichello, e dominer\u00e0 la stagione vincendo sia il titolo costruttori, sia quello piloti con la guida inglese.\nLa Honda \u00e8 stata fornitore ufficiale dei motori della McLaren dal 1988 al 1992 e poi ancora dal 2015 al 2017, mentre dal 2018 fornisce la Scuderia Toro Rosso e dal 2019 la Red Bull Racing.\nContemporaneamente agli impegni in Formula 1 e nei vari campionati di vetture turismo - a cominciare da quello mondiale - la Honda non ha mai dimenticato il mercato statunitense e ha partecipato negli anni attivamente alle competizioni delle varie formule americane come la CART e la 500 Miglia di Indianapolis. Dal 2006 al 2011 \u00e8 il fornitore unico di motori per la Indy Racing League in cui \u00e8 presente dal 2003 attraverso la controllata Honda Performance Development. Nel 2007 la Honda entra in ALMS nella classe LMP2 con il marchio Acura, montando i suoi motori su telai Courage e Lola. Nel 2009 entra in LMP1 con un prototipo autocostruito e gestito in pista dai team Highcroft e De Ferran Motorsport, mentre il team Lowe's Fernandez rimane in LMP2.\nFra i propulsori specificamente realizzati per le corse automobilistiche figurano gli Honda Indy V8, una serie di motori endotermici alternativi aspirati a ciclo Otto e quattro tempi da competizione, realizzati dal costruttore nipponico per partecipare ai campionati automobilistici nordamericani delle serie IRL e Indycar.\nLe corse motociclistiche.\nPur avendo intrapreso anche l'avventura nelle quattro ruote, la Honda non dimentic\u00f2 mai le sue origini motociclistiche e continu\u00f2 senza sosta il suo impegno nelle corse su due ruote, raggiungendo il primo clamoroso successo nel 1966 quando riusc\u00ec a vincere i titoli mondiali riservati ai costruttori, contemporaneamente in tutte le classi che allora componevano il motomondiale, 50, 125, 250, 350 e 500.\nNello stesso tempo il raggio d'azione della casa si ampliava dapprima alle competizioni di motocross, dove conquist\u00f2 ben tre titoli mondiali consecutivi agli inizi degli anni ottanta, in seguito alle grandi maratone africane come la Parigi-Dakar, dove ottenne la prima affermazione nel 1982.\nL'attivit\u00e0 sportiva odierna.\nL'impegno attuale della Honda nelle corse motociclistiche si estende in tutte le pi\u00f9 importanti specialit\u00e0: nel motomondiale, dove \u00e8 presente sia con una squadra ufficiale sia con diversi team satelliti, nel Campionato mondiale Superbike, nel Campionato mondiale Supersport con motociclette derivate dalla produzione di serie, e infine nelle competizioni di motocross dove nel 2015 conquista il titolo mondiale in MX2 con il pilota sloveno Tim Gajser e poi ripetuto in MXGP nel 2016. La Honda compete anche nel trial.\nLa produzione.\nMotociclette.\nMotociclette del passato.\nIn ordine alfabetico:"}
{"id": "115377", "revid": "37401", "url": "https://it.wikipedia.org/wiki?curid=115377", "title": "En\u016bma eli\u0161", "text": "LEn\u016bma eli\u0161 (in italiano \"Quando in alto\"; in cuneiforme accadico: ) \u00e8 un poema teogonico e cosmogonico, in lingua accadica, appartenente alla tradizione religiosa babilonese, che tratta in particolar modo del mito della creazione, la teomachia che diede origine al mondo come lo conosciamo, e le imprese del dio Marduk, divinit\u00e0 poliade della citt\u00e0 di Babilonia (\"Babyl\u014dn\u00eda\", greco antico; in accadico \"B\u0101bil\u0101ni\", da \"B\u0101b-ili\" che rende l'antico nome sumerico KA2.DINGIR.RA, col significato di \"Porta del Dio\", la citt\u00e0 amorrea fondata nel XIX secolo a.C.).\nL\"En\u016bma eli\u0161\" veniva recitato, o forse cantato, durante l'Ak\u012btu (in sumerico: A2.KI.TI, cuneiforme , col significato di \"forza che fa rivivere il mondo\"; nome sumerico della festivit\u00e0, anche \"Zagmuk\"), la festa di inizio del nuovo anno di Babilonia, segnatamente il quarto giorno degli undici prescritti, nel mese di Nis\u0101n (Nissanu).\nOrigine del poema e sua datazione.\nL'opera risale al periodo di Nabucodonosor I di Babilonia (Nab\u00fb-kudurr\u012b-u\u1e63ur I, XII a.C.; secondo la cronologia media), il re pi\u00f9 noto della Seconda dinastia di Isin.\nLe origini dell'opera sono sconosciute (le versioni pervenute sono tutte tarde, del I millennio a.C.: in particolare, sono sopravvissute, tra le altre, copie assire dalla Biblioteca di Assurbanipal, ma anche copie degli studenti che si istruivano per diventare scribi). La sua scoperta \u00e8 datata al 1875, grazie all'assiriologo britannico George Smith (1840-1876), peraltro il primo assiriologo a individuare il \"Poema di Atra\u1e2basis\".\nTuttavia Mario Liverani osserva come gi\u00e0 nella Babilonia di Hammurabi (\u1e2aammurapi I) si sia avviata una riforma religiosa a vantaggio delle divinit\u00e0 astrali (come \u0160ama\u0161, Adad o I\u0161tar) con un ridimensionamento di quelle sumeriche; in tal senso la Babilonia si indirizza a far assurgere il suo dio poliade, Marduk, al vertice divino, tale ultima opera, tuttavia, \u00abtrover\u00e0 piena attuazione solo con Nabucodonosor I, mezzo millennio dopo Hammurabi.\u00bb.\nLe caratteristiche.\nL\"En\u016bma eli\u0161\" si compone di sette tavole di circa 150 versi ognuna per complessivi 1.100 versi circa. Da notare, elemento di grande rilievo, che tutte le copie giunte a noi corrispondono esattamente nella loro stesura sia nel testo che dal punto di vista grafico, il che denuncerebbe, secondo gli studiosi Jean Bott\u00e9ro e Samuel Noah Kramer, la grande importanza che possedeva questa opera per la cultura religiosa babilonese. Di evidenza anche il fatto che quando gli scribi assiri riporteranno tale opera nelle loro versioni manterranno il testo inalterato, pur modificando il nome di Marduk, dio poliade di Babilonia, con Assur (A\u0161\u0161\u016br), dio poliade della omonima capitale assira.\nIl testo.\nTavola I.\nLa teogonia: versi 1-20.\nI primi versi del poema (I, 1-9) sono:\nAll'origine di ogni cosa vi sono dunque due princ\u00ecpi divini: Aps\u00fb e Ti\u0101mat. Aps\u00fb (l'Abzu, ZU.AB, sumerico) \u00e8 l'Abisso, le Acque dolci dell'Abisso, padre di tutto il Cosmo; Ti\u0101mat \u00e8 l'Acqua salata del mare, madre di tutto il Cosmo. Da questi due princ\u00ecpi divini vengono ad essere gli altri dei. Questi dei, nel prosieguo della I Tavola, sono La\u1e2bmu e La\u1e2bamu, e mentre questi due dei primordiali crescono, ecco venire An\u0161ar (\"l'insieme del Cielo\") e Ki\u0161ar (\"l'insieme della Terra\"). Segue Anu (l'An sumerico, il dio Cielo), figlio di An\u0161ar e Ki\u0161ar, e a loro eguale. Anu genera Nudimudd (\"Generatore degli uomini\", inteso come appellativo di Ea, l'Enki sumerico), colui che controlla i suoi padri, pi\u00f9 potente del padre di suo padre An\u0161ar, non ha eguali tra i suoi fratelli.\nI nuovi dei disturbano Aps\u00fb e Ti\u0101mat, Aps\u00fb si prepara per ucciderli: versi 21-54.\nGli dei generati da Ti\u0101mat e Aps\u00fb disturbano i propri genitori con i loro rumori e le loro divine danze. Questi giovani dei portano scompiglio nell'Anduruna (anche Andurunna, lett. \"dove abita il dio Anu\", ovvero il Cosmo). Aps\u00fb convoca il proprio paggio Mummu e si reca da Ti\u0101mat denunciando il proposito di uccidere i giovani dei. Ti\u0101mat, pur disturbata anch'essa dal loro clamore, lo invita a riflettere sul fatto che non si pu\u00f2 distruggere ci\u00f2 che si \u00e8 creato e lo invita a educarli con dolcezza. Mummu interviene spronando invece Aps\u00fb a uccidere i giovani dei, recuperando in questo modo la propria tranquillit\u00e0 e quindi il silenzio primordiale.\nEa, il dio figlio di Anu, uccide Aps\u00fb e si stabilisce nelle Acque abissali con la propria paredra Damkina, generando il dio Marduk: versi 55-84.\n\u00c8 la teomachia pi\u00f9 antica di cui abbiamo notizia. I giovani dei vengono a conoscenza delle intenzioni di Aps\u00fb e si ammutoliscono nella paura; ma tra questi, Ea, il pi\u00f9 intelligente, predispone un incantesimo e recitandolo lo diffonde sulle acque, facendo cos\u00ec addormentare Aps\u00fb, quindi priva della corona e dello splendore divino (accadico: \"melamm\u00fb\"; la radiosit\u00e0 terrificante che promana dalla figura divina mesopotamica) il dio primordiale e, dopo averlo costretto in catene, lo uccide. Quindi, Ea, imprigiona il paggio di Aps\u00fb, Mummu. Compiute queste gesta, Ea stabilisce nelle Acque dell'Abisso la propria residenza, indicandole con lo stesso nome del dio primordiale che aveva appena ucciso: Aps\u00fb. L\u00ec vive ora Ea con la propria paredra, Damkina.\nE nell'Aps\u00fb, Ea e Damkina generano il dio Marduk:\nLa gloria di Marduk: versi 85-104.\nIn questa parte della I Tavola viene esaltata la figura del nuovo dio, in particolare nella riga 92 (\"\u0161u-u\u0161-qu ma-'di\u0161 UGU-\u0161\u00fa-nu a-tar mim-mu-\u0161u\") esso viene indicato come \"superiore per le sue qualit\u00e0 agli altri [dei]\". Quattro sono i suoi occhi e quattro gli orecchi, dalle sue labbra fuoriescono le fiamme. Di enormi fattezze e di incomparabile forza, il suo sguardo abbraccia ogni cosa, possiede lo \"splendore\" di dieci dei, cinquanta \"terrori\" sono raccolti in lui.\nMarduk provoca con i quattro venti Ti\u0101mat, la madre del Cosmo si prepara allo scontro: versi 105-162.\nIl padre Anu regala al divino Marduk i quattro venti che ha appena generato, il figlio li fa turbinare creando nuovamente scompiglio. Marduk spazientisce Ti\u0101mat. Ti\u0101mat \u00e8 sconvolta, e alcuni dei le ricordano come non sia intervenuta mentre Ea uccideva Aps\u00fb e imprigionava Mummu, il suo paggio, e questo ha permesso la genesi dei venti e la sua solitudine. Quindi la invitano a liberarli da questo fardello. La progenitrice Ti\u0101mat si decide per la guerra con gli dei che la sostengono. Quindi \u1e2aubur consegna loro armi terribili e inizia a generare draghi giganteschi rendendoli simili agli dei. Quindi genera undici differenti specie di creature mostruose: \"girtablull\u00fb\" (gli \"uomini scorpione\"), \"uridimmu\" (gli \"uomini leone\" o meglio \"uomini cane feroce\"), \"kulull\u00fb\" (gli \"uomini pesce\"), \"kusarikku\" (gli \"uomini toro\"), \"lahamu\" (gli \"eroi pelosi\"), \"\u016bmu dabrut\u016b\" (le \"tempeste terribili\"), \"mu\u0161mahhu\", \"u\u0161umgallu\" e \"ba\u0161mu\" (tre differenti tipi di \"serpente con corna\"), \"mu\u0161hu\u0161\u0161u\" (il \"serpente-drago\"), \"ugallu\" (i \"demoni leone\"). Tra i suoi figli divini, Ti\u0101mat sceglie Kingu (anche Qingu) che pone a capo dell'armata, facendolo suo sposo (verso 155). Ti\u0101mat pone quindi Kingu a capo di tutti gli dei, ponendo sul suo petto la \"Tavola dei Destini\" (accadico: \" \u1e6dup \u0161\u012bm\u0101tu\"; sumerico: DUB.NAM.(TAR).ME\u0160. Verso 157: \"id-din-\u0161um-ma \u1e6duppi \u0161\u012bm\u0101ti i-ra-tu\u0161 \u00fa-\u0161at-mi-ih\"), consegnandogli in questo modo la dignit\u00e0 che era di Anu (verso 159).\nTavola II.\nEa informato dei preparativi di Ti\u0101mat, conferisce con il padre An\u0161ar che lo invita a incontrare Ti\u0101mat, ma Ea si ritira: versi 1-90.\nIl dio Ea viene a sapere dei preparativi di Ti\u0101mat, infuriato si reca dal padre An\u0161ar. An\u0161ar gli risponde che l'unico responsabile della furia di Ti\u0101mat \u00e8 lui, Ea, che ha ucciso Aps\u00fb. Ea replica che non era a conoscenza di ci\u00f2 che avrebbe causato, ma la morte di Aps\u00fb era stata determinata da precise circostanze. An\u0161ar viene convinto dalle risposte di Ea e quindi lo invita a recarsi dalla progenitrice per calmarla con i suoi incantesimi. Ea si reca verso Ti\u0101mat ma si rende subito conto che non \u00e8 in grado di sconfiggerla con i suoi scongiuri, quindi torna da An\u0161ar.\nDopo Ea, Anu tenta di sconfiggere Ti\u0101mat: versi 91-136.\nAn\u0161ar convoca il proprio figlio, dio Cielo Anu, e lo invita a recarsi al cospetto di Ti\u0101mat, ma anche Anu si rende conto che la potenza della dea madre del Cosmo \u00e8 troppo grande per lui e si ritira. Tutti gli dei si ammutoliscono e nessuno vuole muovere contro Ti\u0101mat.\nIl figlio di Ea, il dio Marduk, su consiglio del padre si reca al cospetto di An\u0161ar: versi 137-162.\nEa convoca il figlio Marduk e lo invita a recarsi da An\u0161ar, offrendosi contro Ti\u0101mat. An\u0161ar accetta l'offerta di Marduk rallegrandosi, e lo sprona a sconfiggere la dea madre. Marduk chiede, tuttavia, la convocazione dell'assemblea degli dei nell'Ub\u0161ukkinakku di modo che, in quella sede, gli sia concessa la regalit\u00e0 su tutti gli dei.\nTavola III.\nGli dei decidono di affidare il destino di gloria a Marduk: versi 1-138.\nAn\u0161ar invia il suo paggio Kaka al cospetto degli antichi dei La\u1e2bmu e La\u1e2bamu per metterli al corrente delle gravi vicende, ovvero l'odio di Ti\u0101mat, e di alcuni dei con lei schierati, contro il restante mondo divino. Odio che era giunto a privare della dignit\u00e0 regale il padre Anu conferendola a Kingu, il generale delle schiere di Ti\u0101mat. In cambio di questo servigio, Kaka ottiene una Tavoletta dei Destini. Gli dei riuniti nell'Ub\u0161ukkinakku si decidono quindi per un destino di gloria per Marduk, affinch\u00e9 egli sconfigga la progenitrice divina.\nTavola IV.\nL'assemblea degli dei e le prove del dio Marduk: versi 1-34.\nGli dei riuniti in assemblea decidono il destino del dio Marduk, un destino che lo pone alla loro guida consegnandogli la supremazia sul Cosmo:\nGli dei quindi chiedono a Marduk di far scomparire e poi riapparire una costellazione, Marduk supera questa prova e loro lo proclamano re, invitandolo a staccare la testa alla progenitrice divina Ti\u0101mat.\nMarduk si arma: versi 35-64.\nMarduk si prepara allo scontro con Ti\u0101mat e si arma di arco e frecce, mazza e fulmini, lingue di fuoco avvolgono il suo corpo, con una rete intende catturare gli intestini della progenitrice divina. Dispone i quattro venti, dono del dio Anu, altri sette venti e tempeste crea, dispone i suoi quattro destrieri e il suo terribile carro. Si copre con un mantello che in realt\u00e0 \u00e8 una corazza. Sul suo capo pone lo splendore terrificante. Nella bocca serra un incantesimo e nella mano stringe una pianta contro il veleno di Ti\u0101mat. Tutti gli dei si pongono al suo fianco.\nLo scontro tra Marduk e Ti\u0101mat e l'uccisione della divina progenitrice: versi 65-134.\nMarduk solleva il Ciclone e lo scaglia contro Ti\u0101mat accusandola di essere senza piet\u00e0 contro i propri figli, anche se questi erano molesti. Accusa Ti\u0101mat anche di aver privato Anu della sua dignit\u00e0 e di essere stata malvagia nei confronti del re degli dei, An\u0161ar. Ti\u0101mat scatena la sua rabbia cercando di inghiottire Marduk, ma quest'ultimo le getta addosso il Vento cattivo che le impedisce di chiudere la bocca. Cos\u00ec altri venti entrano nel suo intestino; Marduk scocca quindi la freccia fatale che lacera il ventre alla progenitrice divina, quindi le strappa gli intestini e le perfora il cuore. Uccisa Ti\u0101mat, Marduk monta sul suo cadavere. Poi cattura l'esercito della divina progenitrice e, dopo averlo privato della Tavola dei Destini, annovera Kingu tra gli dei morti. Quindi taglia le vene di Ti\u0101mat affinch\u00e9 il sangue scorra verso l'alto per comunicare al Cosmo la sua vittoria.\nMarduk seziona il cadavere di Ti\u0101mat per creare il mondo: versi 135-146.\nMarduk osserva il cadavere di Ti\u0101mat (\"i-nu-\u00fa\u1e2b-ma be-lum \u0161\u00e1-lam-ta\u0161 i-bar-ri\": \u00abBel si ripos\u00f2 mentre ne studiava il cadavere\u00bb IV, 135), poi lo taglia in due, come un pesce essiccato (\"i\u1e2b-pi-\u0161i-ma ki-ma nu-un ma\u0161-\u1e6de-e a-na \u0161i-ni-\u0161u\" IV, 136). Con una parte crea il cielo, avendo cura di tendere la pelle affinch\u00e9 non cada l'acqua. Poi misura l'Aps\u00fb dove costruisce l'E\u0161arra e vi fa accomodare Anu, Enlil ed Ea, nei loro templi.\nTavola V.\nL'opera di creazione del Cosmo da parte di Marduk: versi 1-76.\nMarduk crea le collocazioni stellari per gli dei, inserendo le stelle \"Luma\u0161u\" (\"\u00fa-ba-\u00e1\u0161-\u0161im man-za-za an DINGIR.DINGIR GAL.GAL/MUL.me\u0161 tam-\u0161il-\u0161u-nu lu-ma-\u0161i u\u0161-zi-iz\": \u00abEgli cre\u00f2 la postazione celeste per i grandi dei/ e vi applic\u00f2 le stelle \"Luma\u0161u\", che sono il modello di tutte le (altre) stelle.\u00bb V, 1-2), limitandone i confini e stabilendo l'anno. Quindi indica la collocazione celeste di Neberu, decidendo in questo modo la distanza tra le stelle. Crea Nanna (il dio Luna, S\u00een, Nanna-Suen) affidandogli la notte e incoronandolo, stabilendone il movimento che decide i giorni sulla Terra in coordinamento con il dio Sole (\u0160ama\u0161). \u00abLa saliva di Ti\u0101mat [...] /Marduk fece [...]/egli raccolse e ne fece nuvole\u00bb (V, 46-48). Quindi apre il cranio di Ti\u0101mat riempiendone la cavit\u00e0 di acqua, e cos\u00ec facendo fa sgorgare dai suoi occhi i fiumi Tigri ed Eufrate. Nel petto della divina progenitrice predispone le montagne, poi piega la sua coda e la lega al Durma\u1e2b. Allo stesso modo ne dispone il sedere per ancorare il cielo. La restante met\u00e0 di Ti\u0101mat la stende e la rende Terra. Compiuta l'opera con Ti\u0101mat, Marduk fece venire ad essere \"il tutto\". Rinnovata la creazione, Marduk stabilisce le regole e le affida al padre Ea. Dona la Tavola dei destini ad Anu (V, 70). Le undici creature di Ti\u0101mat vengono da Marduk catturate: distrutte le loro armi e incatenati i loro piedi, predispone le loro immagini che appende come monito all'ingresso dell'Aps\u00fb.\nL'intronizzazione di Marduk: versi 77-116.\nIl giubilo degli dei per la vittoria di Marduk \u00e8 grande. Accorrono festosi. An\u0161ar proclama Marduk \"re vincitore\" (v.79).\nBabilonia: versi 117-156.\nMarduk parla ai suoi progenitori divini e gli comunica l'intenzione di edificare la sua casa sopra l'Aps\u00fb e sotto il Cielo. L\u00ec, in mezzo, egli vuole costruire la sua casa e intende chiamarla Babilonia, \"la casa dei grandi dei\" (verso 129: \"lubb\u012bma \u0161um\u0161u B\u0101bilim b\u012bt\u0101t il\u0101nim rabi\u016btim\"), e l\u00ec intende organizzare la sua festa.\nTavola VI.\nLa creazione dell'uomo: versi 1-44.\nOttenuta l'approvazione degli dei, Marduk concepisce cose meravigliose. Parla con Ea e gli comunica l'intenzione di creare Lullu (dal sumerico: LU2.LU7, L\u00d9.U18/19.LU, il \"primo uomo\") e chiamarlo \"uomo\" (verso 6: \"lu\u0161zizma Lull\u00e2 l\u016b am\u0113lu \u0161um\u016b\u0161u\"), coagulando il suo sangue e formandogli le ossa. Marduk vuole creare Lullu, l'uomo, affinch\u00e9 gli sia destinata la fatica che prima competeva agli dei. Ea gli risponde che uno degli dei deve perire per poter creare l'uomo, allora Marduk, re degli dei, convoca gli Anunnaki e gli chiede chi abbia aizzato Ti\u0101mat provocando la guerra divina; gli Igigi gli rispondono che \u00e8 stato Kingu e conducono, legato, lo sposo di Ti\u0101mat al cospetto di Ea, quindi gli aprono le vene: con il sangue di Kingu Ea crea l'umanit\u00e0 addossando a quest'ultima il lavoro che prima spettava agli dei. Marduk suddivide quindi gli dei: 300 Anunnaki stabilisce nel Cielo, 300 li organizza per far funzionare la Terra (versi 41-44).\nGli Anunnaki costruiscono Babilonia: versi 45-120.\nGli Anunnaki intendono mostrare riconoscenza a Marduk per averli liberati dal pericolo. Per questa ragione Marduk li invita a costruire la citt\u00e0 di Babilonia. Gli Anunnaki impugnano allora le zappe e fabbricano i mattoni, costruiscono la cima di Esagila e la grande Ziggurat, realizzando infine i santuari. Quindi i 300 Igigi del cielo e i 600 dell'Aps\u00fb l\u00ec si raccolgono tutti. Marduk organizza un banchetto con i cinquanta dei maggiori, invitandoli a permanere gioiosamente in Babilonia, la loro residenza (\"annam Bab\u012bli \u0161ubat narm\u0113kun nug\u0101 a\u0161ru\u0161\u0161u \u1e2bid\u016bt\u0101\u0161u ti\u0161b\u0101ma\"); di rimando gli dei gli conferiscono la regalit\u00e0, ricordando:\nTavole VI e VII.\nI cinquanta nomi di Marduk (Tavola VI: 121-166; Tavola VII: 1-144).\nGli dei riuniti in assemblea decidono di pronunciare i 50 nomi del re degli dei Marduk.\nCon questi cinquanta nomi i grandi dei appellarono Marduk.\nLa VII e ultima tavola dell\"En\u016bma eli\u0161\", sottolinea:\nConcludendo:\nL'utilizzo cultuale: la festa di Ak\u012btu.\nL\"En\u016bma eli\u0161\" \u00e8 quindi l'apoteosi del dio poliade di Babilonia, Marduk, nella sua pi\u00f9 alta espressione teologica. Marduk, con questo poema religioso, assurge al divino cielo pi\u00f9 alto della Mesopotamia. L\"En\u016bma eli\u0161\" veniva recitato, o forse cantato, durante l'Ak\u012btu, la festa di inizio del Nuovo Anno di Babilonia, segnatamente il quarto giorno degli undici prescritti, nel mese di Nis\u0101n. L'Ak\u012btu, festa attestata in area mesopotamica gi\u00e0 in epoca pre-sargonica e fino al III secolo d.C., era la festa babilonese pi\u00f9 importante e poteva essere celebrata solo alla presenza del suo re. Il culmine della festivit\u00e0 consisteva in una lunga processione che trasportava le statue di Marduk e di suo figlio Nab\u00fb, quest'ultima giunta da Borsippa, sede del suo culto. "}
{"id": "115378", "revid": "111411440", "url": "https://it.wikipedia.org/wiki?curid=115378", "title": "Cog (robot)", "text": "Cog \u00e8 un robot non androide sviluppato al Massachusetts Institute of Technology.\nStoria.\nIl progetto \"cog\" \u00e8 partito nel 1995. Cog non \u00e8 un acronimo, ma un gioco di parole sulla parola inglese \"cognition\".\nAl momento cog \u00e8 formato solo da braccia, ma del resto i costruttori sostengono che non ne ha bisogno essendo un esperimento sulla interazione tra uomini e macchina."}
{"id": "115381", "revid": "2215218", "url": "https://it.wikipedia.org/wiki?curid=115381", "title": "Myrmecophagidae", "text": "I formichieri sono mammiferi appartenenti all'ordine Pilosa, costituenti la famiglia dei Mirmecofagidi, distribuita esclusivamente in Sudamerica e America centrale.\nSistematica.\nLa famiglia \u00e8 rappresentata da 3 specie viventi, incluse in due generi:\nMorfologia.\nI Mirmecofagidi mostrano un corpo robusto, di forma allungata e compresso lateralmente. La lunghezza, esclusa la coda, varia dai 15 cm del ciclopede ai 120 cm del formichiere gigante.\nPrivi di denti, presentano un lungo muso conico a forma di proboscide e una lingua filiforme, vischiosa, con la quale catturano le termiti e le formiche, che costituiscono la loro dieta, introducendola rapidamente nei formicai attraverso le aperture prodottevi con i grossi unghioni. Si stima che ne divorino 35000 al giorno tra termiti e formiche, senza per\u00f2 distruggerne i nidi, allo scopo di lasciare intatte le risorse alimentari. Individuano la preda attraverso l'olfatto e non attraverso la vista. La loro selettiva dieta rende improbabile vederli negli zoo. \nDue specie, il tamandua e il formichiere nano vivono sugli alberi. Sono sostanzialmente animali solitari, a parte ovviamente il periodo dell'accoppiamento. La femmina partorisce un cucciolo all'anno. Cibandosi soltanto di insetti non sono animali aggressivi, ma se minacciati difendono se stessi e prole assumendo una posizione pseudoeretta e sferrando colpi coi lunghi artigli (10 cm nel caso del formichiere gigante) che talvolta consentono alle specie pi\u00f9 grandi di far desistere perfino i grossi felini americani. \nDormendo si riparano e proteggono con la foltissima coda."}
{"id": "115383", "revid": "326822", "url": "https://it.wikipedia.org/wiki?curid=115383", "title": "Ceide Fields", "text": ""}
{"id": "115384", "revid": "1853560", "url": "https://it.wikipedia.org/wiki?curid=115384", "title": "Protesi mammarie", "text": "Le protesi mammarie sono utilizzate nella chirurgia estetica o nella chirurgia della mammella per aumentare le dimensioni (mastoplastica additiva) e per modificare la forma del seno di una donna o per ricostruire il seno, ad esempio dopo una mastectomia, o nell'ambito della chirurgia per il cambio di sesso.\nTipi.\nCi sono quattro tipi di protesi al seno:\nInoltre possono essere rivestite in diversi modi:\nForma.\nLe protesi al seno oltre alle varie strutture e caratteristiche nei materiali, possono avere anche altri fattori, come la forma:\nProcedura.\nInserzione.\nLa protesi al seno pu\u00f2 essere inserita in vari modi in rapporto sia alla natura della stessa, sia alle caratteristiche del paziente.\nPosizione.\nPossiamo distingue la posizione della protesi come:\nLa naturalit\u00e0 del risultato estetico di Mastoplastica \u00e8 da imputare al mantello cutaneo di copertura della protesi mammaria dato dalla cute e dalla ghiandola ed in tal caso dal muscolo.\nStoria.\nLe protesi al seno vengono utilizzate almeno dal 1865 per aumentare le dimensioni del seno femminile. Il pi\u00f9 antico intervento documentato avvenne in Germania, dove il grasso proveniente da un tumore benigno sulla schiena di una donna fu asportato e impiantato nel suo seno. Negli anni seguenti furono sperimentate protesi di diversi materiali, ma soprattutto di paraffina. Il primo utilizzo del silicone come materiale di costruzione delle protesi potrebbe risalire alle prostitute giapponesi del periodo immediatamente successivo alla seconda guerra mondiale, che si sarebbero iniettate il silicone direttamente nel seno.\nI chirurghi plastici di Houston Thomas Cronin e Frank Gerow svilupparono le prime protesi del seno in silicone in collaborazione con la Dow Corning Corporation nel 1961 ed esse furono impiantate per la prima volta nel 1962. Tali protesi erano fatte di un involucro di gomma al silicone riempito con un gel al silicone denso e viscoso.\nRischi.\nIl grado di rischio associato alle protesi al gel di silicone \u00e8 stato oggetto di dibattito all'interno della comunit\u00e0 scientifica.\nAlcuni hanno suggerito che le protesi contenenti silicone provochino malattie autoimmunitarie, ma tutti gli studi scientifici commissionati dai ministeri della salute di vari stati hanno concluso che non vi \u00e8 prova di questo. \nTuttavia, tutte le protesi possono dare problemi come rotture, sgonfiamento, infezioni, cicatrici evidenti e indurimento delle protesi.\nLegislazione.\nNegli Stati Uniti, la FDA, dopo avere posto nel 1992 una \"moratoria\" sulle protesi al gel di silicone, limitandone l'uso alla ricostruzione dopo mastectomia o in caso di malformazioni, dal 2006 ne ha nuovamente consentito l'uso anche per motivi estetici.\nIn Italia, \u00e8 in discussione in Parlamento un disegno di legge presentato nel 2010 dal governo che prevede l'istituzione del registro delle protesi mammarie e il divieto di tale intervento alle minorenni."}
{"id": "115392", "revid": "1011555", "url": "https://it.wikipedia.org/wiki?curid=115392", "title": "Pragmatica", "text": "La pragmatica \u00e8 una disciplina della linguistica che si occupa dell'uso contestuale della lingua come azione reale e concreta. Non si occupa della lingua intesa come sistema di segni; al contrario, osserva come e per quali scopi la lingua viene utilizzata, individuandone la misura con cui soddisfa esigenze e scopi comunicativi. Pi\u00f9 nello specifico, la pragmatica si occupa di come il contesto influisca sull'interpretazione dei significati. In questo caso, per \"contesto\" si intende \"situazione\", cio\u00e8 l'insieme dei fattori extralinguistici (sociali, ambientali e psicologici) che influenzano gli atti linguistici.\nOggetto della pragmatica.\nLa prospettiva pragmatica, come \u00e8 gi\u00e0 stata enunciata, \u00e8 una disciplina linguistica che consiste nell'occuparsi dei segni parlati cos\u00ec da mettere in relazione i segni con coloro che li producono, ossia i parlanti. \nIl filosofo inglese John Langshaw Austin, con il suo libro \"How to do things with words\" (\"come fare cose con le parole\"), \u00e8 stato il primo studioso ad osservare ed analizzare che per troppo tempo i filosofi precedenti a lui hanno assunto che la funzionalit\u00e0 di un\u2019espressione possa solamente essere descrittiva, ovvero che possa descrivere dei fatti falsamente o confermandone la propria veridicit\u00e0. \nI grammatici inoltre hanno aggiunto che non tutte le espressioni formano delle dichiarazioni: possono quindi formare delle domande o delle esclamazioni; frasi che esprimono degli ordini, dei desideri o delle concessioni.\nEspressioni Constative e Performative (Austin).\nRiguardo a tutti questi precedenti punti di vista, Austin distingue e perfeziona l\u2019idea della natura di due categorie alle quali le frasi possono appartenere. \nQueste due categorie vengono definite dal filosofo inglese come \"constative\" e \"performative\". \nPer non trarre in inganno, visto l\u2019uso errato del termine \u201cdescrittivo\u201d, il linguista adoper\u00f2 il termine \"constativo\" per evidenziare che non tutte le dichiarazioni devono essere per l\u2019appunto descrittive, senza nemmeno considerarle necessariamente in base alla loro veridicit\u00e0.\nD\u2019altro canto dichiarazioni che non descrivono, non constatano e che non sono necessariamente vere o false vengono denominate da Austin in quanto \"performative\". In questo caso, la funzionalit\u00e0 della frase pu\u00f2 far parte o essere l\u2019esecuzione stessa dell\u2019azione.\nAtti Locutori, Illocutori e Perlocutori (Austin).\nDopo aver definito la completezza e la semplicit\u00e0 degli atti \"constativi\", Austin si rende conto che per ampliare la propria analisi degli atti \"performativi\" trova necessario sub-categorizzare questi ultimi. \nQuesta suddivisione consiste nella stipulazione di 3 forme diverse fra loro. Vi sono gli atti \"locutori\", \"illocutori\" e \"perlocutori\".\nL\u2019atto \"locutorio\" consiste in un atto formato grazie all\u2019utilizzo del lessico e della grammatica per esprimere un dato significato. \nParlando dell'atto \"illocutorio\" entra in gioco la \"forza illocutoria\" riguardante l\u2019intenzione linguistica che sta nell\u2019espressione, la maniera nella quale quest\u2019ultima pu\u00f2 essere interpretata. \nInfine arrivando all\u2019atto \"perlocutorio\" trovo necessario parlare di \"obiettivo perlocutorio\", ovvero quando l\u2019intenzione di chi ha esercitato la \"forza illocutoria\" coincide con l\u2019effetto che genera l\u2019atto \"perlocutorio\". \nIn questo capitolo che tratta questi 3 atti vengono posti degli esempi, tra cui: \nAct (A) or Locution (\"atto (A) o Locuzione\") \n He said to me \u2018Shoot her!\u2019 meaning by \u2018shoot\u2019 shoot and referring by \u2018her\u2019 to \"her\". (\"lui mi ha detto 'Sparale!' significando di sparare e riferendosi a lei\") \nAct (B) or Illocution (\"atto (B) o Illocuzione\")\n He urged (or advised, ordered, ecc.) me to shoot her. (\"mi ha spinto (o consigliato, ordinato etc.) di ucciderla\")\nAct (C. a) or Perlocution (\"atto (C.a) o Perlocuzione\")\n He persuaded me to shoot her. (\"mi ha persuaso ad ucciderla\") \nAct (C. b) or Perlocution (\"atto (C.b) o Perlocuzione\")\n He got me to (or made me, &amp;c.) shoot her. (\"mi ha costretto ad ucciderla\")\nTipi di Atti Illocutori (Searle).\nUn secondo filosofo e linguista a divulgare la teoria degli atti linguistici e ad ampliare l\u2019idea di Austin, degli atti \"locutori\", \"illocutori\" e \"perlocutori,\" \u00e8 stato l\u2019americano John Searle con il suo libro degli \"Speech acts\". Egli rielabora il concetto di Gottlob Frege per cui una parola ha un significato solo se viene posta in relazione con il significato dell\u2019intera frase e solo se il proprio senso viene percepito nello stesso modo da entrambi gli interlocutori: emittente e ricevente. \nSearle precisa ulteriormente il concetto degli atti \"performativi\" sub-categorizzati da John L. Austin, suddividendo l\u2019atto locutorio in due tipologie: l\u2019\"atto di espressione\" e l\u2019\"atto di affermazione\".\nL\u2019\"atto di espressione\" consiste nella produzione di suoni ed \u00e8 l\u2019atto formato grazie all\u2019utilizzo del lessico e della grammatica per esprimere un dato significato. \nL\u2019\"atto di affermazione\" invece, \u00e8 formato da una dichiarazione di proposizione, che \u00e8 ci\u00f2 con cui si afferma, si enuncia, si dichiara, e consiste nella frase stessa che contiene l\u2019enunciato. \nCon quest\u2019atto ci si riferisce, attraverso il linguaggio, a situazioni e dinamiche del mondo annunciandone qualcosa al riguardo. \nPer il linguista Searle, sviluppando la teoria di Austin che si appoggiava solamente sulla classificazione dei verbi, dire qualcosa \u00e8 anche fare qualcosa focalizzandosi sulla tassonomia della \"forza Illocutoria\", che per giunta \u00e8 l\u2019atto linguistico vincolato da una dichiarazione che segue al di fuori del suo significato immediato. \nPrestando attenzione alla \"funzione illocutoria\" si possono rilevare cinque differenti \"atti linguistici\" secondo la tipologia illustrata a seguire. Vi sono inoltre l\u2019\"illocuzione rappresentativa\" (detta anche \"assertativa\"), \"direttiva\", \"commissiva\", \"espressiva\" e \"dichiarativa\". \nIl tipo di \"Illocutorio rappresentativo\" o \"assertativo\" consiste nell\u2019enunciare un qualcosa a seguito delle proprie conoscenze e credenze, obbligando a dire la verit\u00e0, come nelle affermazioni, conclusioni, dichiarazioni etc. \nParlando della \"direttiva\" entra in gioco l\u2019intento di chiedere al destinatario di stipulare qualche cosa. Ossia in richieste, inviti o anche ordini. \nSuccessivamente la forma \"illocutoria commissiva\" si basa nell\u2019obbligare il parlante ad un\u2019azione futura. Casi tipici sono offerte, promesse, minacce, obblighi, scommesse e garanzie. \nLa \"forza espressiva\" invece dipende dall\u2019esprimere uno stato mentale o per di pi\u00f9 per stabilire contatti sociali, in particolare caso quando si ringrazia, ci si scusa, si saluta e ci si congratula. \nInfine si parla dell\u2019ultimo tipo \"illocutorio\", quello \"dichiarativo\", che consiste nel causare cambiamenti immediati nello stato attuale delle cose. Questo tipo di \"illocuzione\" viene trovato in primo luogo in inaugurazioni come i battesimi, candidature, dimissioni, dichiarazioni di guerra e arresti.\nQuesti cinque \"atti illocutori\", ampiamente esposti durante questo capitolo, sono contraddistinti da esempi tra i quali possiamo osservare: \nFunzione rappresentativa:\n \u201cA Milano, c\u2019\u00e8 sempre la nebbia\u201d\nFunzione direttiva: \n \u201cMi potete aiutare per favore?\u201d\n \u201cVieni!\u201d\n \u201cChe ore sono?\u201d\nFunzione commissiva: \n \u201cTe lo giuro!\u201d\n \u201cMi raccomando!\u201d\n \u201cScommetto che\u2026\u201d \nFunzione espressiva: \n \u201cGrazie mille!\u201d\n \u201cScusi!\u201d\n \u201cBuona Pasqua!\u201d\n \u201cPerdonatemi!\u201d \nFunzione dichiarativa: \n \u201cVi dichiaro in arresto\u201d\n \u201cAntonio Rossi, ti nomino presidente\u201d \nJohn Searle inoltre, ritiene che ogni atto linguistico possa essere \"diretto\" o \"indiretto\".\nUn atto linguistico \"indiretto\" non esprime direttamente ci\u00f2 che si desidera proferire. In tal modo il parlante formula una domanda bench\u00e9 si intenda raggiungere una \"performance\". Uno dei criteri che differenzia un atto linguistico \"indiretto\" rispetto a un atto \"diretto\" \u00e8 legato alla cortesia.\nUn esempio di atto \"diretto\" \u00e8 \u201cPuoi passarmi il sale per favore\u201d che confrontando la frase dell\u2019\"atto\" \"indiretto\" \u201cPuoi prendermi il sale?\u201d la si intende non semplicemente come una domanda, ma come una richiesta per passare il sale.\nStoria della pragmatica.\nLa pragmatica moderna nasce nel XX secolo. Charles W. Morris la distingue da sintattica e semantica in \"Foundations of the Theory of Signs\" (\"Lineamenti di una teoria dei segni\") del 1938 e in \"Signs, Language, and Behavior\" (\"Segni, linguaggio e comportamento\") del 1946. Secondo Morris, sintattica, semantica e pragmatica sono le tre parti di cui si compone la semiotica (o teoria dei segni): la sintattica studia il rapporto tra i segni, la semantica studia il rapporto tra segni e referenti, la pragmatica studia il rapporto tra i segni e gli utenti della lingua. Se la fortuna della pragmatica in ambito filosofico \u00e8 inquadrata negli anni cinquanta (come risposta al positivismo logico), \u00e8 con gli anni settanta, in reazione al chomskismo, che essa si afferma in ambito squisitamente linguistico.\nNegli anni settanta la disciplina ha visto i contributi di Dieter Wunderlich e Utz Maas. Esiste poi un ramo della psicologia che si \u00e8 interessato fortemente dell'influenza della comunicazione sul comportamento: in questo ambito, uno dei massimi studiosi della pragmatica della comunicazione umana \u00e8 stato Paul Watzlawick (\"Pragmatic of Human Communication\" del 1967).\nI diversi metodi e approcci non sono facilmente riconducibili ad un minimo comune denominatore. Tra le pi\u00f9 note correnti e oggetti di ricerca vi sono la Teoria degli atti linguistici di Austin e Searle, la teoria delle massime conversazionali di Paul Grice, la pragmatica universale di J\u00fcrgen Habermas e la pragmatica funzionale riconducibile a Karl B\u00fchler. L'analisi conversazionale orientata e costruttiva di Harvey Sacks viene tradizionalmente annoverata nella pragmatica, anche se l'azione non occupa un posto centrale. Nella pragmatica funzionale \u00e8 decisiva la categoria dello scopo di un'azione. L'agire \u00e8 ripartito socialmente in modelli di attivit\u00e0 finalizzati ad uno scopo (per esempio domanda-risposta, complicazione-soluzione), ai quali corrisponde una specifica azione dell'attante. Lo scopo del modello della domanda \u00e8 infatti il superamento delle lacune nella conoscenza enciclopedica del parlante.\nNel complesso, la pragmatica \u00e8 una disciplina recente, che coinvolge filosofia, linguistica, psicologia e antropologia, e il cui oggetto non \u00e8 distintamente definito.\nRapporto con altre discipline dal punto di vista semiotico.\nLa pragmatica si occupa essenzialmente dell'utilizzo della lingua, in contrapposizione alla semantica, che si concentra sulle condizioni di verit\u00e0 e sul significato delle parole indipendentemente dal contesto. Il linguista inglese Gerald Gazdar definisce la pragmatica come \"meaning minus truth conditions\" (\"significato meno condizioni di verit\u00e0\"). Una precisa distribuzione delle competenze di entrambi i campi non \u00e8 tuttavia nella maggior parte dei casi possibile. Ecco perch\u00e9 per molti linguisti la semantica \u00e8 parte della pragmatica: il suo significato \u00e8 il suo uso, secondo una frase di Wittgenstein. Per questo la pragmatica solleva questioni anche nel campo della sociolinguistica, che considera l'uso della lingua come un fattore sociale e culturale."}
{"id": "115396", "revid": "793215", "url": "https://it.wikipedia.org/wiki?curid=115396", "title": "Vaudeville", "text": "Il vaudeville \u00e8 un genere teatrale nato in Francia a fine Settecento. Il termine indica le commedie leggere in cui alla prosa vengono alternate strofe cantate su arie conosciute (\"vaudevilles\"). Deriva probabilmente dall'espressione francese \"voix de ville\" (\"voce della citt\u00e0\") o forse da \"Vau de Vire\", valle della Normandia celebre per delle particolari e tipiche canzoni su temi d'attualit\u00e0; veniva impiegato sin dal XV secolo per indicare non l'intero spettacolo bens\u00ec una canzone, eventualmente eseguita sulla scena, spesso di contenuto licenzioso o satirico.\n\u00ab(...) questi couplets\u00bb e canzonette, che spesso si giovano di arie gi\u00e0 note d'operetta, passano dalla campagna alla citt\u00e0, dai rioni popolari alle sale di corte, e finiscono per fare ingresso nella commedia comica, che ha stretti legami col melodramma\u00bb \nIl \"Theatre du Vaudeville\", primo teatro di gran successo in cui venivano rappresentate i vaudevilles, risale al 1792.\nDagli anni '80 dell'Ottocento fino agli anni venti del Novecento il genere prese piede anche in Nord America, trasformandosi nel moderno spettacolo di variet\u00e0. In questo paese la sua popolarit\u00e0 crebbe con lo sviluppo industriale e la crescita demografica delle citt\u00e0, declinando poi con l'introduzione dei film sonori e della radio. Ebbe un momento d'oro a Berlino tra il 1930 e il 1945, grazie a locali entrati nel mito come il Titania Palast."}
{"id": "115404", "revid": "101768", "url": "https://it.wikipedia.org/wiki?curid=115404", "title": "Lago di Santa Colomba", "text": "Il lago di Santa Colomba si trova nella Provincia autonoma di Trento, lungo la strada che collega i comuni di Civezzano e Albiano.\nDurante l'estate vi si pratica la pesca mentre durante l'inverno \u00e8 possibile pattinare sulla superficie ghiacciata. La sua superficie \u00e8 di 21.800 m\u00b2."}
{"id": "115405", "revid": "122924089", "url": "https://it.wikipedia.org/wiki?curid=115405", "title": "Langnau am Albis", "text": "Langnau am Albis (toponimo tedesco) \u00e8 un comune svizzero di 7\u00a0502 abitanti del Canton Zurigo, nel distretto di Horgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLangnau \u00e8 servito dalla stazione di Langnau-Gattikon, sulla Sihltalbahn (linea S4 della rete celere di Zurigo), situata al confine con il contiguo villaggio di Gattikon, frazione di Thalwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115407", "revid": "399", "url": "https://it.wikipedia.org/wiki?curid=115407", "title": "Cleopatra", "text": "Fu l'ultima sovrana della dinastia tolemaica a regnare in Egitto e anche l'ultima di tutta l'et\u00e0 ellenistica, la cui fine si fa proprio coincidere con la sua morte. Donna forte e indipendente, port\u00f2 avanti una politica espansiva e accentratrice, nonostante il continuo avanzare dell'egemonia della Repubblica romana nel mar Mediterraneo; Cleopatra riusc\u00ec, infatti, a relazionarsi efficacemente con questa grande potenza del suo tempo grazie anche al rapporto personale che instaur\u00f2 con due importanti generali romani, Giulio Cesare e Marco Antonio, ed ebbe un ruolo centrale nell'ultima guerra civile repubblicana, che port\u00f2 alla nascita dell'Impero romano per mano di Ottaviano Augusto.\nDopo una breve co-reggenza con il padre, Tolomeo XII \"Aulete\", tra il 52 e il 51 a.C., alla morte di questi Cleopatra sal\u00ec al trono insieme al fratello minore, Tolomeo XIII; successivamente, a seguito della guerra civile alessandrina (48-47 a.C.), regn\u00f2 congiuntamente all'altro fratello, Tolomeo XIV, fino alla morte di questi nel 44 a.C., e infine con il figlio maggiore, Tolomeo XV Cesare. Non detenne quindi mai nominalmente il potere da sola, in quanto donna, ma in realt\u00e0 fu sempre lei a comandare sul proprio regno.\n\u00c8 inoltre con tutta probabilit\u00e0 tra le pi\u00f9 famose personalit\u00e0 dell'antico Egitto e della storia universale: la sua figura \u00e8 stata infatti fin dai tempi antichi al centro di racconti e ricostruzioni storiche pi\u00f9 o meno fantasiose, che l'hanno portata a sopravvivere nell'immaginario comune fino all'epoca contemporanea.\nBiografia.\nOrigini familiari.\nCleopatra era figlia del faraone Tolomeo XII \"Aulete\" e di una donna sconosciuta. Alcuni storici considerano Cleopatra figlia dell'omonima Cleopatra VI Trifena, sorella e unica moglie conosciuta di Tolomeo XII, ma lo storico antico Strabone dice indirettamente che era una figlia illegittima. Un'altra teoria indica come madre di Cleopatra una donna di origini egizie, probabilmente membro della famiglia del gran sacerdote di Ptah, con ascendenze sia egizie sia macedoni, visto il legame di Cleopatra con la cultura locale, non comune tra i Tolomei. Sempre secondo la testimonianza di Strabone, Tolomeo XII ebbe solamente una figlia legittima, Berenice IV (da Cleopatra VI), due figlie illegittime (Cleopatra e Arsinoe IV) e due figli illegittimi (Tolomeo XIII e Tolomeo XIV).\nCleopatra apparteneva all'antica famiglia dei Tolomei (o Lagidi) ed era quindi discendente del diadoco Tolomeo I Sotere, fondatore della dinastia e amico d'infanzia di Alessandro Magno; discendeva, inoltre, attraverso l'antenata Cleopatra I, che aveva sposato Tolomeo V Epifane, anche da Seleuco I Nicatore, un altro diadoco, potendo cos\u00ec vantare nobili origini greco-macedoni. Era imparentata con Tolomeo di Cipro e Cleopatra Berenice, fratellastri del padre, ma anche con Tolomeo IX, suo nonno, e, grazie a matrimoni dinastici, con molti membri della dinastia seleucide.\nGiovinezza (70/69-51 a.C.).\nCleopatra nacque nell'inverno tra il 70 e il 69 a.C. (sicuramente prima del 14 gennaio e probabilmente tra dicembre e i primi di gennaio), nel 12\u00ba anno di regno del padre, e nel periodo seguente, dal 68 a.C. al 59 a.C., vennero al mondo da diversa madre la sorella Arsinoe IV e i fratelli Tolomeo XIII e Tolomeo XIV. Da piccola Cleopatra studi\u00f2 nella Biblioteca e nel Museo di Alessandria, e sappiamo che il suo tutore fu Filostrato, che l'avvi\u00f2 alla filosofia, alla retorica e all'oratoria; la sua educazione fu molto vasta e copr\u00ec anche i campi della medicina, della fisica e della farmacologia. Sappiamo inoltre che Cleopatra, da regina, era in grado di parlare, nonch\u00e9 probabilmente leggere e scrivere, nelle lingue di \u00abEtiopi, Trogloditi, Ebrei, Arabi, Siri, Medi, Parti e molti altri\u00bb, come ci dice Plutarco; tra questi altri idiomi c'erano sicuramente il greco antico, l'egizio e il latino e probabilmente altre lingue nord-africane.\nNel 59 a.C., il padre, Tolomeo Aulete, ottenne il riconoscimento di \"amicus et socius populi romani\", grazie all'appoggio dei triumviri Giulio Cesare e Pompeo. Nell'estate del 58 a.C., per\u00f2, il sovrano fu costretto a lasciare l'Egitto a causa di rivolte scatenate dalla crescente crisi economica del regno (con il conseguente innalzamento delle tasse) e dal mancato impegno nel proteggere il regno cliente di Cipro dall'invasione romana dell'isola; in quello stesso anno, l'esercito romano guidato da Marco Porcio Catone aveva strappato infatti Cipro al fratellastro di Tolomeo, Tolomeo di Cipro, che si era ucciso per non essere catturato.\nTolomeo Aulete si rifugi\u00f2 quindi a Roma e Cleopatra lo segu\u00ec. In Egitto, intanto, gli Alessandrini elevarono al potere la moglie di Tolomeo, Cleopatra VI Trifena, e la figlia maggiore, Berenice IV; Trifena, per\u00f2, mor\u00ec poco dopo e la figlia di Tolomeo si ritrov\u00f2 come unica monarca del regno. Berenice si spos\u00f2 quindi con il principe seleucide Seleuco Kybiosaktes, che mor\u00ec poco dopo, si dice avvelenato dalla moglie per la sua incapacit\u00e0 di governare; la principessa si spos\u00f2 nuovamente, questa volta con Archelao, un sacerdote della Cappadocia. Per riprendere il trono, Tolomeo chiese quindi aiuto ai Romani, che inviarono Aulo Gabinio, al quale Tolomeo promise anche una ricompensa di diecimila talenti. Gabinio arriv\u00f2 in Egitto e cattur\u00f2 subito Archelao, ma, pensando che una vittoria troppo rapida gli avrebbe fatto guadagnare poco denaro, lo rilasci\u00f2, dichiarando fosse fuggito. Alla fine Gabinio riusc\u00ec a sconfiggere e uccidere Archelao, e Berenice fu condannata a morte dal suo stesso padre, che torn\u00f2 in Egitto insieme a Cleopatra nel 55 a.C. In quegli anni, Cleopatra vide per la prima volta Marco Antonio, un giovane nobile romano, a quel tempo al servizio di Gabinio come comandante di cavalleria, con il quale avrebbe in seguito avuto un'importante relazione sentimentale.\nDopo che Tolomeo ritorn\u00f2 in Egitto, si present\u00f2 il problema della successione: la maggiore dei suoi figli era Cleopatra, ma per evitare problemi legati al fatto che fosse donna, Tolomeo decise di nominarla co-erede con il primo figlio maschio, Tolomeo XIII, chiedendo nel proprio testamento che il popolo romano facesse da guardiano ai due ragazzi dopo la loro ascesa al trono. Nel 52 a.C., tutti e quattro i figli del re ricevettero l'appellativo di \"nuovi d\u00e8i\" e \"fratelli amanti\" (\u0398\u03b5\u03bf\u03b9 \u039d\u03b5\u03bf\u03b9 \u03a6\u03b9\u03bb\u03b1\u03b4\u03b5\u03bb\u03c6\u03bf\u03b9, \"Theoi Neoi Philadelphoi\") e, in quello stesso periodo, Cleopatra fu associata al trono insieme al padre, assicurando una successione ordinata, essendo il figlio maschio ancora un bambino.\nRegno (51-30 a.C.).\nPrimi anni ed esilio (51-48 a.C.).\nTolomeo XII mor\u00ec di malattia nella primavera del 51 a.C. e Cleopatra gli succedette insieme al fratello di dieci anni Tolomeo XIII, che ella avrebbe dovuto sposare, secondo la tradizione che la dinastia tolemaica aveva iniziato con Tolomeo II e Arsinoe II, riprendendo il costume degli antichi faraoni. Tuttavia, questa unione non ebbe luogo allora e forse neanche in seguito. Cleopatra assunse immediatamente il titolo di \u03a6\u03b9\u03bb\u03bf\u03c0\u03ac\u03c4\u03c9\u03c1 (\"Philop\u00e1tor\", \"amante del padre\"), in onore del defunto genitore. Sembra per\u00f2 che in un primo momento Cleopatra avesse fatto in modo di non far circolare la notizia della morte del padre, probabilmente per consolidare il proprio potere, tanto che a Roma la morte di Tolomeo fu confermata solo alla fine del mese di luglio. Nonostante le volont\u00e0 del padre, la giovane regina decise infatti da subito di accentrare il potere nelle proprie mani e di mettere da parte Tolomeo XIII, ancora bambino: aggiunse formalmente al suo titolo l'aggettivo \u0398\u03b5\u03ac (\"The\u00e1\", \"divina\"), diventando The\u00e0 Philop\u00e1tor (\"divina amante del padre\"), per enfatizzare la propria successione diretta da Tolomeo XII, e fece escludere il nome del fratello dai documenti ufficiali fino al 50 a.C. Lavor\u00f2 anche per cercare appoggio nell'Alto Egitto, governato dall\"epistr\u00e1tegos\" Callimaco, dove il padre aveva goduto di una grande popolarit\u00e0; le si present\u00f2 un'ottima occasione in quanto il toro sacro di Api era morto nel 52 a.C. e l'anno seguente, alla sua ascesa al trono, i sacerdoti ne avevano trovato uno nuovo, che venne consacrato il 22 marzo di quell'anno a Ermonti, alla presenza della regina.\nNella seconda met\u00e0 del 50 a.C., per\u00f2, l'Egitto fu colpito da una carestia, dovuta a una secca del Nilo: i nemici di Cleopatra ad Alessandria, capitale e centro del potere egizio, colsero l'occasione per far approvare un decreto il 27 ottobre, a nome di Tolomeo XIII e Cleopatra, che obbligava i mercanti a dirottare le scorte di grano dall'Alto Egitto verso la capitale, pena la morte. Indebolendo il territorio dove Cleopatra era pi\u00f9 forte, i cortigiani miravano a minare la posizione della regina, che tra il 49 e il 48 a.C. fu costretta a lasciare Alessandria, rifugiandosi nella Tebaide. Successivamente, per\u00f2, la regina decise di lasciare anche l'Alto Egitto e nella primavera del 48 a.C. fugg\u00ec insieme alla sorella minore Arsinoe IV nella Siria meridionale, dove il padre aveva avuto molti amici, con lo scopo di formare un esercito per riconquistare il trono.\nGuerra civile e riconquista del potere (48-47 a.C.).\nLa guerra civile tra i figli di Tolomeo \"Aulete\" era ormai imminente, quando nel settembre del 48 a.C. arriv\u00f2 in Egitto il generale romano Gneo Pompeo Magno: questi, battuto da Gaio Giulio Cesare nella battaglia di Farsalo, sperava di ricevere asilo da Tolomeo XIII, visto il buon rapporto che aveva avuto con il padre Tolomeo XII; tuttavia, vista la sua recente sconfitta, ospitarlo avrebbe messo il sovrano egizio in una posizione svantaggiosa. Tolomeo XIII e i suoi consiglieri, con a capo l'eunuco Potino, temendo anche che Pompeo potesse prendere il controllo dei Gabiniani di stanza ad Alessandria e salire al potere in Egitto, decisero di farlo assassinare dall'egizio Achilla e dal romano Lucio Settimio, anche nella speranza di ingraziarsi il favore di Cesare. Inoltre Tolomeo fece mettere in prigione l'ex console Lucio Cornelio Lentulo Crure, che mor\u00ec poco dopo.\nQuando il vincitore di Farsalo arriv\u00f2, Tolomeo gli offr\u00ec la testa di Pompeo, ma le sue speranze non andarono a buon fine, poich\u00e9 Cesare non approv\u00f2 l'uccisione di un suo concittadino. Con il suo pi\u00f9 grande rivale ormai morto, Cesare decise di rimanere in Egitto per sistemare la situazione tra Tolomeo e Cleopatra, forte del testamento del padre, che affidava al popolo romano la custodia su di loro: in qualit\u00e0 di console, infatti, Cesare ordin\u00f2 che i due rivali smantellassero gli eserciti e risolvessero la controversia attraverso la giustizia. Tuttavia, Cesare non fu affatto ben visto dagli Egizi: si present\u00f2 ad Alessandria come un console in visita in una citt\u00e0 assoggettata e pretese il denaro che Tolomeo XII gli aveva promesso nel 59 a.C.; per questo motivo ci furono delle sollevazioni popolari che portarono alla morte di molti suoi soldati.\nI due rivali, quindi, arrivarono ad Alessandria, Tolomeo mantenendo tuttavia il proprio esercito e Cleopatra presentandosi direttamente davanti al dittatore all'insaputa del fratello; all'inizio di novembre, comunque, entrambi vennero nuovamente nominati da Cesare co-reggenti e, probabilmente adempiendo al volere di Tolomeo XII, nella stessa occasione avvenne il matrimonio tra i due; allo stesso momento, il console don\u00f2 l'isola di Cipro ai fratelli minori di Cleopatra e Tolomeo, Arsinoe e Tolomeo minore. Tuttavia, nel frattempo, Potino, il reggente di Tolomeo XIII, aveva mandato ordini al generale Achilla perch\u00e9 facesse arrivare l'esercito da Pelusio ad Alessandria, per sconfiggere il console e liberare Tolomeo dalla sua influenza; Achilla, aiutato dai Gabiniani, arriv\u00f2 in citt\u00e0 e riusc\u00ec facilmente a conquistarne la gran parte, iniziando l'assedio del palazzo reale, dove Cesare si difendeva con i suoi pochi soldati. Il console ordin\u00f2 quindi di bruciare la flotta egizia nel porto, causando la distruzione di gran parte di Alessandria, compresa la grande biblioteca; inoltre, avendo scoperto le trame di Potino e temendo che potesse far scappare Tolomeo dal palazzo, lo fece arrestare e uccidere.\nArsinoe, intanto, riusc\u00ec a fuggire dal palazzo con l'aiuto dell'eunuco Ganimede e si un\u00ec alle truppe assedianti; essendo per\u00f2 entrata in disaccordo con Achilla, lo fece uccidere e affid\u00f2 il comando delle truppe a Ganimede. Dopo alcuni scontri tra le flotte, che videro la vittoria di Cesare e dei suoi alleati rodi, comandati da Eufranore, gli Egizi iniziarono a dubitare di Ganimede e Arsinoe, e decisero di consegnarli a Cesare, in cambio del rilascio di Tolomeo; questi riusc\u00ec quindi a ricongiungersi con le sue truppe. Arrivarono nello stesso tempo, per\u00f2, i rinforzi di Cesare: truppe romane da Siria e Cilicia, le truppe pergamene di Mitridate e i giudei di Antipatro. Mentre Tolomeo abbandon\u00f2 l'assedio per attaccare gli alleati dei Romani, le truppe di Cesare lo attaccarono il 26 e 27 marzo del 47 a.C.: le truppe egizie furono sconfitte nella battaglia del Nilo, Tolomeo mor\u00ec nella fuga e Arsinoe venne catturata.\nCesare rientr\u00f2 quindi nella capitale con il suo esercito in maniera trionfale e dispose una co-reggenza tra Cleopatra e il fratello pi\u00f9 giovane, Tolomeo XIV; inoltre, band\u00ec Arsinoe dal regno per evitare futuri scontri civili. Il generale romano, allora, part\u00ec alla volta dell'Asia per la campagna contro Farnace II del Ponto e l'Egitto rimase formalmente indipendente, anche se tre legioni romane, sotto il comando di Rufione, furono lasciate ad Alessandria, allo scopo di mantenere l'ordine pubblico, data la scarsa popolarit\u00e0 della regina. I due nuovi sovrani presero il nome di \u0398\u03b5\u03bf\u03af \u03a6\u03b9\u03bb\u03bf\u03c0\u03ac\u03c4\u03bf\u03c1\u03b5\u03c2 \u03a6\u03b9\u03bb\u03ac\u03b4\u03b5\u03bb\u03c6\u03bf\u03b9 (\"The\u00f2i Philop\u00e1tores Phil\u00e1delphoi\"), per mantenere un'apparenza di continuit\u00e0 della dinastia tolemaica. Tolomeo XIV era infatti poco pi\u00f9 che un bambino (aveva 12 o 10 anni), ma Cesare voleva probabilmente evitare di lasciare una donna da sola al comando, per non causare problemi come era accaduto con Berenice IV.\nCesare rimase in Egitto per circa nove mesi. Durante la sua permanenza, tra lui e Cleopatra era nata una relazione amorosa, tanto che al tempo della partenza del dittatore romano Cleopatra era al settimo mese di gravidanza; poco dopo, infatti, nacque Tolomeo Cesare, detto \"Cesarione\" (). Questa unione aveva per entrambi gli amanti scopi politici: Cesare infatti si assicur\u00f2 con l'Egitto un legame puramente personale, al di fuori della sua formale autorit\u00e0 come dittatore; Cleopatra, dal canto suo, riusc\u00ec a mantenere l'indipendenza delle proprie terre e a riacquistare Cipro (l'isola era infatti stata conquistata dai Romani nel 58 a.C. e venne riportata sotto il dominio tolemaico grazie alla donazione di Cesare a Tolomeo XIV nel 48 a.C.).\nAmministrazione e problemi interni.\nA seguito della guerra civile, la citt\u00e0 di Alessandria necessitava di un piano di ricostruzione: probabilmente in questo ambito, o comunque sotto il regno di Cleopatra, furono eretti vari monumenti nella capitale del regno egizio. Uno di questi fu il \"Caesareum\", tempio dedicato al culto di Cesare, poi completato sotto Augusto; una sinagoga fu eretta grazie alle politiche a favore degli Ebrei portate avanti da Cesare; la Biblioteca e il Faro avevano bisogno di riparazioni, ma solo del secondo si hanno prove nelle fonti di lavori portati avanti sotto Cleopatra; infine la tomba monumentale che Cleopatra costru\u00ec per s\u00e9 stessa, fatta completare anch'essa da Augusto, fu iniziata in quel periodo, nello stesso sito in cui si trovava quella di Alessandro Magno. Altre attivit\u00e0 di costruzione in grandi complessi possono essere attribuite al regno di Cleopatra: si riprese la costruzione del tempio di Dendera, in cui sono visibili rilievi raffiguranti Cleopatra con il figlio Cesarione; a Tolemaide di Tebaide avvenne la costruzione di un nuovo tempio dedicato a Iside, sotto la supervisione di Callimaco; nel tempio di Edfu furono fatte posizionare due statue in granito di Horus, a protezione di una miniatura di Cesarione; a Deir el-Medina, nel tempio di Hathor e Iside, fu fatta erigere una stele che raffigurava la regina durante una venerazione del dio Montu, mentre Cesarione era in adorazione di Amon-Ra; anche a Ermonti il tempio di Montu fu abbellito con nuovi rilievi.\nGli anni 40 a.C. furono difficili per l'economia e la societ\u00e0 egizia: gi\u00e0 nel 48 a.C. il Nilo non era esondato se non di cinque cubiti e nel 43 e 42 a.C. sembra non ci fosse stata alcuna esondazione. Il paese fu colpito da carestie e pestilenze, durante le quali fu distribuito grano ai cittadini di Alessandria; gli Ebrei, che non avevano la cittadinanza, rimasero esclusi da questi provvedimenti. Un decreto reale proteggeva tutta la forza lavoro alessandrina impegnata nell'agricoltura da aumenti d'emergenza delle tassazioni locali.\nSoggiorno a Roma e morte di Cesare (46-41 a.C.).\nNel mese di luglio del 46 a.C., Cesare celebr\u00f2 il proprio trionfo; Cleopatra e Tolomeo XIV si recarono a Roma come ospiti; posero la loro residenza in una delle ville del dittatore sul Gianicolo, sulla sponda destra del Tevere, e in quell'occasione i due monarchi furono chiamati \"reges\" e \"socii et amici populi Romani\". A quel periodo risalgono la costruzione del tempio di Venere Genitrice, al cui interno, a fianco della statua della dea, Cesare ne fece porre una di bronzo raffigurante Cleopatra nelle vesti di Iside, e l'introduzione del calendario giuliano (entrato in vigore il 1\u00ba gennaio del 45 a.C.), promosso principalmente dagli studi dello scienziato alessandrino Sosigene, conosciuto da Cesare in Egitto e venuto a Roma al seguito dei monarchi egizi. Durante il suo soggiorno a Roma, la regina non riusc\u00ec a far riconoscere ufficialmente al dittatore il figlio avuto dalla loro relazione; tuttavia Cleopatra non pass\u00f2 inosservata e la sua presenza contribu\u00ec forse a esacerbare i malumori verso Cesare, che avrebbero poi condotto alla sua uccisione: la regina aveva infatti organizzato una propria corte di stampo orientale ed era perci\u00f2 malvista da molti membri dell'aristocrazia latina. Non \u00e8 chiaro se Cleopatra, Tolomeo e Cesarione rimasero a Roma per due anni consecutivi o se tornarono in Egitto quando Cesare part\u00ec per la campagna ispanica alla fine del 46 a.C., per poi viaggiare nuovamente nella capitale al suo ritorno l'anno successivo. Sicuramente la famiglia reale era a Roma quando il dittatore fu assassinato il 15 marzo del 44 a.C. e vi rimase fino al mese di aprile, forse nella speranza di far riconoscere un'eredit\u00e0 a Cesarione; senza aver raggiunto alcun successo, i Tolomei fecero definitivamente ritorno ad Alessandria, dove poco dopo Tolomeo XIV mor\u00ec, forse fatto assassinare dalla stessa Cleopatra con del veleno. A quel punto venne elevato a co-regnante Tolomeo XV Cesare, di soli tre anni, riconosciuto ufficialmente da Roma solo nel 43 a.C. per mano di Publio Cornelio Dolabella, che combatteva i cesaricidi in Oriente.\nInfatti, dopo l'assassinio di Cesare, Gaio Cassio Longino, uno dei cospirati, and\u00f2 in Asia con un'armata, ma fu subito seguito dal cesariano Dolabella. Cleopatra ricevette richieste di aiuto militare da entrambi, decidendo di dare supporto a Dolabella per ottenere il riconoscimento del figlio come suo co-regnante; la regina invi\u00f2 allora in aiuto del generale le legioni che Cesare aveva lasciato in Egitto, nel frattempo divenute quattro, sotto il comando di Aulo Allieno, e avrebbe avuto intenzione di mandare anche una flotta, ma i venti ne impedirono una rapida partenza. Allieno, per\u00f2, arrivato in Palestina, si trov\u00f2 contro l'esercito di Cassio e decise di schierarsi con lui; Dolabella, ormai assediato a Laodicea, si suicid\u00f2, rendendo cos\u00ec vano l'invio della flotta egizia. Questa situazione espose Cleopatra a un grave pericolo: tutti i sovrani orientali si erano gi\u00e0 schierati dalla parte di Cassio, il quale, avendo bisogno di approvvigionamenti e denaro, guardava all'Egitto con bramosia, essendo questo il regno pi\u00f9 ricco dell'area. Anche lo stesso governatore tolemaico di Cipro, Serapione, era passato con i cesaricidi, mandando loro aiuto navale; probabilmente Arsinoe, la sorella di Cleopatra esiliata a Efeso, era dietro questo tradimento, nella speranza di poter prendere per s\u00e9 il trono di Alessandria.\nLa situazione si calm\u00f2 temporaneamente quando Marco Giunio Bruto richiam\u00f2 Cassio a Smirne per riunire i propri eserciti: a Roma, infatti, due generali di Cesare (Marco Antonio e Marco Emilio Lepido) e il suo erede (Ottaviano) si erano uniti nel \"secondo triumvirato\" per sconfiggere i cesaricidi. La presenza di Ottaviano nel triumvirato poteva tuttavia rappresentare un problema per Cleopatra, che chiedeva per il piccolo Tolomeo il trattamento di erede di Cesare che era stato accordato a Ottaviano. La regina ricevette a quel punto una proposta di alleanza da parte di Cassio che rifiut\u00f2, con la scusa della carestia che non le permetteva di radunare abbastanza forze. Tuttavia Cassio non si fidava della regina, sapendo che in Egitto si stava preparando una flotta da guerra; mand\u00f2 quindi Lucio Staio Murco sul Capo Tenaro, estremit\u00e0 sud della Grecia, per evitare che gli Egizi potessero congiungere le loro truppe con quelle di Antonio e Ottaviano, nel frattempo sbarcati in Macedonia. Cleopatra, infatti, fece partire la flotta da Alessandria poco dopo, con lei stessa a capo di quell'esercito. Una tempesta nel Mediterraneo imped\u00ec agli Egizi di arrivare in tempo per lo scontro, ma i triumviri sconfissero ugualmente i cesaricidi nella battaglia di Filippi, nell'ottobre del 42 a.C., e Bruto e Cassio si suicidarono. Alla fine di quell'anno, la Repubblica romana risultava cos\u00ec divisa in due: Ottaviano prese il controllo dell'Occidente e Antonio dell'Oriente, mentre Lepido fu presto emarginato.\nMarco Antonio e consolidamento del potere (41-37 a.C.).\nAntonio a quel punto era la figura pi\u00f9 importante del mondo romano: stabil\u00ec il proprio centro di comando ad Atene e da l\u00ec mosse verso i territori orientali in cui avevano agito i cesaricidi; era ancora legalmente sposato con Fulvia, ma avvi\u00f2 una relazione personale con Glafira, etera e compagna (o moglie) di Archelao, sacerdote di Comana, e nomin\u00f2 re di Cappadocia il figlio di lei, chiamato anche lui Archelao. Per l'estate del 41 a.C. Antonio arriv\u00f2 a Tarso e da l\u00ec mand\u00f2 delle lettere a Cleopatra per convocarla presso la propria corte, ma la regina le ignor\u00f2; solo quando l'emissario di Antonio, Quinto Dellio, and\u00f2 personalmente ad Alessandria da Cleopatra, lei si convinse a recarsi a Tarso. Antonio aveva chiamato la regina per chiederle spiegazioni riguardo alla sua posizione durante la guerra ai cesaricidi, ma probabilmente c'era anche un motivo personale.\nLa regina salp\u00f2 quindi a bordo del proprio \"thalameg\u00f3s\" (\u03b8\u03b1\u03bb\u03b1\u03bc\u03b7\u03b3\u03cc\u03c2) e risal\u00ec il fiume Cidno fino a incontrare il triumviro, entrando a Tarso in maniera trionfale per mostrare tutta la propria ricchezza; per giorni furono ospitati sontuosi banchetti a bordo, con l'intenzione, riuscita, di impressionare e conquistare Antonio e tutto il suo seguito. Cleopatra riusc\u00ec facilmente a scagionarsi dalle accuse di aver aiutato Cassio e sfrutt\u00f2 l'occasione per eliminare potenziali rivali: per prima cosa, fece assassinare da Antonio la sua unica sorella rimasta, Arsinoe, ancora a Efeso, e fece arrestare sia il gran sacerdote di Artemide, poi rilasciato, sia il governatore dell'isola di Cipro, Serapione, accusati di voler favorire la principessa in esilio; poi la regina fece uccidere anche un fenicio di Arados che si spacciava per il defunto Tolomeo XIII. Cleopatra torn\u00f2 quindi in Egitto, ad Alessandria, e invit\u00f2 Antonio alla propria corte; il triumviro arriv\u00f2 verso il mese di novembre del 41 a.C. e divenne subito popolare nella capitale, poich\u00e9 aveva partecipato alla guerra di restaurazione di Tolomeo XII quattordici anni prima.\nIn quel periodo, Cleopatra aveva di fronte a s\u00e9 un problema di carattere dinastico: lei e suo figlio erano infatti gli unici eredi rimasti dei Tolomei e questa situazione poneva sia loro sia il regno in una situazione di potenziale pericolo; inoltre lei stessa, essendo donna, era in una situazione difficile, non avendo un marito che regnasse al suo fianco, come da tradizione antica. Per questi motivi, probabilmente, la regina scelse di avvicinarsi ad Antonio, personaggio principale della scena politica di Roma, senza il cui permesso il regno d'Egitto non sarebbe potuto sopravvivere: egli era quindi un mezzo sia per assicurarsi l'appoggio esterno della Repubblica, sia per avere dei nuovi eredi da un uomo all'altezza di una regina.\nDurante il periodo in cui Antonio rimase in Egitto, Cleopatra riusc\u00ec a risolvere alcune questioni politiche molto importanti per il proprio regno: gi\u00e0 con l'aiuto di Cesare la regina aveva cominciato la riunificazione degli antichi domini dei Tolomei, riannettendo Cipro; tra il 41 e il 40 a.C., riusc\u00ec a prendere possesso della storica regione contesa della Cilicia, che, grazie al titolo di triumviro, Antonio pot\u00e9 donarle legalmente. Inoltre, per controllare i propri confini nei nuovi territori in Asia minore, Cleopatra strinse un'alleanza con un monarca locale, Tarcondimoto, e nomin\u00f2 una regina nella citt\u00e0-tempio di Olba, Aba, riprendendo l'uso romano degli stati cuscinetto.\nNella primavera del 40 a.C., Antonio fu costretto a lasciare l'Egitto per tornare in Siria: l\u00ec, infatti, il governatore nominato da lui stesso l'anno precedente, Lucio Decidio Saxa, era stato ucciso dalle forze partiche guidate da Quinto Labieno, ex alleato dei cesaricidi; la situazione richiedeva l'urgente intervento del triumviro, che lasci\u00f2 Cleopatra incinta di quelli che poi si sarebbero rivelati due gemelli: Cleopatra Selene e Alessandro Elio. La regina forn\u00ec all'amante duecento navi come supporto, anche per contraccambiarlo delle recenti acquisizioni territoriali. In Siria, dove ormai la situazione si era risolta, Antonio venne a sapere della guerra di Perugia, un conflitto che vedeva suo fratello Lucio e sua moglie Fulvia opporsi a Ottaviano; quest'ultimo risult\u00f2 vincitore e Fulvia mor\u00ec di malattia, mentre Antonio, arrivato in Italia quando il tutto si era gi\u00e0 concluso, decise di rafforzare la propria alleanza con Ottaviano nella cosiddetta Pace di Brindisi: la Repubblica fu spartita tra i tre triumviri (loro due e Lepido, che per\u00f2 fu subito estromesso) e Antonio, da poco vedovo, fu fatto sposare con Ottavia minore, sorella di Ottaviano.\nNel dicembre del 40 a.C., Cleopatra ricevette a corte Erode il Grande, che, dopo essere stato nominato da Antonio tetrarca di Giudea, era stato costretto a fuggire da Gerusalemme per una rivolta che port\u00f2 al potere Antigono II Mattatia; Cleopatra offr\u00ec supporto a Erode, ma egli rifiut\u00f2 e and\u00f2 a Roma, dove fu nominato re di Giudea dal Senato. Cleopatra non pot\u00e9 pi\u00f9, a questo punto, reclamare per s\u00e9 alcuni antichi territori tolemaici della Giudea e ci\u00f2 la mise in contrapposizione con Erode stesso.\nAntonio, quindi, si spost\u00f2 ad Atene alla fine del 39 a.C., insieme alla nuova moglie e alla figlia appena nata (Antonia maggiore), e da l\u00ec gest\u00ec gli affari d'Oriente; nell'estate del 37 a.C., grazie all'azione mediatrice di Ottavia, i triumviri si riunirono a Taranto per riconfermare il proprio incarico per altri cinque anni, fino al 33 a.C.\nEspansionismo egizio (37-33 a.C.).\nDopo l'incontro di Taranto, Antonio dovette tornare in Oriente per mettere definitivamente fine allo scontro con i Parti; lasci\u00f2 Ottavia, nuovamente incinta, in Italia e mand\u00f2 il legato Gaio Fonteio Capitone in Egitto, per fargli convocare di persona Cleopatra in Siria, allo scopo di discutere del finanziamento della sua campagna partica e del regno di Erode. L'incontro avvenne ad Antiochia e in quell'occasione Antonio don\u00f2 a Cleopatra molti territori facenti parte della vecchia sfera d'influenza tolemaica: la Fenicia, senza per\u00f2 le citt\u00e0 di Tiro e Sidone, ma con Tolemaide di Fenicia, Gaza, Biblo e forse anche Ascalona, patria di Erode e per questo subito restituita; la Celesiria, terra contesa tra Tolomei e Seleucidi per secoli, compresa la citt\u00e0 di Apamea; la parte della Palestina intorno alla citt\u00e0 di Gerico, importante per la produzione di prodotti vegetali; la parte del regno nabateo, nel nord della penisola arabica, intorno al golfo di Aqaba, compresa la citt\u00e0 di Berenice; parti della Cirenaica e alcuni distretti dell'isola di Creta, comprese le citt\u00e0 tolemaiche di Itanos e Olunte. Il controllo su questi territori era molto spesso solamente nominale, poich\u00e9 la regina lasciava il compito di amministrarli alla catena di comando romana controllata da Antonio; tuttavia il compenso economico che il regno d'Egitto ne ricavava era molto elevato, tanto che Cleopatra inizi\u00f2 a contare gli anni dal 36 a.C. con doppia datazione, come attestato dalle monete dell'ultima parte del suo regno.\nAd Antiochia, inoltre, Antonio conobbe per la prima volta i suoi due figli gemelli e li riconobbe come propri. A Roma, tutto ci\u00f2 fu utilizzato da Ottaviano per mettere in cattiva luce Antonio agli occhi dell'opinione popolare, in quanto una regina straniera stava acquisendo sempre pi\u00f9 potere a spese della Repubblica; inoltre, egli present\u00f2 la sorella Ottavia come una donna virtuosa e abbandonata, e onor\u00f2 lei e la moglie Livia con privilegi quasi divini e con delle statue, probabilmente erette nel Foro di Cesare, in contrapposizione con la statua della stessa Cleopatra. Nella primavera del 36 a.C., Antonio inizi\u00f2 la propria campagna contro i Parti e Cleopatra lo accompagn\u00f2 fino all'Eufrate, probabilmente fino alla citt\u00e0 di Seleucia allo Zeugma; quindi la regina torn\u00f2 in Egitto, visitando durante il viaggio alcuni dei territori recentemente acquisiti: pass\u00f2 per Apamea e Damasco, attravers\u00f2 poi i territori di Erode, scortata con tutti gli onori dal re, che le cedette la citt\u00e0 di Gerico, e rientr\u00f2 infine in Egitto dalla citt\u00e0 di Pelusio. Il suo ritorno era stato reso necessario dalla gravidanza avanzata: nell'estate, venne alla luce Tolomeo Filadelfo, il terzo figlio avuto da Antonio.\nLa spedizione militare di Antonio si rivel\u00f2 per\u00f2 un fallimento e il generale romano si ritir\u00f2 nel mese di dicembre, dopo aver perso un numero consistente di truppe, nella localit\u00e0 di Leuk\u00e8 Kome (), tra Berito e Sidone, e l\u00ec attese l'arrivo di Cleopatra, chiamata in suo aiuto. La regina arriv\u00f2 e nel 35 a.C. Antonio decise di intraprendere una nuova campagna, questa volta contro l'Armenia, alleata dei Parti; la spedizione fu organizzata ad Antiochia, ma Ottavia arriv\u00f2 allora ad Atene per cercare di riavvicinarsi al marito, portando con s\u00e9 delle truppe romane che per\u00f2 Antonio rifiut\u00f2, tornando invece ad Alessandria con Cleopatra e abbandonando i suoi intenti bellici.\nNel 34 a.C. Antonio mand\u00f2 Quinto Dellio in Armenia presso il re Artavaside II per negoziare il matrimonio tra la figlia di quest'ultimo e Alessandro Elio; quando per\u00f2 la proposta fu rifiutata, il romano si rec\u00f2 in armi in Armenia, conquistando il paese e facendo prigioniera la famiglia reale. Al suo ritorno ad Alessandria venne festeggiato con una celebrazione in stile trionfale romano, in cui per\u00f2 Antonio prese le vesti di Dioniso e port\u00f2 i regnanti armeni in catene fino al trono d'oro di Cleopatra; tutto questo fu visto in Italia come un ulteriore affronto al tradizionalismo romano e Antonio venne duramente criticato. Al trionfo seguirono le cosiddette \"donazioni di Alessandria\" durante un evento tenuto nel ginnasio: Cleopatra, vestita da Iside, fu proclamata \"Regina dei Re\" e sovrana d'Egitto, Libia, Cipro e Celesiria, mentre Cesarione \"Re dei Re\" e co-regnante; anche gli altri due figli maschi ebbero il titolo di \"Re dei Re\", con Alessandro Elio incoronato sovrano di Armenia, Media e Partia e fatto fidanzare con Iotapa, figlia del re Artavasde I di Media Atropatene, mentre Tolomeo Filadelfo fu incoronato sovrano di Siria e Cilicia; Cleopatra Selene fu nominata sovrana di Cirenaica e Creta. Antonio, a sua volta, ricevette forse da Cleopatra dei possedimenti in Egitto, nel territorio dell'oasi del Fayyum. Non \u00e8 chiaro se in quella stessa occasione avvenne anche il matrimonio tra Antonio e Cleopatra, o se mai avvenne; tuttavia, da allora sulla monetazione i due iniziarono ad apparire insieme, come costume delle coppie reali ellenistiche. Inoltre Antonio mand\u00f2 a Roma un dispaccio in cui si chiedeva la ratificazione da parte del Senato di questi mutamenti territoriali: Ottaviano cerc\u00f2 di farli leggere in pubblico per portare avanti la sua campagna contro il rivale, mentre i consoli, entrambi sostenitori di Antonio, li tennero nascosti.\nLa politica attuata da Cleopatra e Antonio indusse la reazione di Ottaviano, con il quale si scaten\u00f2 una guerra di propaganda dalla fine di quell'anno: Antonio accusava il rivale di aver escluso Lepido illegittimamente dal triumvirato e di avergli impedito di reclutare truppe in Italia; Ottaviano, da parte sua, lo accusava di detenere la famiglia reale armena illegalmente, di aver sposato Cleopatra nonostante fosse ancora il marito di Ottavia e di aver dichiarato ingiustamente Cesarione erede di Cesare. Fu in questo periodo che iniziarono a diffondersi diverse leggende sulla regina egizia, alimentate dalla letteratura filo-augustea, che ancora oggi appartengono all'immaginario comune: Cleopatra venne accusata di praticare arti magiche, con le quali avrebbe sedotto il generale romano, di essere un'avvelenatrice naturale, di voler distruggere Roma stessa e di condurre una vita dissoluta dal punto di vista economico e morale; si pensava che Antonio avesse perso il proprio senno e anche su di lui furono sparse false accuse: avrebbe, per esempio, derubato la biblioteca di Pergamo per ricostruire quella di Alessandria; Ottaviano era accusato, dal canto suo, di condurre una vita sessuale selvaggia e promiscua, e molti graffiti dell'epoca si prendevano gioco di tutti e tre.\nScontro e guerra con Ottaviano (33-31 a.C.).\nIl 1\u00ba gennaio del 33 a.C. divennero consoli Lucio Volcacio Tullo e lo stesso Ottaviano; questi tenne un discorso in Senato accusando apertamente Antonio a riguardo della gestione dei territori orientali della Repubblica, ma si dimise dalla carica lo stesso giorno, tornando alla sua campagna in Illiria; prima della fine dell'anno, inoltre, Antonio nomin\u00f2 ufficialmente Cesarione come unico erede legittimo di Cesare. Con l'inizio del 32 a.C. terminarono i mandati dei tre triumviri e divennero consoli due sostenitori di Antonio, Gaio Sosio e Gneo Domizio Enobarbo: il primo condann\u00f2 apertamente Ottaviano e avvi\u00f2 una legislazione contro di lui, mentre Domizio si tenne pi\u00f9 in disparte; il nipote di Cesare, per tutta risposta, arriv\u00f2 armato durante una seduta successiva del Senato e accus\u00f2 i due consoli, i quali, insieme a molti senatori, il giorno dopo fuggirono da Roma e si unirono ad Antonio.\nQuesti si era nel frattempo recato a Efeso insieme a Cleopatra e l\u00ec i due stavano radunando le proprie armate: la sola flotta constava di ottocento navi, di cui duecento facenti parte della flotta della regina egizia. Nonostante ci\u00f2, Antonio, spinto da Domizio Enobarbo e da altri, chiese a Cleopatra di tornare in Egitto, ma questa, aiutata da Publio Canidio Crasso, convinse l'amante a farla rimanere; la decisione di non rinunciare all'aiuto della regina nella battaglia che si stava prospettando in Grecia port\u00f2 alcuni generali di Antonio, tra cui Enobarbo, Lucio Munazio Planco, Marco Tizio e Marco Giunio Silano, ad abbandonarlo.\nDurante la primavera, Antonio e Cleopatra si recarono a Samo e ad Atene, dove la regina fu accolta benevolmente; nello stesso periodo, la regina convinse l'amante a mandare una dichiarazione ufficiale di divorzio a Ottavia. I due arrivarono infine a Patrasso, dove stabilirono il loro accampamento invernale: Antonio aveva infatti intenzione di attraversare l'Adriatico per assediare Ottaviano e la sua flotta a Brindisi o a Taranto, ma Cleopatra, preoccupata di tenere al sicuro l'Egitto, lo convinse a non attaccare direttamente l'Italia e a restare in Grecia.\nA Roma, intanto, Planco consigli\u00f2 a Ottaviano di impossessarsi del testamento di Antonio, custodito dalle Vestali; anche se era una violazione della legge e dei costumi religiosi, il documento venne sottratto dal Tempio di Vesta e alcune sue parti vennero lette in pubblico, per la propaganda di Ottaviano: si fece particolare attenzione alla nomina di Cesarione come erede di Cesare, alle donazioni di Alessandria e al fatto che Antonio volesse essere seppellito ad Alessandria al fianco di Cleopatra e che quella citt\u00e0 dovesse diventare la nuova capitale della Repubblica. Questo fu quindi il \"casus belli\" che consent\u00ec a Ottaviano, diventato di nuovo console nel 31 a.C., di far dichiarare guerra a Cleopatra, non ad Antonio; era infatti difficile mantenere l'approvazione popolare in caso si fosse iniziata una nuova guerra civile e l'argomentazione legale contro la regina non era tanto quella dei nuovi territori acquisiti ai danni della Repubblica, ma piuttosto il fatto che il regno d'Egitto stesse armando un privato cittadino, dato che il potere triumvirale di Antonio era terminato. Inoltre Ottaviano voleva in questo modo far rientrare i debiti che Tolomeo XII aveva contratto con Cesare.\nLa battaglia di Azio (31 a.C.).\nLe forze di Antonio e Cleopatra ( uomini e 800 navi) erano maggiori di quelle di Ottaviano ( uomini e 200 navi), ma erano anche meno addestrate e le navi non completamente equipaggiate per la guerra. I due avevano infatti l'appoggio di vari altri re e sovrani orientali; mancavano per\u00f2 Erode di Giudea e Malco I di Nabatea, impegnati in una lotta tra di loro. Nel frattempo i due avevano spostato l'accampamento ad Azio, per la primavera; in questa posizione qualunque tentativo di Ottaviano di andare a sud, verso l'Egitto, avrebbe potuto essere facilmente bloccato. In un primo momento, nell'estate, Antonio e Cleopatra persero diversi scontri vicino ad Azio e continuarono a esserci delle defezioni tra i loro alleati: Quinto Dellio, da lungo tempo compagno di Antonio, e i re Aminta di Galazia e Deiotaro di Paflagonia passarono con Ottaviano. A quel punto alcuni consigliarono ad Antonio di ritirarsi dal mare e cercare lo scontro armato nell'entroterra greco, mentre Cleopatra spingeva per lo scontro navale per tenere la flotta nemica lontana dal proprio regno.\nAlla fine si decise per la battaglia navale e Antonio fece bruciare tutte le navi egizie tranne 60, armando le pi\u00f9 potenti, per evitare che quelle impossibilitate a combattere a causa della mancanza di uomini potessero cadere nelle mani del nemico; per quattro giorni i venti furono sfavorevoli, ma al quinto si arriv\u00f2 allo scontro. Fu cos\u00ec che, il 2 settembre del 31 a.C., le forze navali di Ottaviano, guidate da Marco Vipsanio Agrippa, affrontarono quelle di Antonio e Cleopatra nella battaglia di Azio; durante il combattimento Cleopatra comand\u00f2 le 60 navi egizie dalla sua porta-bandiera, la \"Antonia\", rimanendo nelle file posteriori alla foce del golfo di Ambracia. Tuttavia, la regina, la cui preoccupazione maggiore era di mantenere intatte le forze per difendere l'Egitto, ordin\u00f2 alle navi sotto il proprio comando di aprirsi un varco nella flotta romana e ripar\u00f2 verso sud, seguita subito da Antonio, che abbandon\u00f2 i propri soldati; la battaglia fu cos\u00ec vinta da Agrippa e i due amanti fuggirono verso il capo Tenaro.\nRitorno in Egitto e assedio di Alessandria (31-30 a.C.).\nCleopatra e Antonio tornarono quindi in Egitto, mentre Ottaviano occupava Atene, e sbarcarono a Paraitonion, citt\u00e0 portuale a ovest di Alessandria; da l\u00ec, la regina torn\u00f2 nella capitale cercando di far passare le azioni belliche in Grecia come una vittoria, mentre Antonio si rec\u00f2 a Cirene, dove sperava di ricevere supporto militare dal governatore Lucio Pinario, al quale lui stesso aveva assegnato la provincia. Quest'ultimo, per\u00f2, dopo aver ricevuto notizie della battaglia di Azio, si schier\u00f2 con Ottaviano e fece uccidere i messaggeri di Antonio; ci\u00f2 port\u00f2 questi quasi al suicidio, fermato solamente dai suoi ufficiali. In questo stato Antonio torn\u00f2 ad Alessandria e si mise in isolamento volontario, facendosi costruire una piccola residenza sull'isola di Faro, chiamandola \"Timoeion\" in onore di Timone d'Atene, filosofo noto per cinismo e misantropia. Nel frattempo, nella capitale, Cleopatra aveva probabilmente problemi finanziari e cerc\u00f2 di porvi rimedio attraverso un'espoliazione dei templi (tuttavia questi avvenimenti potrebbero essere stati inventati dalla propaganda augustea); non \u00e8 inoltre chiaro se fece uccidere Atravaside II di Armenia, per mandare la sua testa al rivale Artavasde I di Media Atropatene, cercando un'alleanza con lui. Infatti l'Egitto si trovava sempre pi\u00f9 marginalizzato, poich\u00e9 anche Erode, che aveva consigliato ad Antonio di abbandonare Cleopatra, si era recato a Rodi e l\u00ec aveva stretto un'alleanza con Ottaviano.\nCleopatra inizi\u00f2 ad allontanarsi da Antonio e, alla fine dell'estate del 31 a.C., cominci\u00f2 i preparativi per la propria partenza dall'Egitto insieme al figlio Cesarione: il piano era di abbandonare il Mediterraneo e salpare dal mar Rosso, per andare in un porto lontano, probabilmente in India, in cui avrebbe potuto recuperare le forze. Il progetto fu tuttavia reso impossibile a causa di Malco I di Nabatea, il quale, consigliato dal governatore della Siria Quinto Didio, riusc\u00ec a far bruciare la flotta di Cleopatra di stanza nel mar Rosso, come vendetta per l'aiuto egizio a Erode, suo rivale; la regina fu perci\u00f2 costretta a rimanere in Egitto e a negoziare con Ottaviano. Alcune fonti affermano che in questo periodo Cleopatra inizi\u00f2 vari esperimenti con i veleni su prigionieri e servitori, anche se probabilmente anche questa voce fu frutto della propaganda di Ottaviano.\nIn quel periodo sia Cesarione sia Marco Antonio Antillo, figlio di Antonio e Fulvia, entrarono a far parte degli efebi, e il primo fu iniziato al governo parziale dell'Egitto, per poter succedere efficacemente alla madre. A quel punto Cleopatra e Antonio mandarono, separatamente, messaggeri a Rodi da Ottaviano, il quale probabilmente rispose solamente alla regina: quest'ultima chiedeva che i propri figli ereditassero il regno e che Antonio fosse lasciato vivere l\u00ec in esilio e offr\u00ec al generale romano denaro e doni in oro. La risposta arriv\u00f2 attraverso l'inviato Tirso, che le sugger\u00ec di salvare s\u00e9 stessa facendo uccidere Antonio: mentre Lepido non rappresentava una minaccia anche da vivo, Ottaviano non poteva dire lo stesso per Antonio, che quindi andava eliminato; questi, per\u00f2, sospettando un complotto, fece frustare l'ambasciatore e lo rimand\u00f2 indietro senza un accordo.\nDopo lunghe negoziazioni senza risultati, Ottaviano decise di procedere con la conquista del Regno tolemaico d'Egitto, nella primavera del 30 a.C.; si ferm\u00f2 dapprima a Tolemaide di Fenicia, dove Erode lo riforn\u00ec di nuove scorte, e procedette poi con l'invasione da est conquistando Pelusio, mentre Gaio Cornelio Gallo, marciando dalla Cirenaica, sconfisse le forze di Antonio presso Paraitonion. Ottaviano avanz\u00f2 quindi verso la capitale e, dopo aver subito una minore sconfitta da parte di Antonio fuori dall'ippodromo della citt\u00e0, procedette ad assediare Alessandria il 31 luglio; gi\u00e0 il giorno successivo, per\u00f2, la flotta e la cavalleria antoniane si arresero, permettendo a Ottaviano di entrare vincitore in citt\u00e0. Cleopatra allora si rifugi\u00f2 all'interno della propria tomba e fece mandare a dire ad Antonio di essersi uccisa; questi, allora, opt\u00f2 per il suicidio e si trafisse con la propria spada. La regina, per\u00f2, fu impossibilitata a fare lo stesso poich\u00e9 Gaio Proculeio, compagno di Ottaviano, riusc\u00ec a entrare nel suo mausoleo e a metterla sotto stretta sorveglianza su ordine di Ottaviano. Alla regina fu concesso di tenere i resti dell'amante, che fu seppellito nella loro tomba personale.\nMorte e conseguenze (30 a.C.).\nOttaviano prese cos\u00ec possesso della citt\u00e0 e del palazzo reale, tenendo nelle proprie mani Cleopatra e i suoi tre figli pi\u00f9 piccoli: Cesarione, infatti, era stato fatto allontanare dalla madre verso l'Alto Egitto, per fuggire forse in Etiopia o in India, ma convinto a tornare indietro fu anche lui messo sotto custodia. Quando Cleopatra venne a sapere da un certo Cornelio Dolabella che Ottaviano aveva intenzione di portarla a Roma insieme ai suoi figli e dal momento che non voleva essere esposta in trionfo, trov\u00f2 finalmente il modo di porre fine alla propria vita il 10 o 12 agosto; le fonti a noi giunte sono tutte d'accordo con il dire che la modalit\u00e0 del suicidio non \u00e8 nota, ma tutte parlano dell'uso di veleni e riportano che l'unica cosa certa \u00e8 che il solo segno di violenza trovato sul corpo furono due piccoli fori sul braccio: la regina si fece avvelenare forse dal morso di un aspide o di un cobra egiziano (questa versione \u00e8 diventata la pi\u00f9 popolare), o attraverso un ago o una spilla, o con un unguento di qualche tipo.\nNonostante Ottaviano fosse rimasto molto contrariato dalla morte della regina, concesse che venisse seppellita con rito reale accanto ad Antonio. Dopo qualche giorno dalla morte di Cleopatra anche Cesarione, il suo figlio maggiore, trov\u00f2 la morte per ordine di Ottaviano, il quale fu convinto in tal senso dal filosofo Ario Didimo; gli altri tre figli della regina furono invece condotti a Roma per essere cresciuti come cittadini romani. La conquista dell'Egitto da parte di Ottaviano rappresent\u00f2 l'ultimo conflitto dell'et\u00e0 ellenistica, iniziata con l'improvvisa morte di Alessandro Magno nel 323 a.C., e la scomparsa di Cleopatra ne \u00e8 generalmente considerata la data finale. Il governo della nuova provincia d'Egitto fu affidato a Cornelio Gallo e i restanti territori tolemaici furono annessi direttamente da Roma o affidati a sovrani clienti; le statue di Antonio furono fatte distruggere, mentre quelle di Cleopatra furono risparmiate, sia per non interferire con le questioni religiose egizie sia poich\u00e9 un membro della corte della regina pag\u00f2 a Ottaviano talenti per assicurarsi che la memoria della sovrana rimanesse intatta. Nel 29 a.C., quando celebr\u00f2 il trionfo a Roma, Ottaviano fece esporre durante la cerimonia un'immagine dipinta di Cleopatra rappresentata con dei serpenti, dando quindi valore alla teoria secondo cui la regina si tolse la vita attraverso il morso di un rettile.\nTitolatura.\nSecondo la titolatura reale egizia, Cleopatra ebbe diversi nomi, ma, poich\u00e9 era una donna, non le furono concessi tutti:\nPer quanto riguarda gli epiteti in lingua greca, Cleopatra fu conosciuta subito dopo la sua incoronazione nel 51 a.C. semplicemente come \"Cleopatra Filopatore\" (\u039a\u03bb\u03b5\u03bf\u03c0\u03ac\u03c4\u03c1\u03b1 \u03a6\u03b9\u03bb\u03bf\u03c0\u03ac\u03c4\u03c9\u03c1, \"Kleop\u00e1tra Philop\u00e1tor\"), ma assunse subito il titolo aggiuntivo di \"Tea\" (\u0398\u03b5\u03ac, \"The\u00e1\"). Dal 36 a.C. \u00e8 invece attestato l'utilizzo dell'epiteto \"Tea Neotera\" (\u0398\u03b5\u1f70 \u039d\u03b5\u03ce\u03c4\u03b5\u03c1\u03b1, \"The\u00e0 Ne\u00f3tera\"): questo era probabilmente gi\u00e0 nato intorno al 46 a.C., in relazione all'assimilazione di Cleopatra con la dea Venere Genitrice attuata a Roma da Cesare; tuttavia il suo utilizzo dal 36 a.C. pu\u00f2 essere capito in relazione ai mutamenti geopolitici di quegli anni, che causarono anche l'utilizzo di una nuova datazione. Dal 34 a.C. appare invece l'epiteto di \"Nuova Iside\" (\u039d\u03ad\u03b1 \u1f3e\u03c3\u03b9\u03c2, \"N\u00e9a Isis\"), con riferimento alla dea egizia assimilata all'Afrodite greca e alla Venere romana, con cui la regina era solita identificarsi.\nMonetazione.\nLa serie egizia di monete emesse da Cleopatra \u00e8 pressoch\u00e9 continua per tutto il suo regno, con soli pochi anni mancanti nei ritrovamenti; oltre alle monete egizie, per\u00f2, ne sono state ritrovate anche di provenienti da molte altre zecche dei suoi vasti domini: Antiochia, Ascalona, Berito, Calcide di Siria, Cipro, Damasco, Ortosia, Patrai e dalle citt\u00e0 fenice di Tolemaide e Tripoli. Le condizioni economiche sfavorevoli si ripercossero per\u00f2 sull'emissione monetaria: nessuna moneta d'oro, infatti, \u00e8 conosciuta (comunque monete di questo metallo non erano pi\u00f9 in circolazione dal regno di Tolomeo V), quelle d'argento presentano una lega corrotta al 40% e fu invece riattivata la produzione, dormiente dal regno di Tolomeo IX, di quelle di bronzo nella zecca di Alessandria. Contemporaneamente, la regina riform\u00f2 la monetazione bronzea introducendo tre nuovi tipi di monete; sembra che in questo frangente avesse anche scritto un trattato su pesi e misure, ma questo probabilmente le fu solo attribuito.\nCleopatra fu la prima donna della dinastia a emettere monete per proprio conto e Cesare, probabilmente seguendo il suo esempio, fu il primo romano vivente ad apparire su delle monete; fu inoltre la prima monarca straniera raffigurata su monete romane. Dopo l'unione con Antonio, quindi negli ultimi anni del suo regno, la monetazione di Cleopatra si caratterizz\u00f2 per la commistione tra caratteristiche greche e latine, sia per quanto riguarda le unit\u00e0 di misura, sia per la lingua, le rappresentazioni e le iscrizioni utilizzate.\nIl ritratto della regina sulle monete \u00e8 l'unica rappresentazione visuale certa di Cleopatra nell'ambito greco-romano, con una sequenza che copre tutto l'arco temporale del suo regno. Tuttavia, molte di queste rappresentazioni facciali presentano \u2013 come era gi\u00e0 avvenuto per le effigi monetarie di altre regine egizie, quali Hatshepsut, Nefertiti e Arsinoe II \u2013 caratteri mascolini, simili a quelli gi\u00e0 visti con Tolomeo XII, probabilmente come tentativo di far riconoscere il proprio dominio in quanto donna.\nFonti e storiografia.\nNumerose sono le fonti della letteratura latina e greca imperiale che hanno trasmesso informazioni sulla complessa figura di Cleopatra, prodotte da una cinquantina di autori; nessuno si \u00e8 per\u00f2 concentrato sull'intera vita della regina, ma quasi solo su episodi come la battaglia di Azio e il suo suicidio o sulla sua personalit\u00e0 controversa. Le fonti a lei contemporanee che sono giunte fino a noi sono il \"De bello Alexandrino\", opera anonima attribuita ad Aulo Irzio, in cui per\u00f2 la regina \u00e8 appena menzionata, e gli scritti di Cicerone, che si soffermano sulla figura di Cleopatra in modo decisamente negativo. Le raccolte pi\u00f9 complete di informazioni vengono da pochi autori romani filo-augustei, i quali presentarono la regina egizia come una donna lussuriosa e avida, probabilmente a causa della cultura maschilista romana, senza poter tuttavia negare la sua intelligenza: Plutarco fu il pi\u00f9 antico in ordine temporale e le sue informazioni si basarono su fonti contemporanee a Cleopatra non sopravvissute nei secoli successivi, come i membri della corte egizia Filota di Amfissa e Olimpo, il romano Quinto Dellio e il suo stesso bisnonno Nicarco; Cassio Dione, nella sua \"Storia romana\", descrisse gli eventi del mondo romano al tempo della regina, ma non fu in grado di cogliere la complessit\u00e0 della situazione del mondo ellenistico al tempo della sua fine; terza fonte importante \u00e8 Flavio Giuseppe, contemporaneo di Plutarco, il quale fu il primo ad apprezzare Cleopatra come sovrana impegnata e capace e il cui interesse storiografico riguard\u00f2 la relazione tra il regno egizio e il mondo della Giudea, basando la propria ricostruzione storica sulle memorie di Erode il Grande e sul lavoro di Nicola di Damasco; i poeti di et\u00e0 augustea, come Virgilio, Properzio, Ovidio e Orazio, mostrarono una forte avversione per la regina e furono i diffusori della propaganda a lei contraria ripresa dai loro successori e sopravvissuta per secoli, anche se fu proprio Virgilio nellEneide\" a introdurre la storia amorosa di Antonio e Cleopatra nell'immaginario collettivo. Cleopatra viene inoltre menzionata in molti altri testi latini, sia storiografici sia poetici, da cui si evincono alcuni dettagli altrimenti sconosciuti della sua vita.\nLa visione romana su Cleopatra \u00e8 racchiusa nella breve biografia, l'unica giuntaci dal mondo antico esplicitamente su di lei, contenuta nel \"De viris illustribus urbis Romae\", anonimo del IV secolo:\nNon sono giunte a noi opere integrali egizie o ellenistiche, pi\u00f9 vicine alla prospettiva della regina, anche se abbiamo riferimenti di carattere numismatico e papirologico, oltre a frammenti dell'opera storica di Socrate di Rodi e della \"Lybika\" di Giuba II di Mauretania, marito di Cleopatra Selene. In Egitto la figura di Cleopatra resistette comunque al passare degli anni e un culto a lei dedicato \u00e8 attestato fino al 373 d.C., nel tempio di Iside a File. Siamo in possesso, inoltre, di un papiro del 33 a.C., ritrovato nei drappeggi di una mummia, su cui \u00e8 presente una parola scritta a mano da Cleopatra stessa (\u03b3\u03b9\u03bd\u03ad\u03c3\u03b8\u03c9\u03b9, \"gin\u00e9sthoi\", \"che accada\"), controfirma utilizzata per evitare la contraffazione di documenti reali; questo reperto \u00e8 un esempio quasi unico di autografo reale dall'antichit\u00e0, poich\u00e9 ne possediamo solamente altri due, uno di Tolomeo X e uno di Teodosio II. Infine, un'opera letteraria sulla cosmetica, citata da Galeno, Aezio di Amida e Paolo di Egina, fu scritta da una certa Cleopatra; tuttavia il nome Cleopatra non era infrequente nel mondo ellenistico e quella all'ultima sovrana tolemaica \u00e8 quasi certamente un'attribuzione tardo-antica, dichiarata infatti solamente da Aezio e Giovanni Tzetzes, ma non da Galeno.\nCleopatra nell'eredit\u00e0 storica culturale.\nNell'aspetto positivo di coraggio, intelligenza e saggezza, la figura di Cleopatra fu successivamente ripresa nella tradizione letteraria bizantina e araba: per quanto riguarda la prima, il vescovo cristiano Giovanni di Nikiu, cittadina sul delta del Nilo, nelle sue \"Cronache\" descrisse Cleopatra come una sovrana che lavor\u00f2 instancabilmente nell'interesse del proprio popolo. Nel mondo arabo la regina fu al centro di diverse ricostruzioni: il primo a citarla fu lo storico Ibn Abd al-Hakam, che nel suo resoconto sulla conquista araba dell'Egitto attribu\u00ec a lei la costruzione del faro di Alessandria, e anche altri autori arabi citarono le opere architettoniche da lei fatte realizzare; altri la lodarono per le sue qualit\u00e0 accademiche, nei campi della medicina, dell'alchimia, della matematica, della cosmetica e della filosofia, come gli scrittori al-Masudi e al-Jildaki; infine, sono giunte a noi anche alcune storie di carattere romantico-amoroso incentrate sulla figura di Cleopatra, dai tratti fantasiosi e drammatici.\nLa visione romana, dovuta a pregiudizi culturali e di genere, sopravvisse invece a lungo nel mondo occidentale, continuando nelle produzioni letterarie e artistiche di tutte le epoche; questi pregiudizi sono alla base, per esempio, della biografia della regina presente nel \"De mulieribus claris\" del poeta medievale Giovanni Boccaccio (1362), dell'inserimento di Cleopatra tra i lussuriosi descritti da Dante Alighieri nella \"Divina Commedia\" nel quinto canto dell'Inferno (1314) e dei dipinti barocchi dell'artista veneziano Giambattista Tiepolo (anni 1740). Non mancarono tuttavia le eccezioni, come in \"La leggenda delle donne eccellenti\" di Geoffrey Chaucer (seconda met\u00e0 del XIV secolo), in cui per\u00f2 venne esaltata solamente la sua fedelt\u00e0 ad Antonio, nel celebre \"Antonio e Cleopatra\" di William Shakespeare (1607), o nel \"Libretto apologetico delle donne\" di Bernardino Cacciante (1504), in cui l'autore difese le azioni delle donne famose della storia e risollev\u00f2 l'immagine di Cleopatra nell'ambiente culturale italiano. Nel campo dell'arte figurativa, la figura di Cleopatra fu per la prima volta immortalata nei dipinti rinascimentali di Raffaello Sanzio e Michelangelo Buonarroti e nelle sculture seicentesche di Baccio Bandinelli e Alessandro Vittoria, che la rappresentarono per primi in piedi e nuda nell'atto del suicidio, tema poi ripreso da molti altri.\nLa svolta nella cultura occidentale per quanto riguarda il modo di vedere la civilt\u00e0 egizia avvenne dopo la campagna d'Egitto di Napoleone Bonaparte (1798-1801), che port\u00f2 ai primi studi sul campo; in particolare le rappresentazioni artistiche di Cleopatra persero i connotati tipicamente europei e introdussero elementi tipici egizi e una caratterizzazione fisica della regina con tratti pi\u00f9 orientaleggianti. Tra la fine del XIX e l'inizio del XX secolo, nella Belle \u00c9poque, si assistette a un'ancora maggiore diffusione dell'immagine di Cleopatra, in Europa e in America Settentrionale: la regina divent\u00f2 protagonista di romanzi, opere teatrali, balletti, film e pezzi d'arte di ogni genere. La narrazione popolare fino al XX secolo mantenne comunque intatta la visione di Cleopatra come seduttrice sfrenata, il cui climax fu raggiunto in campo cinematografico con le interpretazioni di Theda Bara nel 1917, in cui la protagonista ha i tratti di una regina \"vamp\", Claudette Colbert nel 1934, in cui Cleopatra serv\u00ec da figura di marketing per la moda femminile egizieggiante del periodo, ed Elizabeth Taylor nel 1963.\nNel complesso la storia e la figura di Cleopatra sono state, nel mondo occidentale, oggetto d'interesse nei secoli per schiere di scrittori (storici, romanzieri, drammaturghi, poeti, ecc.) e artisti (pittori, scultori, ecc.), fino ad arrivare alle opere cinematografiche e videoludiche contemporanee. In totale, dalla tragedia \"Cl\u00e9op\u00e2tre captive\" di \u00c9tienne Jodelle (1553) al romanzo \"The Memoires of Cleopatra\" di Margaret George (1997), Cleopatra \u00e8 apparsa in almeno duecento spettacoli teatrali e romanzi, quarantacinque opere, cinque balletti e quarantatr\u00e9 film; per le opere d'arte figurativa a lei ispirate, invece, nei soli secoli XVII e XVIII ne furono prodotte non meno di duecentotrenta.\nCleopatra fu inoltre ripresa in vari momenti e movimenti storici come simbolo di lotta per l'autonomia contro la repressione etnica e sociale: ancora in tempi antichi fu ovviamente vista come modello dagli Egizi contro il dominio romano; nel III secolo l'autoproclamata regina di Palmira Zenobia, che lott\u00f2 contro Roma e conquist\u00f2 perfino l'Egitto, si attribu\u00ec una discendenza da Cleopatra; in tempi moderni \u00e8 stata un modello per gli storici del femminismo; infine, anche gli afroamericani, sostenendo la contestata teoria secondo cui Cleopatra sarebbe da classificare come persona di colore, durante il XX secolo la utilizzarono come simbolo (gi\u00e0 negli anni 1860, comunque, lo scultore William Wetmore Story aveva rappresentato Cleopatra con caratteri fisici africani).\nAspetto fisico.\nPer quanto riguarda l'aspetto fisico della regina poco pu\u00f2 essere detto: le uniche attestazioni certe sono i ritratti monetari e i due busti sicuramente attribuibili a lei (quello esposto all'Altes Museum di Berlino e quello del Museo Gregoriano Profano di Roma). Nonostante leggere differenze, tratti caratteristici di queste rappresentazioni sono la presenza di un naso aquilino, capelli ricci e mento prominente; inoltre \u00e8 attestato che non fosse particolarmente alta. Le fonti letterarie antiche non sono invece d'accordo tra loro: Plutarco afferm\u00f2 che la bellezza di Cleopatra non era incomparabile a quella di altre donne, ma che il suo fascino derivava dalla sua personalit\u00e0; Cassio Dione, invece, la present\u00f2 come una donna di una bellezza senza eguali. La rappresentazione moderna di Cleopatra come una donna bellissima \u00e8 comunque iniziata con l\"'Antonio e Cleopatra\" di Shakespeare; nonostante ci\u00f2, gli storiografi contemporanei ritengono opportuno concentrarsi di pi\u00f9 sulla personalit\u00e0 carismatica della regina, piuttosto che sul dibattito sul suo aspetto.\nPer ci\u00f2 che concerne la questione molto discussa del colore della pelle della regina, cio\u00e8 se fosse classificabile come persona di colore o bianca, \u00e8 impossibile dare un'indicazione esatta di quale fosse la realt\u00e0: l'assenza di un corpo da cui estrarre DNA affidabile fa ricadere le ricerche sulle sole fonti letterarie, artistiche e archeologiche, le quali per\u00f2 non portano evidenze certe e sufficienti in nessuno dei due sensi."}
{"id": "115410", "revid": "1305772", "url": "https://it.wikipedia.org/wiki?curid=115410", "title": "Langnau", "text": ""}
{"id": "115427", "revid": "24258", "url": "https://it.wikipedia.org/wiki?curid=115427", "title": "Sistema MKS", "text": ""}
{"id": "115429", "revid": "111373", "url": "https://it.wikipedia.org/wiki?curid=115429", "title": "Oberrieden (Svizzera)", "text": "Oberrieden (toponimo tedesco) \u00e8 un comune svizzero di 5\u00a0035 abitanti del Canton Zurigo, nel distretto di Horgen.\nGeografia fisica.\nOberrieden si affaccia sul Lago di Zurigo.\nStoria.\nIl comune di Oberrieden \u00e8 stato istituito nel 1773 per scorporo da quello di Horgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberrieden \u00e8 servito dall'omonima stazione sulla ferrovia Zurigo-Ziegelbr\u00fccke e dalla stazione di Oberrieden Dorf sulla ferrovia Thalwil-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115433", "revid": "6923", "url": "https://it.wikipedia.org/wiki?curid=115433", "title": "Rich Skrenta", "text": "Biografia.\n\u00c8 divenuto famoso perch\u00e9, a soli quindici anni, ha creato l'Elk Cloner, entrato di diritto nella storia del computer per essere stato il primo virus informatico, scritto per infettare il sistema Apple II tramite floppy disk. Il metodo ideato da Richard Skrenta \u00e8 stato il principale sistema di infezione fino all'avvento di internet e delle tecniche basate sugli allegati e-mail.\nNel 1985 si \u00e8 trasferito a Chicago, dove ha frequentato la Northwestern University in cui si \u00e8 laureato in ingegneria informatica nel 1989. L'anno dopo ha scritto, insieme all'amico Tom Markson, un nuovo linguaggio di programmazione chiamato semplicemente \"bx\".\nDal 1989 al 1991 ha vissuto a Filadelfia lavorando per conto della Commodore Business Machines, con cui ha collaborato nella stesura del progetto Amiga Unix. Successivamente ha lavorato per la Unix System Labs dal 1991 al 1995, anno in cui Skrenta \u00e8 passato alla Sun Microsystems, in cui si \u00e8 occupato di crittografia a livello di IP ed in cui ha lavorato fino al 1998.\nIn seguito ha avviato \"NewHoo\", dedita alla creazione di una directory del web, societ\u00e0 acquistata da Netscape pochi mesi dopo e divenuta \"Open Directory Project\". Presso Netscape ha continuato a seguire il progetto (che \u00e8 divenuto in seguito \"dmoz.org\") e contemporaneamente ha lavorato anche ai motori di ricerca integrati in AOL Music, AOL Shopping e Netscape Navigator, il primo browser che ha fatto concorrenza ad Internet Explorer. \u00c8 rimasto in azienda fino al 2002 poi ha cofondato la Topix, in cui ha ricoperto il ruolo di direttore generale fino al 2007. Successivamente ha fondato Blekko, che ha sviluppato l'omonimo motore di ricerca web. La societ\u00e0 \u00e8 stata acquisita nel 2015 da IBM, presso cui \u00e8 entrato a lavorare come direttore.\nDal 1994 al 2004 ha lavorato anche nel settore dei videogiochi, sviluppando e gestendo \"Olympia\", il primo gioco \"pay-to-play\" (ovvero a pagamento) del mondo per conto della Shadow Island Games."}
{"id": "115434", "revid": "122920596", "url": "https://it.wikipedia.org/wiki?curid=115434", "title": "Thalwil", "text": "Thalwil (toponimo tedesco) \u00e8 un comune svizzero di 17\u00a0789 abitanti del Canton Zurigo, nel distretto di Horgen; ha lo status di citt\u00e0.\nGeografia fisica.\nThalwil si affaccia sul Lago di Zurigo, ad 11 km a sud della citt\u00e0 di Zurigo. Conta l'unica frazione di Gattikon, villaggio collinare urbanisticamente contiguo. Le zone di Ludretikon, Oberdorf ed Unterdorf costituiscono il moderno centro abitato di Thalwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nThalwil \u00e8 servito dall'omonima stazione sulla Linksufrige Z\u00fcrichseebahn e sulla ferrovia Thalwil-Zugo, e da quella di Langnau-Gattikon sulla Sihltalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115436", "revid": "124749001", "url": "https://it.wikipedia.org/wiki?curid=115436", "title": "Mugello", "text": "Il Mugello \u00e8 una valle della Toscana situata a nord di Firenze.\nStoria.\nGli insediamenti etruschi e romani.\nLa tradizione vuole che sia stata la trib\u00f9 ligure dei Magelli ad abitare per prima la zona, ma sicuramente, quando questi vi giunsero, prima dell'invasione etrusca, gi\u00e0 altri popoli risiedevano stabilmente nell'area. Nei pressi di Galliano di Mugello, Barberino di Mugello, Londa e San Piero a Sieve, sono stati trovati infatti alcuni insediamenti umani che risalirebbero addirittura al paleolitico. Casomai gli studiosi concordano nel mettere in relazione il nome di questa trib\u00f9 con l'origine del termine \u201cMugello\u201d impiegato gi\u00e0 in fonti letterarie del VI secolo d.C. per identificare la regione. Ai Magelli seguirono dunque gli etruschi che, con molta probabilit\u00e0, tracciarono un primo abbozzo della rete viaria dell'area. Una serie di percorsi che univano in origine Fiesole a Felsine \u2014 l'attuale Bologna \u2014 e che poi ampliati e migliorati dai romani hanno avuto una grande importanza nella storia del Mugello. \nDel popolo etrusco restano numerose tracce come ad esempio il piccolo idoletto in bronzo raffigurante \u201cuna donna con cuffia puntuta, lunga veste aderente, in atto di camminare\u201d trovato nel 1870 in un pozzo presso Ronta (Borgo San Lorenzo). Oppure i numerosi frammenti fittili restituiti dal fosso delle \u201cRovinaie\u201d e l'importante sito archeologico di \u201cPoggio Colla\u201d nei pressi di Vicchio. L'insediamento romano nel Mugello si fa risalire al III-IV secolo a.C. Anch'esso fu piuttosto diffuso sul territorio come testimonia il ritrovamento qua e l\u00e0 dei numerosi reperti archeologici (monete, urne sepolcrali, resti di tombe e muraglie) e la ricorrenza frequente di toponimi che presentano la terminazione prediale in \"-ano\" e \"-ana\" come ad esempio Cerliano, Figliano, Marcoiano, Galliano e Lucignano che derivano direttamente dalla pratica fiscale e amministrativa romana. Tuttavia il Mugello in quest'epoca non ebbe un ruolo centrale nel contesto dell'impero, probabilmente l'ambiente collinare mal si adattava alle colture a carattere estensivo tipiche dell'et\u00e0 imperiale e quindi rimase un'area marginale.\nIl Regno Longobardo.\nNel 476, con la caduta dell'Impero Romano d'Occidente, tutta l'Italia subisce le invasioni dei popoli germanici e le notizie sul Mugello si fanno vaghe. La vicina Firenze, se era riuscita a sfuggire di misura alle orde di Radagaiso, schiacciato sotto le mura della citt\u00e0 da Stilicone nel 406, sar\u00e0 distrutta invece dall'ostrogoto Totila nel 552 e alla fine del VI secolo cadr\u00e0 sotto il dominio longobardo come del resto gran parte dell'Italia settentrionale e centrale. Resteranno fuori dal regno longobardo solo i territori che coincidono con l'attuale Lazio, parte dell'Umbria e il versante adriatico da Venezia ad Ancona fino al crinale appenninico che rimarranno in mano agli esarchi bizantini rimasti a Ravenna. Dunque il Mugello si trova ora in un'area di confine, oggetto di forti tensioni e continui colpi di mano da parte dei due eserciti nemici. E se un tempo costituiva un'importante via di comunicazioni verso il nord adesso l'instabilit\u00e0 dell'area consiglia ai re longobardi a utilizzare per i loro spostamenti un passaggio pi\u00f9 sicuro a occidente, attraverso la Cisa, facendo cos\u00ec crescere l'importanza della strada che, venendo da Milano e Pavia attraversa Piacenza e sbocca a sud oltre gli appennini a Sarzana. La cosiddetta via Francigena che diverr\u00e0 poi in questo modo l'asse principale delle comunicazioni tra i paesi del nord-ovest europeo e Roma. La capitale stessa del ducato longobardo di toscana diverr\u00e0 Lucca, attraversata appunto da questa strada e ci\u00f2 relegher\u00e0 Firenze, e insieme con essa il Mugello che nei secoli successivi ne condivider\u00e0 in gran parte le sorti, ancora a un ruolo secondario. Almeno fino alla conquista del regno longobardo da parte dei Carolingi.\nIl feudalesimo.\nUn proclama di Carlo Magno conferisce nell'801 alla famiglia degli Ubaldini la \"signoria del gioioso paese del Mugello\". I Carolingi, dopo la conquista del regno longobardo, instaurarono in Italia una gerarchia articolata essenzialmente su due livelli. Ossia costituita da un conte, che amministra un territorio coincidente con quello della diocesi, e da semplici signori, vassalli del conte e del re, che presidiano e dirigono il proprio dominio sul modello del sistema curtense. Una gerarchia alla quale faceva poi da contrappunto il governo ecclesiastico la cui struttura amministrativa, ereditata direttamente dalla giurisdizione romana, ruotava attorno alla pieve. Entrambi espressione di un potere feudale che caratterizz\u00f2 tutta la Toscana altomedievale e con essa pure il Mugello, dove il fenomeno \u00e8 testimoniato anche dal fiorire proprio in questo periodo di numerosi centri fortificati, conseguenza diretta dell'affermarsi di potenti signori locali.\nNel Mugello del IX secolo troviamo appunto le famiglie degli Alberti e degli Ubaldini che dominano nel settore centro-occidentale e l'autorevole famiglia dei Conti Guidi, signori incontrastati del Casentino, che prevale invece a oriente. Ben presto per\u00f2 questi rappresentanti del potere feudale si troveranno in aperto conflitto con le mire espansionistiche di Firenze. Gi\u00e0 nell'854 Lotario I riunisce in un unico corpo le contee di Firenze e Fiesole decretando di fatto la decadenza di quest'ultima. Firenze \u00e8 ora in piena crescita economica, con un contado grande pressappoco il doppio delle altre contee toscane che si estende dalla sommit\u00e0 dell'Appennino a nord, fino ai dintorni di Siena a sud e dalla contea di Arezzo a est a quella di Pistoia a ovest. \nTra l'altro Firenze in questo periodo divenne teatro di fatti importanti e fautore di primo piano della riforma di una chiesa caduta nelle mani dei laici. Fu infatti il fiorentino Giovanni Gualberto, fondatore del monastero di Vallombrosa, trovando l'appoggio della gran massa della popolazione, che in breve diede vita al primo grande ordine riformatore italiano (1038) e anche in seguito sar\u00e0 di nuovo la comunit\u00e0 fiorentina a sostenere la contessa Matilde, marchesa di Toscana, e con essa papa Gregorio VII nel drammatico conflitto che oppone la chiesa a Enrico IV. In questo frangente le truppe imperiali assedieranno la citt\u00e0 per dieci giorni ma alla fine saranno costrette a ritirarsi umiliate e una tale vittoria, la resistenza al pi\u00f9 prestigioso degli assalitori, far\u00e0 entrare a pieno titolo Firenze nella storia. \nNel XII secolo la comunit\u00e0 fiorentina \u00e8 ormai maturata, ha preso consapevolezza di s\u00e9 e della sua forza e, anche in virt\u00f9 dei privilegi concessi dalla contessa Matilde e la contemporanea scomparsa di figure cardine del potere, inizia ad affrancarsi con decisione dall'autorit\u00e0 costituita per rappresentare autonomamente e pienamente Firenze e il suo contado. \u00c8 significativo sottolineare che la prima azione messa in atto da questa forma embrionale del libero comune fiorentino \u00e8 la presa e la distruzione dell'antica Fiesole, di cui rimarranno in piedi solo la cattedrale e la dimora del vescovo. Una brutale affermazione di supremazia della quale tutti i contemporanei prenderanno coscienza.\nL'ascesa di Firenze.\nFirenze stava dunque diventando una citt\u00e0 stato indipendente. Ma se acquistare una certa autonomia politica era stato facile, vista la lontananza dell'autorit\u00e0 imperiale, altrettanto non lo era il controllo diretto del contado. Feudatari grandi e piccoli, laici ed ecclesiastici, rappresentanti dell'impero in un clima di totale anarchia esercitavano di fatto il controllo delle risorse del territorio e delle strade. Ostacolando la crescita della citt\u00e0 e provocando inevitabili situazioni di conflitto. I feudatari del contado da una parte e la borghesia mercantile cittadina dall'altra rappresentavano non solo due ceti sociali diversi ma soprattutto interessi economici opposti che escludevano una possibilit\u00e0 di accordo tra le parti. Da un lato la citt\u00e0 in rapida crescita economica necessitava di vie sicure e libere per i suoi commerci mentre i signori del contado tentavano di riaffermare il loro dominio del territorio con dazi e scorrerie. La sopravvivenza dell'uno avrebbe rappresentato sempre e comunque una minaccia per l'altra. Significativa fu la lotta tra Firenze e la famiglia degli Ubaldini sempre pronta a dar battaglia e ad allearsi con tutti i nemici della citt\u00e0. Il Mugello era una tappa obbligata per tutte le merci e i mercanti che si recavano in Emilia e in Lombardia e quindi un nodo nevralgico per gli scambi verso nord. La lotta fu dunque lunga e spietata. La rocca di Montaccianico, il pi\u00f9 potente castello degli Ubaldini, posto a guardia di una strada gi\u00e0 tracciata in epoca romana e che proprio con lo sviluppo del capoluogo toscano nel XII secolo aveva iniziato ad assumere importanza, fu distrutta una prima volta nel 1258 \ne subito ricostruita con un doppio giro di mura. La citt\u00e0 ritorn\u00f2 dunque all'attacco con due massicce spedizioni nel 1272 e nel 1273, ma senza fiaccare la potenza della famiglia feudale tanto che nel 1302 le ostilit\u00e0 furono di nuovo aperte. Questa lotta secolare avrebbe potuto durare all'infinito se nel 1306, con un piano preordinato e gi\u00e0 sperimentato con successo nel Valdarno nel 1299, di concerto con l'ennesimo assedio e l'ennesima distruzione del castello, la Repubblica fiorentina non avesse provveduto a fondare due \u201cTerre nuove\u201d: Castel San Barnaba, poi divenuto Scarperia, e Castrum florentia,\nFirenzuola. Un progetto questo ben definito e studiato nei minimi dettagli che mirava a catalizzare le forze amiche disperse sul territorio e a sottrarre allo stesso tempo quelle dell'avversario concedendo a coloro che avessero abitato le nuove colonie libert\u00e0, protezione e promessa di sviluppo. Nonch\u00e9 allettanti e concreti vantaggi immediati come, ad esempio, l'esonero dal pagamento di qualsiasi tassa per un periodo di dieci anni. Pare che Firenzuola abbia assorbito le due comunit\u00e0 di Tirli e Bordignano, mentre ad alimentare la popolazione di Scarperia furono gli abitanti di Sant'Agata, Fagna, San Giovanni Maggiore e Ferrone. Non molto diverso fu poi l'epilogo sul fronte orientale dove, dopo aver diroccato i castelli di Ampinana, Gattaia, Filiccione e Montesassi appartenuti alla famiglia dei Conti Guidi, la repubblica Fiorentina decise di fortificare nel 1324 le poche case edificate dagli esuli di questi castelli su una modesta altura a ridosso della Sieve, dove sorge oggi Vicchio, e di prendere sotto la sua protezione gli abitanti.\nNel corso dei secoli XIV e XV la regione attravers\u00f2 un lungo periodo di relativa prosperit\u00e0, dovuta anche alle numerose propriet\u00e0 fondiarie d'importanti e facoltose famiglie contadine, tra le quali spicca quella dei Medici. Originari del Mugello i Medici qui investirono ingenti risorse finanziarie per consolidare la propria presenza attorno a Firenze.\nDurante il periodo del granducato mediceo il territorio conobbe alti e bassi ma fu sostanzialmente trascurato e impoverito, anche a causa della frequenza di carestie e pestilenze che, sovente, si associavano ad eventi bellici.\nCol successivo granducato lorenese, e soprattutto ad opera di Pietro Leopoldo di Lorena (al quale si deve, tra l'altro, l'apertura della strada del Muraglione), il Mugello fu interessato da una rifioritura economica e da una riforma amministrativa con la quale furono abolite le leghe ed il Vicariato di Scarperia e, soprattutto, numerose confraternite e compagnie religiose.\nInfine, nel 1860, a seguito del plebiscito, il Mugello (con tutta la Toscana) fu annesso al regno di Sardegna con cui ha inizio la storia pi\u00f9 recente del territorio.\nGeografia.\nSi tratta di una vallata che corrisponde all'alto corso del fiume Sieve nel tratto che scorre da NO verso SE, fino al punto in cui cambia direzione, assumendo un orientamento NE-SO ortogonale al precedente.\nUbicato a sud dello spartiacque appenninico segnato dal Passo della Futa, dal Passo del Giogo di Scarperia, dal Passo della Colla di Casaglia e dal Passo del Muraglione, il Mugello \u00e8 separato dalla valle dell'Arno e da Firenze dai crinali di Monte Giovi, Vetta le Croci, Monte Senario e delle Croci di Calenzano, storicamente noti nel loro complesso come Monti Mugellani.\nOggi quindi si identifica il Mugello sostanzialmente con l'antico lago di origine marina che era sbarrato verso valle. Lo sbarramento \u00e8 facilmente intuibile ancora oggi dalla forma delle colline del paesaggio circostante. Infatti quelle del lato sinistro del fiume \"si chiudono\" con quelle del lato destro, circa tre km prima dell'abitato di Dicomano, grossomodo all'altezza del ponte ferroviario che attraversa il fiume Sieve, in quelle che comunemente sono note come le Balze di Vicchio. Da questo punto fino alla confluenza con l'Arno a Pontassieve, il fiume scorre in quella che viene chiamata Val di Sieve.\n\u00c8 da segnalare inoltre la denominazione di Alto Mugello con cui da alcuni decenni si indicano impropriamente le aree situate oltre il crinale appenninico, sul versante romagnolo, ma che ricadono amministrativamente nella Regione Toscana. Si tratta della conca di Firenzuola e di una parte della regione storica della Romagna toscana, cio\u00e8 le zone dei comuni di Marradi e Palazzuolo sul Senio.\nPaesaggio.\nIl paesaggio del Mugello \u00e8 caratterizzato da un'ampia cintura di monti e colline che digradano fino all'area pianeggiante adiacente al corso della Sieve. \u00c8 quest'ultima un'area molto antropizzata, ma sono numerosi e sparsi su tutto il territorio i centri abitati minori e i cascinali isolati. \nPer la fauna, frequenti sono gli avvistamenti di daini, caprioli, cervi, cinghiali e mufloni, ma anche di lupi cos\u00ec come dell'aquila che \u00e8 tornata a volteggiare sopra la Valle dell'Inferno e la Valle del Rovigo nell'area demaniale protetta Giogo-Casaglia.\nDagli anni novanta del XX secolo \u00e8 diventato un tratto caratteristico del paesaggio mugellano il Lago di Bilancino, un invaso artificiale creato con lo scopo primario di regolare le portate della Sieve e garantire l'approvvigionamento idrico all'area fiorentina, ma sfruttato anche per fini turistici.\nIl Mugello comprende quattro complessi forestali facenti parte del Patrimonio Agricolo-Forestale della Regione Toscana: il Giogo-Casaglia, la Calvana, l'Alto Senio e l'Alpe, la cui amministrazione \u00e8 demandata all'Unione Montana dei Comuni del Mugello.\nVie di comunicazione.\nLe principali vie di comunicazione stradale, oltre all'A1 \"Autostrada del Sole\" che corre parallela al confine occidentale con le uscite autostradali di Barberino di Mugello, Firenzuola e Roncobilaccio, sono le strade statali 65 \"del Passo della Futa\" e 67 \"Tosco-Romagnola\" e le ex-strade statali 302 \"Brisighellese Ravennate\" (ora strada regionale), 503 \"del Passo del Giogo\" e 551 \"Traversa del Mugello\" (ora strade provinciali), che segue il fondovalle della Sieve.\nIl Mugello \u00e8 attraversato anche da una linea ferroviaria, la Faentina, che unisce Firenze a Faenza. Una derivazione di questa linea unisce Borgo San Lorenzo a Pontassieve lungo la valle della Sieve.\nEconomia.\nLa zona \u00e8 estesamente coltivata, oltre a olivi e viti vengono coltivati grano e foraggi. L'allevamento vede principalmente suini, ovini e bovini. Molto apprezzata \u00e8 la produzione di prodotti tipici di nicchia e biologici.\nIl Mugello \u00e8 conosciuto per ospitare un autodromo internazionale, ove si disputa annualmente il Gran Premio d'Italia di motociclismo. Il circuito, di propriet\u00e0 della Ferrari, \u00e8 sede abituale di test e prove ed \u00e8 utilizzato per le gare di numerosi campionati sia motociclistici che automobilistici.\nAmministrazione.\nIl Mugello ricade interamente nella citt\u00e0 metropolitana di Firenze e ne fanno tradizionalmente parte i comuni di Barberino di Mugello, Borgo San Lorenzo, Scarperia e San Piero e Vicchio, oltre ai comuni del cosiddetto Alto Mugello o Romagna toscana, ovvero Firenzuola, Marradi e Palazzuolo sul Senio. Dal 2008 il Mugello comprende anche il comune di Dicomano, nonostante quest'ultimo abbia da sempre fatto parte, sia amministrativamente che geograficamente, della Val di Sieve. Anche il comune di Vaglia, posto geograficamente tra Mugello e colline antistanti Firenze, negli anni ha fatto parte amministrativamente pi\u00f9 volte del Mugello, pur non essendo un comune mugellano. \nI comuni hanno dato vita all'Unione Montana dei Comuni del Mugello.\nCultura.\nI personaggi famosi.\nLe notizie biografiche sui primi anni di Giotto sono assai frammentarie o poco attendibili. \u201cI principii di s\u00ec grande uomo furono nel contado di Fiorenza, vicino alla citt\u00e0 XIII miglia\u201c. Cos\u00ec narra il Vasari ne Le Vite de' pi\u00f9 eccellenti architetti... Questi \u201cprincipii\u201d, alla luce delle odierne indagini, risalgono al 1266\u20131267. La nascita avvenne a Colle di Vespignano, localit\u00e0 del comune di Vicchio, da un Bondone, lavoratore di terre valente nell'arte della agricoltura (Vasari), abile nell'uso dei ferri del suo mestiere che adoperava con mano gentile, quasi fussi d'un valente orefice o intagliatore. Il nome \u00e8 forse un diminutivo da Angiolotto, Ambrogiotto, Parigiotto, o anche Biagiotto (un diminutivo \u201cGiotto\u201d per Biaxio era in uso a Firenze ancora nel Quattrocento). Dell'infanzia e della giovinezza di Giotto non si sa molto. Le fonti storiche di riferimento sono, infatti, da consultare con una qualche cautela: \u00e8 ancora Vasari che ci parla piuttosto genericamente di un fanciullo, con buonissimi costumi, di una certa vivacit\u00e0 e prontezza d'ingegno straordinario, capace per questo di invaghire non solo Bondone ma i parenti e tutti coloro che nella villa e fuori lo conoscevano. Attorno agli anni ottanta, e dunque a circa dieci anni, risalirebbe, secondo la tradizione, il famoso incontro con Cimabue cui sarebbe seguito il trasferimento a Firenze ed un periodo di alunnato presso la bottega del maestro. L'episodio dell'incontro \u00e8 riportato oltre che da Vasari anche da Lorenzo Ghiberti, nei suoi Commentarii, scritti verso il 1447. Null'altro si sa in merito alla sua prima formazione artistica.\nBenvenuto Cellini soggiorn\u00f2 a Vicchio, in una casa vicina all'Oratorio della Misericordia, tra il 1559 e il 1571. In una di queste visite, il 28 agosto 1560, l'artista fu protagonista di uno spiacevole episodio: invitato a cena dal fratello di colui che gli aveva venduto la casa, un certo \u201cSbietta\u201d, gli fu offerta un'insalata condita col veleno che gli cost\u00f2 grandi malori, come narra lui stesso, e una cura pesante per pi\u00f9 di un anno.\nNella zona San Piero a Sieve - Barberino di Mugello ebbe origine la stirpe medicea: la tradizione li vuole poveri, anzi poverissimi, carbonai nei boschi mugellani, finch\u00e9 uno di essi divenne medico dando il nome alla casata e lo stemma, le cui \u201cpalle\u201d non sarebbero che pillole o coppette. Cosimo d\u00e9 Medici am\u00f2 molto il Mugello e incaric\u00f2 Michelozzo di ristrutturare le ville del Trebbio e di Cafaggiolo. Quest'ultima fu lungamente e intensamente abitata dai Medici: \u00e8 stata anche teatro di un omicidio, quello della figlia di Don Garcia di Toledo, Eleonora. La donna, recatasi molto giovane alla corte di Toscana, si innamor\u00f2 dello zio Cosimo I. Questi si affrett\u00f2 a dare in sposa Eleonora a suo figlio Pietro. Ma non fu un matrimonio riuscito, in quanto il marito era vizioso ed adultero a tal punto da trascurare completamente la giovane moglie. Eleonora si dette a frequentare a sua volta uomini diversi. Uno di loro, per farsi onore agli occhi di Eleonora, mentre giocava al calcio in Piazza Santa Croce, oltraggi\u00f2 un avversario che aveva parlato della sua tresca. Ne segu\u00ec una contesa che si risolse nell'uccisione del malcapitato. Di conseguenza l'ammiratore fu imprigionato nella Fortezza dell'Elba, da dove continu\u00f2 a corteggiare Eleonora. Scoperto, fu portato a Firenze e decapitato nel cortile del Bargello. Il marito invit\u00f2 quindi la moglie a recarsi alla Villa di Cafaggiolo, dove, dopo averla preceduta, a sera inoltrata, uccise la giovane donna, con numerose pugnalate. La notte dell'11 luglio 1576 il cadavere di Eleonora venne portato a Firenze e sepolto in segreto nella cappella di San Lorenzo. Si dice che il fantasma della sfortunata aleggi ancora tra le stanze del castello.\nGuido di Piero conosciuto come Beato Angelico nacque tra il 1395 e ai 1400 a Vicchio. Proprio nella Firenze dei Medici, agli inizi del Quattrocento, cominci\u00f2 l'attivit\u00e0 di \u201cdipintore\u201d.\nFigura davvero singolare quella di Fra Giovanni da Fiesole nella storia dell'arte. E tanto \u00e8 singolare nella storia dell'arte quanto \u00e8 unica nella storia della Chiesa. La diffusa fama di santit\u00e0 che lo distinse gi\u00e0 in vita, tanto da nominarlo con l'appellativo di Angelicus e di Beatus, \u00e8 stata riconosciuta ufficialmente: il pittore domenicano \u00e8 l'unico artista nella storia della Chiesa elevato agli onori degli altari. L'unico al quale, agli atti del processo canonico conclusosi nel 1983, per la prima volta non furono allegati scritti spirituali o teologici, ma il catalogo completo delle opere: le 135 tavole che riproducono i suoi dipinti. Del resto, ad intuire che l'arte del maestro fiorentino non poteva esser compresa se non alla luce della sua vita fu proprio il Vasari, il primo (e per eccellenza) biografo del Beato Angelico, che, nelle Vite, cos\u00ec inizia a scriverne: \u201cFrate Giovanni Angelico da Fiesole, il quale fu al secolo chiamato Guido, essendo non meno stato eccellentissimo pittore e miniatore che ottimo religioso, merita per l'una e l'altra cagione, che di lui sia fatta honoratissima memoria\u201d.\nLa nobile famiglia Della Casa trasse origini dal Mugello e prese il nome da un villaggio di questa vallata, situato nelle vicinanze della pieve di San Giovanni Maggiore (Borgo San Lorenzo). Nel 1544 un membro della famiglia, Giovanni Della Casa viene creato arcivescovo di Benevento e nunzio apostolico della Repubblica di Venezia. Il Monsignore scrisse il famosissimo \u201cGalateo\u201d che insegn\u00f2 al mondo le buone maniere. Il frontespizio della prima edizione riportava:\n\u201cTrattato di messer Giovanni della Casa nel quale, sotto la persona d'un vecchio idiota ammaestrante un suo giovanetto, si ragiona de' modi che si debbono, o tenere o schifare nella comune conversazione, cognominato GALATEO\u201d.\nTra i signori e i condottieri Maghinardo Pagani da Susinana ha certamente occupato un posto di tutto rispetto. Passato ai posteri anche per quella citazione non proprio benevola di Dante Alighieri nella Divina Commedia: \u201cil leoncel dal nido bianco / che muta parte dalla state al verno\u201d (Inferno, XXVII, 50-51), Maghinardo ricopr\u00ec un ruolo centrale nelle vicende politiche e militari della Romagna Toscana dell'ultimo quarto del XIII secolo e nessun luogo sarebbe stato pi\u00f9 adatto degli inferi danteschi per collocare il capo indiscusso (dopo la morte di Guido da Montefeltro) della fazione ghibellina e signore di Forl\u00ec (1292), Imola (1292-1302), Faenza (1282-1285 e 1291-1302) e di decine di castelli sparsi tra il Lamone e il Santerno. Il leone azzurro in campo argenteo, stemma gentilizio dei Pagani, aveva il suo punto di forza nell'alta valle del Senio da cui, con il castello di Susinana (Palazzuolo Sul Senio), la famiglia controllava, sin dall'XI secolo, il passo appenninico sulla strada per Firenze.\nMarradi 1885. Il 20 agosto nasce il poeta Dino Campana da Giovanni, maestro elementare, e Francesca Luti, detta Fanny.\nUna figura avvolta da un fascino misterioso, come i tanti maestri dell'arte e della letteratura che hanno camminato in bilico tra il genio e la follia. Nel 1913 Campana aveva gi\u00e0 conosciuto il manicomio e il carcere, gli insuccessi e le incomprensioni, la vita errabonda e infiniti mestieri in Italia, in Europa e in Sudamerica.\nIn una fredda giornata di dicembre di quell'anno Giovanni Papini e Ardengo Soffici, i celebri direttori della rivista fiorentina \u00abLacerba\u00bb, trovarono sulla porta della redazione un uomo giovane, dall'aspetto tedesco, infreddolito nell'abito logoro e troppo leggero. Campana consegn\u00f2 loro il manoscritto del libro che doveva essere la \u00absola difesa e giustificazione \u00bb della sua vita. Nel libro intitolato \u201cIl pi\u00f9 lungo giorno\u201d, aveva raccontato le sue notti e le sue albe, i viaggi e i ritorni, le citt\u00e0 e le montagne. Ma, tra le mille occupazioni dei due letterati fiorentini, la raccolta and\u00f2 perduta (riemerger\u00e0 nel 1971), e il poeta sar\u00e0 costretto a riscriverla. Mutato e accresciuto rispetto alla prima redazione, il libro, col nuovo titolo \u201cCanti Orfici\u201d, esce a Marradi nel 1914, richiamando l'attenzione dei lettori pi\u00f9 avvertiti; poi, complice la guerra, complice forse la breve ma passionale storia d'amore con la scrittrice Sibilla Aleramo, Campana precipita nella notte che da tempo lo insidia. Nel gennaio 1918 viene ricoverato in manicomio e nel cronicario di Castel Pulci, dove rester\u00e0 quattordici anni, fino alla morte (1\u00ba marzo 1932).\nI luoghi dei Medici.\nNei secoli, i membri della famiglia Medici hanno lasciato inel loro territorio di origine segni molteplici del loro potere.\nA Scarperia e San Piero, in posizione sopraelevata rispetto, si erge la cinquecentesca Fortezza Medicea di San Martino, caratterizzata da un circuito irregolare, estesa circa un miglio. Costruita per volont\u00e0 del Granduca Cosimo I de' Medici, fu portata a compimento da Bernardo Buontalenti.\nSempre nel comune di Scarperia e San Piero \u00e8 la Villa medicea del Trebbio, opera di da Michelozzo Michelozzi, villa castello costruita sui ruderi di una precedente torre feudale su commissione di Cosimo de' Medici. Conserva un pergolato del XVII sec. e il giardino all'italiana.\nA Barberino di Mugello si trova l'altra grande opera commissionata da Cosimo il Vecchio a Michelozzi, la villa medicea di Cafaggiolo. Fu la \u201cvilla delle delizie\u201d di Lorenzo il Magnifico. Dietro la villa vasto e folto bosco \u201cselvatico\u201d.\nPoco distante da Villa di Cafaggiolo, sempre nel territorio di San Piero a Sieve, la Chiesa e il Convento di Bosco ai Frati, anch'essi di disegno michelozziano e intento di Cosimo de' Medici. All'interno \u00e8 conservato un Crocifisso Ligneo attribuito a Donatello, incunaboli sacri e dipinti del XVI e XVII secolo.\nA Scarperia e San Piero, si trova anche il trecentesco Palazzo dei Vicari dove per secoli hanno soggiornato i vicari inviati da Firenze per il controllo del territorio. La facciata e l'atrio \u00e8 interamente costellata da stemmi appartenuti ai vicari della Repubblica Fiorentina. \u00c8 sede del Museo dei Ferri Taglienti.\nIl Liberty.\nNel Mugello sono presenti anche esemplari architettonici e decorativi del periodo Liberty, grazie all'attivit\u00e0 della famiglia Chini che trasfer\u00ec un'importante parte dell'attivit\u00e0 fiorentina a Borgo San Lorenzo. Nel 1906, infatti, Galileo Chini, assieme al cugino chimico Chino Chini, fond\u00f2 a Borgo San Lorenzo la manifattura \u201cFornaci San Lorenzo\u201d per la produzione di ceramiche e vetrate, nella quale collaborarono anche i figli di quest'ultimo, in particolare Tito Chini che dal 1925 divenne direttore artistico della manifattura al posto di Galileo Chini.\nOggi possiamo ammirare ci\u00f2 che la famiglia Chini ha creato nel \u201cMuseo della Manifattura Chini\u201d ospitato a Villa Pecori Giraldi a Borgo San Lorenzo e nei decori sparsi nel Mugello, nell'Italia e nel mondo.\nIl sistema museale.\nI musei del Mugello sono organizzati nel progetto culturale \u201cMuseo Diffuso\u201dche raccoglie diverse realt\u00e0 presenti nel territorio e si articola in 4 sistemi: naturalistico, demo-etno-antropologico, dei beni storico-culturali e dei beni archeologici.\nOgni polo comprende punti museali, laboratori didattici e itinerari.\nCuriosit\u00e0.\nD'inverno i contadini mugellani si riunivano \u201ca veglia\u201d in cucina intorno al focolare: si commentavano i fatti del giorno e si raccontavano storie di fatti misteriosi e strani che impaurivano i ragazzi. Protagonisti dell'universo narrativo erano il diavolo, le streghe, i fantasmi, i lupi mannari. Si narrava che nella zona tra Pietramala e Piancaldoli (Firenzuola) il vescovo di Firenze San Zanobi riusc\u00ec a vincere la scommessa con il diavolo su chi fosse riuscito a portare il sasso pi\u00f9 grosso sul monte. La posta in palio erano le anime degli abitanti dei dintorni che furono salvate dalla dannazione grazie al trasporto del meteorite, detto \u201csasso di San Zanobi\u201d, sulla pendice appenninica mentre il \u201csasso del diavolo\u201d risulta tuttora inferiore per grossezza e altitudine.\n\u201cAndar a Scarperia la non mi torna, son tutti birri e spie e limacorna\u201d recita un detto popolare, non certo tenero con gli abitanti del borgo mugellano. Se i primi due appellativi sono ingiusti e malevoli, il terzo ha un fondamento nella constatazione che le allora numerose botteghe di coltellinai a Scarperia usavano come materia prima i corni di bue per i manici dei loro prodotti. Il mestiere dei coltellinai di Scarperia nacque nel periodo immediatamente successivo alla fondazione del castello, fu regolamentato da uno statuto che privilegiava gli abitanti del luogo e imponeva l'uso di acciaio di prima qualit\u00e0. Non si producevano solo coltelli ma ogni tipo di ferro tagliente per uso domestico e lavorativo (forbici, cesoie, forchette) e per uso bellico (pugnali, lance, spade). Nel censimento fatto in occasione del sesto centenario della fondazione del castello (1906) si contavano 46 botteghe con quasi 300 addetti.\nNel 1559 Cosimo I dei Medici fa pubblicare il bando a tutela dei boschi: la prima legge a favore dell'ambiente.\nQuesta si interessa prevalentemente dei boschi situati sulle cime delle montagne, per la loro capacit\u00e0 di trattenere l'impeto dei venti ed evitare che le piogge, trovando la montagna priva delle piante, devastino la pianura. La legge del 17 novembre, fra le altre cose, proibisce il taglio e l'arroncatura lungo il crinale, per un miglio di qua e di l\u00e0 dalla cima.\nTra la fine dell'800 e i primi del \u2018900 nella zona detta l'Alpe di Grezzano il medico svizzero Edmond Dapples avvi\u00f2 un grandioso programma di rimboschimento e bonifica. Nel 1930 si scrive che Dapples aveva gi\u00e0 messo a dimora 1.600.000 piantine.\nAttivit\u00e0 ricreative.\nTrekking.\nIl sistema escursionistico locale \u00e8 denominato \u201cSO.F.T.\u201d (acronimo di \u201cSOrgente di Firenze Trekking\u201d) e congiunge le montagne del Mugello ai colli della Val di Sieve. Si tratta di un sistema di percorsi articolati in un anello principale e ventidue anelli secondari ad esso collegati e riconoscibili da apposita segnaletica con triangoli bianchi e rossi . L'anello principale percorre una tratta di crinale appenninico (Passo della Futa - Monte Falterona), spartiacque tra il dominio tirrenico e adriatico e la dorsale che separa il bacino del Mugello dalla conca di Firenze - Prato e dalla Val di Bisenzio (M. Giovi, Passo Croci di Calenzano, Calvana).\nCicloturismo.\nOltre alle strade trekking percorribili anche con la mountain bike, dal 2013 in Mugello \u00e8 attivo un distretto cicloturistico \u201cMugello in Bike\u201d. Si tratta di un sistema integrato di percorsi su strada e salite dove, grazie ai totem posizionati lungo gli itinerari e ad una card personalizzata, \u00e8 possibile registrare il proprio passaggio e ottenere il \u201cBrevetto dello Scalatore\u201d, dopo aver scalato le 7 salite dotate di lettore, o quello del \u201cGran Tour\u201d, dopo essere passati da tutti i 13 totem posizionati lungo il percorso. La card messa a disposizione da Mugello in Bike \u00e8 completamente gratuita e permette di accedere a tutti i servizi offerti del sistema cicloturistico, come per esempio ospitalit\u00e0 accreditata e punti di ristoro.\nAutodromo Internazionale del Mugello.\nL'Autodromo internazionale del Mugello (Mugello Circuit) si trova nel comune di Scarperia e San Piero.\nSport.\nOgni anno al Mugello Circuit viene ospitato il Gp d'Italia MotoGP, fatta eccezione per il 2020 dove per la Pandemia di COVID-19 del 2019-2021 viene ospitato il Gp Di Toscana Ferrari 1000 di F1.\nOgni 1\u00ba maggio si ottiene la Coppa Ciclistica dei Lavoratori. Le squadre ciclistiche nel territorio sono 2: \nC.C. APPENNINICO 1907 \nS.C. GASTONE NENCINI (fondata dall'omonimo ciclista)\nOgni paese ha la sua squadra di calcio la pi\u00f9 importante \u00e8 la Fortis Juventus di Borgo San Lorenzo\nIl Campionato italiano di velocit\u00e0, la Porsche Cup e altri eventi si svolgono ogni anno al Autodromo internazionale del Mugello"}
{"id": "115441", "revid": "2143584", "url": "https://it.wikipedia.org/wiki?curid=115441", "title": "Lamp", "text": ""}
{"id": "115444", "revid": "110157", "url": "https://it.wikipedia.org/wiki?curid=115444", "title": "Erlenbach (Svizzera)", "text": "Erlenbach (toponimo tedesco) \u00e8 un comune svizzero di 5\u00a0517 abitanti del Canton Zurigo, nel distretto di Meilen.\nGeografia fisica.\nErlenbach si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nErlenbach \u00e8 servito dall'omonima stazione sulla Rechtsufrige Z\u00fcrichseebahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115447", "revid": "110157", "url": "https://it.wikipedia.org/wiki?curid=115447", "title": "Herrliberg", "text": "Herrliberg (toponimo tedesco) \u00e8 un comune svizzero di 6\u00a0300 abitanti del Canton Zurigo, nel distretto di Meilen.\nGeografia fisica.\nHerrliberg si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHerrliberg \u00e8 servito dalla stazione di Herrliberg-Feldmeilen sulla Rechtsufrige Z\u00fcrichseebahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115450", "revid": "164844", "url": "https://it.wikipedia.org/wiki?curid=115450", "title": "Camera a scintillazione", "text": ""}
{"id": "115451", "revid": "104458", "url": "https://it.wikipedia.org/wiki?curid=115451", "title": "K\u00fcsnacht", "text": "K\u00fcsnacht (toponimo tedesco) \u00e8 un comune svizzero di 14\u00a0192 abitanti del Canton Zurigo, nel distretto di Meilen; ha lo status di citt\u00e0.\nGeografia fisica.\nK\u00fcsnacht si affaccia sul Lago di Zurigo.\nStoria.\nLe prime tracce di insediamento provengono da insediamenti lacustri risalenti al periodo neolitico (tra il 4500 e il 2300 a.C.) nel Heslibach \"H\u00f6rnli\". Resti della tarda et\u00e0 del bronzo (2300-800 a.C.) sono stati trovati nella gola di K\u00fcsnacht, vicino alla collina delle rovine di Wulp. Nel 1978 vasti resti di una tenuta sono stati scoperti sul K\u00fcsnacht Allmend, il cui presunto nome latino \"fundus Cossiniacus\" (\"tenuta di Cossinius\") \u00e8 probabilmente la base del nome attuale del luogo. Questo nome divenne Chussennacho tra gli Alemanni che immigrarono nell'alto Medioevo e fu registrato per la prima volta per iscritto in questa forma in un documento papale del 1188. Nel 2018 sotto la sala da canto della scuola cantonale di K\u00fcsnacht \u00e8 stata scoperta una sepoltura risalente al IX-X secolo; sembrerebbe quindi che sul sito della chiesa sorgesse un edificio precedente, documentato per la prima volta nel 1188, secoli prima.\nNell'Alto Medioevo (dal 950 al 1250 d.C.), i diritti di signoria erano esercitati dai baroni di Regensberg, i cui servitori avevano sede nel castello di Wulp. Nel XIV secolo i Regensberg vendettero il dominio di K\u00fcsnacht alla dinastia cavalleresca dei M\u00fclner, che erano saliti alla nobilt\u00e0 come servitori dell'abbazia di Fraum\u00fcnster. Sempre nel XIV secolo, i Cavalieri dell'Ordine di San Giovanni stabilirono il loro distretto amministrativo, la Commenda di K\u00fcsnacht, vicino alla Chiesa di San Giorgio. L'ultimo comandante, Konrad Schmid, cadde nel 1531 come compagno di Ulrico Zwingli nella battaglia di Kappel. Nel 1384 il cavaliere G\u00f6tz III M\u00fclner vendette il baliaggio su K\u00fcsnacht e Goldbach alla citt\u00e0 di Zurigo per 400 gulden. K\u00fcsnacht divenne cos\u00ec parte dell'Obervogtei K\u00fcsnacht, amministrato da due Oberv\u00f6gte appartenenti al consiglio di Zurigo. Questa affiliazione dur\u00f2 fino al 1798.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA K\u00fcsnacht ha sede l'Istituto C.G. Jung e nel cimitero del comune si trova la tomba della famiglia Jung, nella quale riposano i resti di Carl Gustav Jung e della moglie Emma.\nInfrastrutture e trasporti.\nK\u00fcsnacht \u00e8 servito dall'omonima stazione e da quella di K\u00fcsnacht Goldbach, sulla Rechtsufrige Z\u00fcrichseebahn (linea S7 della rete celere di Zurigo), e da quella di Forch, sulla ferrovia Zurigo-Esslingen (linea S18 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115452", "revid": "124506440", "url": "https://it.wikipedia.org/wiki?curid=115452", "title": "Live at Wembley '86", "text": "Live at Wembley '86 \u00e8 un album dal vivo del gruppo rock britannico Queen, pubblicato per la prima volta in vinile e doppio CD, il 2 giugno 1992, ma registrato dal vivo allo stadio di Wembley di Londra, sabato 12 luglio 1986, durante una tappa del Magic Tour europeo, svoltosi dopo l'uscita del precedente lavoro della band \"A Kind of Magic\".\nNell'agosto del 2003 l'album \u00e8 stato rimasterizzato dalla Hollywood Records e ripubblicato negli Stati Uniti in doppio CD, con il nuovo titolo Live at Wembley Stadium, alcune \"bonus tracks\" e preceduto in giugno da un'ulteriore riedizione in doppio DVD.\nRegistrato e distribuito da W.L.S.T. in Europa, sotto licenza della EMI / Parlophone. La track list \u00e8 la stessa in entrambi i CD.\nCover.\nNei 2 concerti a Wembley, del resto come in tutto il \"Magic Tour\", i Queen hanno inserito in scaletta anche diverse cover.\nThe Original Concert.\nIl concerto inizi\u00f2 alle 16.00 e il prezzo del biglietto era di \u00a314.50. Quel giorno si esibirono 3 band prima dei Queen:\nI Queen iniziarono alle 20.45, lo si capisce durante l'esecuzione di \"A Kind of Magic\", dopo circa 15 minuti dall'inizio del video: per un attimo viene inquadrato l'orologio di Brian indicare le 9."}
{"id": "115453", "revid": "2217448", "url": "https://it.wikipedia.org/wiki?curid=115453", "title": "Dialetto toscano", "text": "Con dialetto toscano si intende un insieme di vernacoli (ossia un continuum dialettale) di ceppo romanzo diffuso nell'area d'Italia corrispondente all'attuale regione Toscana, con l'esclusione delle parlate della Romagna toscana, di quelle della Lunigiana e di quelle dell\u2019area carrarese.\nCaratteristica principale di tali idiomi \u00e8 quella di essere sostanzialmente parlati; ci\u00f2 garantisce una chiara distinzione dall'italiano, che da sempre (e soprattutto fino al 1860) \u00e8 stata una lingua quasi esclusivamente scritta, letteraria, aristocratica, parlata dalle \u00e9lite scolarizzate. Il toscano quindi \u00e8 un sistema linguistico allo stesso tempo innovativo (grazie all'uso vivo), ma anche conservativo, arcaizzante, grazie al suo (ancora oggi forte) legame con le aree pi\u00f9 rurali della regione. \nTradizionalmente, il toscano non era considerato un dialetto italiano data la grande somiglianza con l'italiano colto di cui, peraltro, \u00e8 la fonte (sia pure modificatasi nel tempo rispetto alla parlata odierna) perch\u00e9 ritenuto, una semplice variante o \"vernacolo\" dell'italiano. \nI primi contributi letterari significativi in toscano risalgono al XIII-XIV secolo con le opere di Dante Alighieri, Francesco Petrarca e Giovanni Boccaccio, e successivamente nel XVI secolo con Niccol\u00f2 Machiavelli e Francesco Guicciardini, che conferirono ai parlari toscani la dignit\u00e0 di \"lingua letteraria\" della penisola. \nAl momento dell'unificazione dell'Italia fu scelto come lingua da adoperare ufficialmente, mettendo fine a una secolare discussione, a cui aveva partecipato anche Dante (nel \"De vulgari eloquentia\"), che vedeva due fazioni contrapposte, una che sosteneva la nascita di una lingua italiana sulla base di uno dei cosiddetti dialetti e un'altra che si proponeva di creare una nuova lingua che prendesse il meglio dai vari dialetti. Prese piede agli inizi del XIX secolo proprio la prima corrente, soprattutto grazie al prestigioso parere di Alessandro Manzoni (molto nota \u00e8 la vicenda relativa alla scelta della lingua per la stesura de \"I promessi sposi\" e \"i panni sciacquati in Arno\"), ma non poche furono le critiche mossegli da chi sosteneva (in primo luogo il glottologo goriziano Graziadio Isaia Ascoli) che il toscano era un dialetto come gli altri e una vera lingua nazionale sarebbe potuta nascere solo dopo l'incontro tra le varie culture del paese.\nLocutori.\nIl numero di locutori che parlano oggi dialetti di tipo toscano \u00e8 superiore ai 3.000.000 di persone, contando gli abitanti della Regione, con l'esclusione dei territori della Romagna toscana, quelli della Lunigiana e quelli dell\u2019area carrarese. Questi ultimi, pi\u00f9 per esclusione, sono attribuiti alla famiglia emiliana, sebbene con forte peculiarit\u00e0 locali e un sostrato ligure, e includendo invece all'area toscanofona la Corsica settentrionale dove viene parlato il dialetto cismontano e l'area dell'Umbria confinante con la Toscana dove viene parlato il chianino.\nVirtualmente, i milioni di persone che parlano italiano sono in grado di comprendere il toscano, proprio perch\u00e9 il fiorentino \u00e8 il sostrato dell'italiano standard contemporaneo, indipendentemente dal fatto che le caratteristiche fonetiche superficiali degli accenti toscani appaiano troppo \"peculiari\" rispetto alla pronuncia italiana neutra, spesso tanto ai profani quanto ai glottologi.\nCaratteristiche dei dialetti.\nI dialetti toscani presentano caratteristiche uniformi sebbene esistano alcune discrepanze che danno vita a varianti locali.\nFonetica e fonologia.\nGorgia toscana.\nIl termine gorgia indica il passaggio allofonico delle consonanti occlusive sorde , e a fricative in posizione post-vocalica , , . Un esempio tipico \u00e8 l'articolazione della come in posizione intervocalica , per la \"casa\", [\u02c8bu\u02d0ho] \"buco\".\nLa gorgia trova il suo culmine a Firenze (dove \u00e8 molto pi\u00f9 marcata che in qualunque altro comune, soprattutto a nord della citt\u00e0 e del comune, mentre a sud si affievolisce leggermente) a Prato e Siena, mentre tende a indebolirsi sia andando verso occidente sia verso oriente fino a diventare fenomeno saltuario nell'aretino e nella zona Val di Chiana-Cortona (dove inoltre si risente dell'influenza umbra); persiste invece, ma limitandosi alla sola , a Pistoia, nella Maremma (Cecina-Orbetello) e nelle Colline Metallifere (Volterra-Massa Marittima) e scompare nell'area pisana-lucchese-livornese, in cui si ha l'elisione della consonante in posizione intervocalica ( a Siena, Firenze, Pistoia, Prato e Grosseto sar\u00e0 mentre a Livorno e Pisa sar\u00e0 . \nLa gorgia \u00e8 un fenomeno fonetico-allofonico, cio\u00e8 di pronuncia dei fonemi. Non \u00e8 un cambiamento fonematico, perch\u00e9 non coinvolge i suoni a livello di struttura delle parole. Di conseguenza la struttura fonematica del fiorentino non ha pi\u00f9 consonanti dell'italiano neutro (anzi, ha esattamente gli stessi fonemi dell'italiano). Talora, in grafia dialettale, viene scritto un apostrofo come per indicare che sia caduta la /k/ in casi in cui viene invece pronunciata una [h]: tale grafia \"popolare\" \u00e8 per\u00f2 fuorviante, poich\u00e9 il fonema /k/ non \"scompare\" mai in fiorentino. Nei casi delle altre consonanti affette dalla gorgia, \u2192 e \u2192 , \u00e8 sconsigliabile tentare di rappresentarne la pronuncia, se non in IPA. In grafia dialettale, si dovr\u00e0 scrivere semplicemente \"capitani\" per .\nDeaffricazione di /\u02a7/ e /\u02a4/.\nUn altro fenomeno allofonico importante \u00e8 l'indebolimento intervocalico delle consonanti affricate comunemente dette \"g palatale\" IPA e \"c palatale\" IPA , chiamato tradizionalmente \"attenuazione\".\nTra due vocali (e in assenza di rafforzamento fonosintattico), la consonante scempia \"affricata postalveolare sonora\" passa a \"fricativa postalveolare sonora\":\nQuesto fenomeno \u00e8 evidente e si pu\u00f2 chiaramente sentire nel parlato (ed \u00e8 diffuso - - anche in Umbria e nelle Marche): \"la gente\", in italiano standard // , si realizza in toscano come .\nAnalogamente, la consonante \"affricata postalveolare sorda\" passa a \"fricativa postalveolare sorda\" tra due vocali:\nCos\u00ec, \"la cena\", in italiano standard // , in toscano diviene .\nDato che in toscano (e anche in italiano standard) il fonema , rappresentato dal digrafo \"sc\", \u00e8 sempre geminato in posizione post-vocalica, non pu\u00f2 avvenire confusione a livello fonologico tra i suoni espressi: \"pesce\", in italiano standard e toscano: ; \"pece\", in italiano standard: , in toscano: . Nel caso del fono non pu\u00f2 avvenire alcuna confusione dato che la geminata (di e.g. \"legge\", \"poggio\") viene realizzata come affricata [\u02a4\u02d0], non fricativa *[\u0292\u02d0]. \nAffricazione di /s/.\nUn fenomeno comune a tutta la Toscana (ad eccezione delle zone di Firenze e Prato) \u00e8 il passaggio della fricativa ad affricata quando preceduta da , , .\nAd esempio, \"il sole\", che in italiano standard si pronuncia /, in toscano non-fiorentino suona ]; il fenomeno \u00e8 presente anche dopo di una consonante, come in \"falso\".\nSi tratta di un fenomeno diffuso in tutta l'Italia centromeridionale, in alcune parti della quale si pu\u00f2 avere anche sonorizzazione di .\nElisione di /w\u0254/ in /\u0254/.\nQuesto fenomeno coinvolge la sequenza , che proviene da un fonema latino unico \"\u014f\" (), che perde la in toscano moderno, cos\u00ec che:\nCos\u00ec:\nIl latino \"b\u014fnum\" diventa in (fiorentino trecentesco e quindi in italiano) \"buono\" , ma in toscano (moderno) torna a ridursi a \"b\u00f2no\" (in realt\u00e0, la forma \"ridotta\" , in toscano, \u00e8 sempre coesistita a livello popolare con la sequenza ).\nTrasformazione di /gj/+vocale in /dj/+vocale\nComune in vari vernacoli \u00e8 la mutazione del gruppo \"ghi\"+vocale in \"di\"+vocale, ad es. \"ghiaccio\"\u2192\"diaccio\".\nTrasformazione di /skj/+vocale in /stj/+vocale.\nIn Toscana il gruppo \"schi\" diviene \"sti\", ad es. \"schiacciata\" si dice \"stiacciata/stiaccia'a\".\nRotacismo.\nNella costa tirrenica seguito da consonante diviene , similmente a come accade in alcune zone del Lazio. Es. \"altro\" \u2192 \"artro\", \"albero\" \u2192 \"arbero\", e l'articolo \"il\" passa a \"ir\".\nSintassi.\nNon si riconoscono nel dialetto toscano fenomeni sintattici particolari diversi dall'italiano standard.\nMorfologia.\nArticolo determinativo davanti ai nomi propri\nOltre che nei dialetti non toscani come quelli della provincia di Massa-Carrara o dei territori amministrativamente toscani posti oltre il crinale appenninico, anche in garfagnino-versiliese, pistoiese, pratese e in numerose varianti del fiorentino (eccettuate quelle parlate nell'Empolese, in una parte della Val di Pesa e nel Valdarno superiore) \u00e8 tipico l'utilizzo dell'articolo determinativo davanti ai nomi propri femminili, caratteristica diffusa anche nel Nord, ma non \u00e8 usuale apporlo ai nomi maschili. Tale caratteristica manca in lucchese (se non in valdinievolino), senese, aretino, casentinese, grossetano, amiatino ecc.\nTu\" e \"Te\nIn toscano, come in parecchie variet\u00e0 settentrionali dell'italiano, \u00e8 d'uso corrente il pronome te anche al nominativo/soggetto, in luogo dell'italiano standard tu.\nNel fiorentino viene usato il pronome \"tu\" molto spesso nelle frasi.\nSi d\u00e0 inoltre il caso di due pronomi soggetto, in cui il primo \u00e8 forma libera, il secondo un clitico: \"te tu devi fare..\". (come in francese \"moi, je t'aime\"). \n\"Non\".\nIn tutta la Toscana la negazione \"non\" viene modificata in \"un\".\nDoppio pronome dativo.\nFenomeno morfologico, citato anche da Alessandro Manzoni nel suo romanzo \"I promessi sposi\", \u00e8 il raddoppiamento del pronome personale dativo.\nNel porre un pronome personale al complemento di termine, chiamato anche caso dativo con un verbo, l'italiano standard si serve di una \"preposizione + pronome\", \"a me\", o di una forma sintetica, \"mi\". Il toscano si serve di entrambi nella frase come rafforzamento del dativo/complemento di termine:\nQuesta forma \u00e8 diffusa in tutto il Centro-Sud, non solo in Toscana, ed \u00e8 considerata ridondante e scorretta in italiano standard. Tuttavia, alcuni linguisti tendono a rivalutare questo costrutto. Aldo Gabrielli scrive in proposito: \u00abNon \u00e8 errore, non \u00e8 da segnare con matita blu, e nemmeno con matita rossa. Qui pure si tratta semplicemente d'uno di quei casi in cui la grammatica concede l'inserzione in un normale costrutto sintattico di elementi sovrabbondanti al fine di dare alla frase un'efficacia particolare, un particolare tono. \u00c8 insomma uno dei tanti accorgimenti stilistici di cui tutte le lingue fanno uso\u00bb. Un fenomeno simile si trova anche nella lingua veneta, nella lingua macedone, dov'\u00e8 obbligatorio date certe condizioni, e nella lingua bulgara; si trova anche in altre lingue romanze, come in spagnolo dove l'espressione \"a m\u00ed me gusta\" \u00e8 d'uso comune. Anche il linguista Giovanni Nencioni, presidente dell'Accademia della Crusca, ha affermato che questa forma adempie una sua specifica funzione comunicativa nell'italiano parlato, ed \u00e8 utilizzabile in contesti opportuni.\nIn alcuni dialetti si pu\u00f2 sentire anche il doppio pronome accusativo (ad esempio \"me mi vedi\"), ma \u00e8 una forma antiquata e di scarso uso comune.\nNoi + \"Si\" impersonale.\nUn fenomeno morfologico diffuso nell'intero territorio dialettale toscano (e comune alla lingua francese) \u00e8 l'uso personale del \"si\" in forma \"impersonale\" (da non confondersi con il \"\"si\" passivante\" e il \"\"si\" riflessivo\").\nIn particolare, oltre alla forma regolare di prima persona plurale per tutti i verbi, \u00e8 possibile usare anche la costruzione \"si\" + verbo in terza persona singolare, a cui pu\u00f2 venire preposto anche il pronome soggetto di prima persona plurale \"'noi\", poich\u00e9 il \"si\" viene sentito come parte integrante della coniugazione del verbo.\nIl fenomeno avviene in tutti i tempi verbali, compresi quelli composti. Qui, la sostituzione di \"noi\" con \"si\" porta con s\u00e9 l'uso del verbo \"essere\" come ausiliare, anche se il verbo richiederebbe \"avere\" come ausiliare. Inoltre il participio passato deve accordarsi col soggetto in genere e numero se il verbo di per s\u00e9 avesse avuto \"essere\" come ausiliare, mentre non si accorda se in genere avesse richiesto il verbo \"avere\" (come per il si passivante e il \"si impersonale\": \"si \u00e8 detto, si sono detti\"). In francese l'ausiliare rimane regolare e il participio passato deve accordarsi col soggetto in genere e numero se l'ausiliare del verbo \u00e8 \"essere\".\nGeneralmente \"si\" si elide davanti ad \"\u00e8\" (S').\nL'uso del si impersonale al posto del noi evita in toscano l'ambiguit\u00e0 tra indicativo e il congiuntivo (che invece si crea in italiano standard) poich\u00e9 \"(noi) si mangia\" e \"che si mangi\" sono forme distinte mentre l'italiano ha \"mangiamo\" sia per l'indicativo sia per il congiuntivo.\n\"Fare\" e \"andare\".\nUn altro fenomeno morfologico molto presente nel toscano (ma comune anche ad altri dialetti) \u00e8 la forma breve delle prime persone singolari al presente di \"fare\" e \"andare\".\nQueste forme brevi dei verbi sono dovute al continuo uso di queste forme nella lingua parlata, fatto che ha provocato una perdita dei suoni interni tra la prima consonante e la desinenza personale -o nel caso di \"vado\", e poi regolarizzazione del paradigma per \"faccio\", presumibilmente sul modello:\nArcaismi (verbo diventare).\nIn alcune aree della toscana centro occidentale (area del pisano) si usano tuttora forme arcaiche o ricercate di alcuni verbi. Ad esempio il verbo \"diventare\" \u00e8 usato nella sua forma arcaica/poetica \"doventare\".\nAggettivi possessivi.\nAltro fenomeno morfologico prevalente nel toscano \u00e8 la perdita delle desinenze di genere e numero degli aggettivi possessivi delle tre persone singolari in posizione proclitica:\nIl fenomeno appare come simile a quello che ha portato alla formazione degli aggettivi possessivi spagnoli (che hanno forma identica).\nI pronomi possessivi non risentono di questo fenomeno, come gli aggettivi stessi se posti dopo il verbo o il nome:\nIn toscano, quindi: \"la casa \u00e8 mia\", \"a casa mia\", ma \"la mi' casa\".\nTuttavia quando l'aggettivo possessivo viene usato in funzione prepositiva, o come pronome possessivo dopo il verbo, la forma plurale presenta forme alternative:\nL'origine di queste forme plurali alternative \u00e8 da attribuire alla forma latina neutra plurale, \"mea\", \"tua\", \"sua\", che in italiano standard scompare, mentre in toscano \u00e8 sopravvissuta; forme di altro tipo sono da attribuire all'analogia con altre forme. \nPer indicare un avvenimento accaduto a noi stessi viene usato m\u2019\u00e8 \nArticolo determinativo maschile.\nUna caratteristica morfo-fonologica che suddivide i dialetti toscani riguarda l'articolo determinativo maschile singolare \"il\". Nella zona della parlata fiorentino-pratese, fino a Pistoia, esclusa, e fino a San Miniato, inclusa, e scendendo a sud fino a San Gimignano, Poggibonsi e alcune zone della Val d'Elsa, la consonante liquida cade, allungando (raddoppiando) la consonante successiva.\nIn tal modo l'articolo non forma pi\u00f9 legami con le preposizioni, ma solo col suo sostantivo:\nSi riesce a distinguere dal corrispondente articolo determinativo maschile plurale, perch\u00e9 quest'ultimo non provoca il raddoppiamento, inoltre spesso al posto della \"i\" \u00e8 usata la vocale \"e\":\nNell'area occidentale invece la liquida subisce spesso rotacismo ( \u2192 ), ad eccezione se seguita da un'altra :\nQuest'ultimo fenomeno \u00e8 variamente diffuso, soprattutto sulla costa (Livorno e Pisa).\nNella parte orientale (area aretina escluso Valdarno Superiore) ed anche nella parte nord occidentale (Versilia), la vocale \"i\" cade:\nPerdita di \"-re\".\nUn altro fenomeno morfologico, di origine dubbia ma quasi sicuramente non toscana, \u00e8 la perdita della desinenza -re dell'infinito.\nCaratteristica importante di questa perdita \u00e8 che l'accento rimane sulle posizioni precedenti, e non si sposta sulla nuova penultima sillaba, differenziando spesso la nuova forma dalla terza persona singolare dell'indicativo presente.\nLe forme risultanti sono cogeminanti quando \"ultimali\" (i.e. quando l'accento d'intensit\u00e0 cade sull'ultima sillaba), il che si spiega postulando una forma intermedia in \"-r\".\nQuesto fenomeno non si riscontra nelle zone di Firenze e Prato, tranne che all'interno di frase.\nNel verbo all'infinito seguito da particella pronominale la /r/ finale del verbo viene assimilata alla consonante iniziale dell'elemento enclitico.\nNei verbi riflessivi all'infinito della seconda coniugazione si ha la scomparsa non solo della \"r\" ma dell'intero gruppo \"er\" il quale viene sostituito da una \"i\".\npermettiti \npermettimi\npermettici\npermettivi\npermettigli\nPassato remoto\nCaratteristica di molti verbi toscani coniugati al passato remoto \u00e8 la desinenza in -\"iede\", al posto dell'italiano -\"ette\" e talvolta -\"onno\", al posto di -\"erono/arono/irono\" ecc.:\nNoi andammo al mare\u2192 \"No' s'andiede ai' mmare.\"\nLoro andarono al mare\u2192 \"Loro gli andonno/andettero/andiedero ai' mmare.\"\nSuddivisione dei vernacoli toscani.\nI dialetti di tipo toscano costituiscono un insieme di varianti minori locali, detti vernacoli, con differenze minime tra di essi ma comunque sufficientemente evidenti.\nNel Medioevo i vernacoli principali erano quattro: fiorentino, senese, lucchese e toscano orientale, situazione descritta anche da Dante Alighieri nel \"De vulgari eloquentia\" che li identific\u00f2 come fiorentino, senese, lucchese e aretino.\nNel XVI secolo il panorama vernacolare si complica perch\u00e9, secondo quanto descritto da Claudio Tolomei ne \"Il Cesano\", praticamente ogni borgo aveva il proprio vernacolo che si distingueva da quelli vicini per differenze sottili nell'accento e nel lessico, tanto sottili che un non toscano non le avrebbe colte, e cita come esempi i parlari di Arezzo, Volterra, Siena, Firenze, Pisa, Pistoia, Lucca, Cortona.\nNel XIX secolo, in base agli studi di Carl Ludwig Fernow, Johann Christoph Adelung e Ludwig Gottfried Blanc, i vernacoli principali erano sei: fiorentino, senese, pistoiese, pisano, lucchese e aretino. Questa suddivisione venne affinata da Francesco Cherubini che individu\u00f2 fiorentino, senese, pisano proprio, sassarese, lucchese, garfagnino, pistoiese, pesciatino, pratese, livornese, elbano, aretino, cortonese, maremmano, volterrano, corso.\nNella seconda met\u00e0 del XX secolo, Giovan Battista Pellegrini nella sua \"Carta dei dialetti d'Italia\" (1977) individu\u00f2:\nTale situazione \u00e8 stata ancor pi\u00f9 affinata da Luciano Giannelli (\"Toscana\", 1976, ma aggiornata nel 2000) che individua: \nAltri esempi.\nMugellano \n\"Esempio 1 (NB: non esiste una grafia unica per i dialetti toscani, quella in uso qui non \u00e8 quella dell'italiano)\"\n\"Tant' anni f\u00e0 s'andi\u00e8de \u00e0 camminare \u00e0 l'oster\u00eca bruciata. Si f\u00e9ce fatiha di p\u00e9 \u00ec ridere, anche perch\u00e9 e' piov\u00e9a ch' e' par\u00e9a vol\u00e9sse pienare tutta la valle d' \u00ec Mug\u00e8llo. M\u00e9ntre si st\u00e9a camminando, si vidde de' cignali ch' e' corr\u00e9ano veloce; \"Odd\u00eco, ora che si f\u00e0 \u00e9gli?!\" e' disse Gigi \"Oh, fiha l\u00e9ssa, gl' enno lontani, che v\u00f2' t\u00f9 ch' e' sia?\" gli f\u00e9ce Pi\u00e8ro. Quand' e' furno passi tutti e' cignali, e' mi' amici prencipiorno \u00e0 camminare, io per\u00f2 sti\u00e8di f\u00e9rmo. \"Ch\u00e9 fa' \u00f9?\" mi boci\u00f2 Gigi; Unn ero ripartito perch\u00e9 av\u00e9o visto un fungo in qu' \u00ec posto ndo' s'era! \u00e9 gl'\u00e8ra anche di v\u00e9lli boni! Ci si ferm\u00f2 l\u00ec, \u00e9 p\u00e9 c\u00e9na si f\u00e9ciano le talliat\u00e8lle co' porcini trifolati.\""}
{"id": "115454", "revid": "110157", "url": "https://it.wikipedia.org/wiki?curid=115454", "title": "R\u00fcschlikon", "text": "R\u00fcschlikon (toponimo tedesco) \u00e8 un comune svizzero di 5\u00a0744 abitanti del Canton Zurigo, nel distretto di Horgen.\nGeografia fisica.\nR\u00fcschlikon \u00e8 affacciato sul Lago di Zurigo. \nStoria.\nIl nome R\u00fcschlikon ed \u00e8 menzionato in alcuni documenti risalenti alla met\u00e0 del XII secolo come \"Rouslinchoven\" .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcschlikon \u00e8 servito dall'omonima stazione sulla Linksufrige Z\u00fcrichseebahn (rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115455", "revid": "1652635", "url": "https://it.wikipedia.org/wiki?curid=115455", "title": "Cioccolata calda", "text": "La cioccolata calda \u00e8 una bevanda dolce composta da latte, zucchero e cacao o cioccolato, da cui il nome. Divenne molto popolare in Europa dopo che nel vecchio continente arriv\u00f2 la pianta di cacao, proveniente dalle Americhe.\nStoria.\nI primi coltivatori e assidui consumatori del cacao furono probabilmente gli Olmechi, un'antica popolazione che visse e si svilupp\u00f2 nella regione Mesoamericana (l'odierno Messico centrale) e che colonizz\u00f2 e civilizz\u00f2 l'America intorno al 1500-1400 a.C. I Maya produssero in seguito una bevanda calda a base di cacao cui per\u00f2 aggiungevano i fagioli delle loro piantagioni, che si trovavano nella regione di Tabasco, nell'attuale Messico.\nLoro chiamarono questa bevanda \"xocoatl\" (da \"xocoztli\" che significa \"piccante, amaro\" e \"atl\" che sta per \"acqua\": la \"x\" \u00e8 un fonema derivante dalla lingua spagnola arcaica e che \u00e8 stato sostituito nella lingua inglese dal fonema \"sh\"). La ricetta dello \"xocoatl\" era molto semplice: si arrostivano i fagioli insieme al cacao, ed a questo miscuglio semi solido si aggiungeva acqua (in modo da farlo diventare liquido) e un po' di pepe.\nI Maya veneravano in maniera quasi religiosa questa bevanda ed i chicchi di cacao erano preziosi, tanto da essere usati come valuta di scambio economico. Dopo la scoperta dell'America (1492) Cristoforo Colombo invi\u00f2 in Europa semi di cacao, ma le grandi potenze europee rispedirono al mittente tali piantagioni, preferendo accogliere al loro interno coltivazioni pi\u00f9 facili da produrre. Quelli che il navigatore italiano chiamava \"indiani d'America\" continuarono a divinizzare le piante di cacao fino al 1517, anno in cui il conquistatore Hern\u00e1n Cort\u00e9s sbarc\u00f2 sul litorale messicano, vicino all'odierna Veracruz, dove era ubicato l'impero azteco.\nL'imperatore Montezuma II fece conoscere all'esploratore spagnolo la \"chocolatl\", una bevanda dolcissima a base di cioccolato condito con vaniglia e le spezie ed in modo che una volta preparato sia ridotto ad una schiuma avente la stessa consistenza del miele. La grande innovazione del \"chocolatl\" era che una volta introdotta in bocca essa diventava liquida grazie al freddo della saliva. Montezuma II consumava tale bevanda prima di entrare nel suo harem perch\u00e9 era convinto che la sostanza fosse afrodisiaca. Dopo la morte di Montezuma e la conquista dell'impero azteco, Cort\u00e9s fu nominato governatore dei territori da lui conquistati (il \"nuovo mondo\").\nIn questa veste egli decise di inviare gratuitamente in Spagna tanti chili di cacao: la corte dell'imperatore Carlo V grad\u00ec moltissimo la nuova bevanda, tanto che la cioccolata calda divenne il vero \"status symbol\" delle classi sociali economicamente avanzate. La cioccolata calda era anche il regalo di nozze che Carlo V inviava quando un membro della sua famiglia sposava un nobile straniero: questi regali contribuirono alla diffusione della cioccolata calda in tutta Europa, diffusione favorita anche dal fatto che il sovrano non volle mai rendere pubblica la ricetta della cioccolata calda; nacquero in questo modo varie leggende sulla preparazione di questa dolcezza.\nSviluppo.\nSecondo la tradizione, la cioccolata calda come la conosciamo oggi nacque negli anni sessanta del XVI secolo, quando il duca Emanuele Filiberto di Savoia decise di celebrare il trasferimento della capitale sabauda da Chamb\u00e9ry a Torino preparando la prima tazza di questa bevanda.\nNel XVIII secolo nacquero a Londra e in varie zone dell'Inghilterra le \"chocolate house\", che divennero celebri almeno quanto le \"coffee house\": in questi luoghi i clienti potevano consumare liberamente una tazza di cioccolata calda e parlare senza censura di politica, economia, scienza e filosofia. La prima \"Casa del Cioccolato\" nacque proprio nella capitale britannica nel 1657, ma a causa del suo costo eccessivo la cioccolata calda fu per pi\u00f9 di un secolo una bevanda rivolta esclusivamente all\"'\u00e9lite\" della societ\u00e0. Il termine \"cioccolata calda\" \u00e8 stato coniato probabilmente in Italia molto tempo dopo: inizialmente la bevanda era chiamata semplicemente cioccolata.\nQuando per\u00f2 si diffusero le tavolette di cioccolato, vendute soprattutto nei bar, fu chiaro che bisognava aggiungere un aggettivo alla cioccolata liquida per distinguerla da quella solida. Nel 1828 nacque nei Paesi Bassi la prima macchinetta che produceva la cioccolata calda tramite un dischetto di plastica contenente cacao, acqua e latte che veniva filtrato meccanicamente. La fragranza della bevanda uscita dalla macchinetta era per\u00f2 diversa da quella originale, in quanto pi\u00f9 acida. Si scopr\u00ec poco dopo che i progettisti della macchinetta avevano usato surrogato di cacao, che era meno gustoso rispetto al cacao originale ma che si legava pi\u00f9 facilmente al latte e all'acqua calda.\nSi \u00e8 recentemente diffusa negli Stati Uniti d'America l'usanza di aggiungere la panna montata alla cioccolata calda: ci\u00f2 rende la bevanda pi\u00f9 dolce ma sicuramente pi\u00f9 calorica. La fantasia dei baristi tuttavia non si ferma certo qui: dal miele al caff\u00e8, dal caramello alla crema, dai cereali alle noccioline, tutto pu\u00f2 essere aggiunto (con risultati pi\u00f9 o meno soddisfacenti) alla cioccolata calda. Oggi la cioccolata calda \u00e8 bevuta ed apprezzata in tutto il mondo. La cioccolata calda \u00e8 anche diffusissima in Europa (Italia compresa) ed in Asia (India in particolare). Recentemente \u00e8 nata in Italia la cioccolata \"fredda\", la cui ricetta \u00e8 uguale a quella calda ma che si ottiene attraverso un processo di raffreddamento del cacao.\nPreparazione e consumo.\nLa ricetta originale della cioccolata calda (o cacao in tazza) era una miscela di cacao, acqua, vino e vari tipi di spezie. Gli spagnoli cominciarono presto a riscaldare la miscela ed a dolcificarla con lo zucchero, che importavano dalle colonie dopo avere introdotto la coltivazione della canna da zucchero oltre oceano (la disponibilit\u00e0 di zucchero, cacao e caff\u00e8 diede un notevole impulso all'arte culinaria, permettendo la nascita della pasticceria europea come arte autonoma). Furono i britannici ad avere l'idea di sostituire l'acqua con il latte e di consumare la \"hot chocolate\" dopo pranzo.\nLa cioccolata calda si pu\u00f2 preparare sia con cioccolato fondente in tavoletta sia con cioccolato in polvere, mescolati con latte e zucchero a piacere. Spesso viene aggiunto un addensante (farina, amido, fecola di patate, ecc.)\nSoprattutto nelle zone di montagna dell'Europa, in relazione al fatto che la cioccolata calda viene spesso vista come una bevanda con cui riscaldarsi dopo lunghe esposizioni a temperature rigide, quali, ad esempio, quelle che si incontrano praticando lo sci alpino, si \u00e8 diffusa la curiosa abitudine di considerare le 16:30, in contrapposizione alle 17:00 del famoso t\u00e8 all'inglese, come l'ora della cioccolata calda, ossia il momento in cui, terminata l'attivit\u00e0 sciistica, ci si pu\u00f2 riunire per consumare insieme questa calda bevanda."}
{"id": "115456", "revid": "21079", "url": "https://it.wikipedia.org/wiki?curid=115456", "title": "Particelle fondamentali", "text": ""}
{"id": "115458", "revid": "13102", "url": "https://it.wikipedia.org/wiki?curid=115458", "title": "Suasa", "text": "Suasa era un'antica citt\u00e0 romana situata nell'odierno comune di Castelleone di Suasa (AN) in localit\u00e0 Pian Volpello, su un terrazzo di fondovalle alla destra del fiume Cesano.\nStoria.\nLa sua fondazione risale all'inizio del III secolo a.C. quando i romani dopo la vittoria nella battaglia di Sentino (295 a.C.) iniziarono a popolare l'Ager Gallicus (territorio cos\u00ec chiamato per la precedente presenza dei Galli Senoni corrispondente alle odierne province di Pesaro Urbino e Ancona) con numerose citt\u00e0 quali Suasa e le confinanti \"Sentinum\" (Sassoferrato), \"Forum Sempronii\" (Fossombrone), \"Ostra\", \"Sena Gallica\" (Senigallia), \"Fanum Fortunae\" (Fano).\nSuasa era l'unica citt\u00e0 romana nella valle del Cesano, situata a circa 30\u00a0km dalla foce del fiume.\nLa citt\u00e0 era attraversata da due strade principali: un diverticolo della Via Flaminia che da \"Sentinum\", staccandosi dalla via consolare conduceva a \"Sena Gallica\", tenendo la destra del fiume Cesano, e dalla Via Salaria Gallica, una strada intervalliva che la collegava con \"Forum Sempronii\" a Nord e Ostra a Sud.\nIl consolidamento del primo nucleo abitato \u00e8 riconducibile alla \"Lex flaminia de agro gallico et piceno viritim dividundo\" (\"Legge Flaminia sul territorio gallico e piceno da distribuire individualmente\") del 232 a.C. con la quale tutto l'ager Gallicus e il Piceno vennero riorganizzati. Questo nucleo urbano si configurava amministrativamente come \"praefectura\".\nNel I secolo a.C. Suasa diventa \"municipium\" assumendo quindi una maggiore autonomia amministrativa e politica.\nNel I secolo d.C. la citt\u00e0 viene monumentalizzata con la costruizione dei maggiori edifici pubblici al momento conosciuti: l'anfiteatro, il teatro e il foro commerciale.\nLa citt\u00e0 nel III secolo d.C. affronta un graduale declino dovuto alla crisi economica e demografica che interessava la penisola italica, successivamente nel 409 d.C. viene attraversata da Alarico I re dei Visigoti nel suo viaggio verso Roma in occasione del celebre Sacco.\nNel corso del V secolo d.C. si spopola progressivamente fino al definitivo abbandono nel corso del VI secolo d.C., dovuto alla Guerra greco-gotica che tra il 535 e il 553 sconvolge queste zone.\nLa scarsa difendibilit\u00e0 delle citt\u00e0 di fondovalle come Suasa ne decreta l'abbandono da parte della popolazione che si rifugia sulle alture circostanti dando origine ai paesi medievali tuttora abitati, come Castelleone di Suasa, Corinaldo, San Lorenzo in Campo, Mondavio e la sua frazione di Sant'Andrea di Suasa, Orciano.\nIl nucleo urbano da questo momento diventa una cava di materiali di recupero per la costruzione dei nuovi abitati.\nLa citt\u00e0 abbandonata continua ad essere frequentata da occasionali viaggiatori in quanto la strada su cui insiste \u00e8 stata continuamente in uso fino ai nostri giorni, mentre le strutture della citt\u00e0, sopravvissute alle antiche spoliazioni, vennero progressivamente interrate dal sedimento pluviale.\nUrbanistica.\nLa citt\u00e0 \u00e8 oggetto di regolari campagne di scavo sin dal 1987 da parte del dipartimento di archeologia dell'Universit\u00e0 di Bologna.\nAl momento sono state riportate alla luce o scoperte numerose strutture pubbliche e private: l'anfiteatro, il teatro, la \"domus\" dei Coiedii, un'adiacente domus tardorepubblicana, il foro, il cardine massimo, le necropoli.\nDomus dei Coiedii.\nAbitazione privata appartenuta ai Coiedii, una famiglia di rango senatoriale il cui membro pi\u00f9 prestigioso, Lucio Coiedio Candido, serv\u00ec l'imperatore Claudio nel suo esercito, fu da lui insignito di numerose onorificenze e ricopr\u00ec diversi incarichi politici arrivando a diventare questore dell'erario di Saturno.\nLa domus si estende per una superficie di 3500 m2, \u00e8 decorata con numerosi mosaici e un pavimento in \"opus sectile\"; si sono rinvenuti in fase di crollo numerose decorazioni parietali realizzate con la tecnica dell'affresco.\nAnfiteatro.\nL'anfiteatro \u00e8 l'unica struttura della citt\u00e0 rimasta sempre in vista seppur parzialmente interrato. Ha la forma di una perfetta ellisse con le dimensioni di 98,7 m (333 piedi) per 77,7 m (260 piedi) che lo rendono l'anfiteatro pi\u00f9 grande della regione Marche che sia giunto fino a noi.\n\u00c8 stato edificato nel I secolo d.C.\nTeatro.\nScoperto durante la campagna di scavo 2003 grazie ad una foto aerea, \u00e8 adiacente all'anfiteatro.\nHa la tipica forma semicircolare con diametro di 55 m circa.\nI saggi di scavo compiuti nel 2004 hanno permesso di ipotizzare una datazione al I secolo d.C. circa.\nForo.\nL'enorme piazza della citt\u00e0 di forma rettangolare (50x100 m) era circondata su tre lati da una struttura porticata a ferro di cavallo, che ospitava decine di botteghe artigiane e negozi, mentre sul quarto lato era lambita dalla via principale (cardine massimo).\nParco archeologico.\nNel parco si pu\u00f2 visitare un'abitazione romana, la domus dei Coiedii, musealizzata all'aperto, di grande interesse per la complessit\u00e0 architettonica. La \"domus\" fu abitata a lungo, raggiungendo il massimo splendore nel II secolo d.C. Splendidi i mosaici rinvenuti al suo interno, che costituiscono il complesso unitario pi\u00f9 importante delle Marche. Si possono ammirare scene mitologiche, floreali e geometriche, ma soprattutto un magnifico pavimento marmoreo realizzato con oltre quindici tipi diversi di pietra. Una copertura e passarelle sopraelevate consentono il percorso di visita. Adagiato ai piedi della collina si trova il poderoso anfiteatro. Durante la stagione estiva vi si svolgono suggestivi spettacoli teatrali."}
{"id": "115459", "revid": "116554334", "url": "https://it.wikipedia.org/wiki?curid=115459", "title": "Horo Scorpione II", "text": "Biografia.\nScorpione II, di origine nekhenita, \u00e8 stato uno dei Seguaci di Horo documentati e forse l'ultimo re di Nekhen della Dinastia 0. La sua tomba sembra individuata nella pi\u00f9 grande della necropoli di Nekhen denominata HK6.\nIl principale oggetto attribuito a questo sovrano \u00e8 una testa di mazza del tipo \"hedj\" che reca l'immagine del re con a fianco il glifo che rappresenta uno scorpione, verosimilmente il nome del personaggio, e sormontato da una stella, ritenuta simbolo della regalit\u00e0 ed epiteto che accompagna il nome (v. c.d. Mazza dello Scorpione). Questa e altri reperti costituivano offerte votive ritrovate in un deposito del tempio di Narmer a Nekhen.\nAlcuni ritrovamenti del 1990, realizzati dall'equipe archeologica tedesca diretta da G\u00fcnther Dreyer presso Abido (Egitto), hanno portato nuove conoscenze sul periodo predinastico. Questi reperti consistono in piccole tavolette (1 o 2 centimetri di lato) di osso, legno o avorio che recano su una faccia un nome (di re, regina o di un alto ufficiale) e sull'altra spesso un numero. La datazione con il metodo del carbonio-14 ha dato come risultato la data del 3250 a.C., facendo di questi reperti i pi\u00f9 antichi documenti scritti da noi posseduti.\nIl \"serekht\" di questo sovrano \u00e8 stato rinvenuto anche su un'anfora da vino di provenienza palestinese. \nQueste recenti scoperte hanno rimesso in discussione l'identificazione del Re Scorpione con Narmer, il sovrano che, secondo le cronologie storiche, \u00e8 stato il primo unificatore dell'Alto e del Basso Egitto."}
{"id": "115460", "revid": "1745361", "url": "https://it.wikipedia.org/wiki?curid=115460", "title": "Apostoli (disambigua)", "text": ""}
{"id": "115461", "revid": "4175", "url": "https://it.wikipedia.org/wiki?curid=115461", "title": "San Lorenzo (fiume)", "text": "Il San Lorenzo (; ) \u00e8 un fiume dell'America del Nord appartenente amministrativamente a Canada e Stati Uniti.\nLungo quasi km, la prima parte del suo corso, fino a poco prima di Montr\u00e9al, delimita la frontiera fra Canada e Stati Uniti; dopo l'attraversamento dei Grandi Laghi, da esso collegati all'Oceano Atlantico, scorre invece in territorio canadese, attraversando le province di Ontario e Qu\u00e9bec. \nTermina in un ampio estuario nell'Oceano Atlantico. La sua portata media \u00e8 circa 9 volte quella del fiume Po.\nGeografia.\nIl fiume San Lorenzo ha origine nel Lago Ontario, tra Kingston (Ontario) a nord, Wolfe Island nel mezzo e Cape Vincent (New York) a sud.\nDa qui passa attraverso Gananoque, Brockville, Ogdensburg, Massena, Cornwall, Montr\u00e9al, Trois-Rivi\u00e8res e Qu\u00e9bec prima di sfociare nel Golfo di San Lorenzo, il pi\u00f9 largo estuario del mondo. Scorre per chilometri partendo dal Lago Ontario, ma la sua lunghezza sale fino a chilometri se si considera il North River (Minnesota). \nIl fiume include il lago di Saint-Louis, il lago Saint-Fran\u00e7ois a Salaberry-de-Valleyfield e il lago di Saint-Pierre a est di Montreal. Le sue isole includono due arcipelaghi, le Thousand Islands presso Kingston e l'arcipelago Hochalega che comprende le Isole di Montreal e l'Isola di Ges\u00f9 (a Laval), cos\u00ec come l'Isola di Orl\u00e9ans a Qu\u00e9bec e l'isola di Anticosti a nord di Gasp\u00e9.\nIl lago Champlain e i fiumi Ottawa, Richelieu, Saguenay scaricano le loro acque nel San Lorenzo.\nLa zona del San Lorenzo \u00e8 una zona sismica attiva.\nStoria.\nNel 1524 il fiorentino Giovanni da Verrazzano esplor\u00f2 per la prima volta l\u2019estuario del fiume San Lorenzo."}
{"id": "115462", "revid": "9282", "url": "https://it.wikipedia.org/wiki?curid=115462", "title": "Dodici apostoli", "text": ""}
{"id": "115467", "revid": "547992", "url": "https://it.wikipedia.org/wiki?curid=115467", "title": "Carlo Monni", "text": "Biografia.\nMonni esord\u00ec con spettacoli nei locali e nelle feste paesane della sua zona; in queste occasioni ebbe la possibilit\u00e0 di incontrare Roberto Benigni, con cui strinse un lungo sodalizio artistico e umano. Nel 1976 Monni e Benigni approdarono su Rai 2: i due comici fingevano di disturbare le frequenze della Rai con la fantasiosa tv \"Onda Libera\" che trasmetteva da \"una stalla di Capalle\", con la scenografia arricchita da alcune mucche.\nNel 1978 fu nel programma di Roberto Benigni \"Vita da Cioni\". Da quell'anno in poi recit\u00f2 in diversi film che gli diedero la notoriet\u00e0, tra cui spicca \"Berlinguer ti voglio bene\" di Giuseppe Bertolucci. Nel corso della sua carriera ebbe l'opportunit\u00e0 di lavorare per molti registi impegnati, come ad esempio Marco Ferreri, Sergio Citti, Massimo Troisi, Mario Monicelli, Carlo Lizzani, Pupi Avati, Tinto Brass e Paolo Virz\u00ec. Nel 1987 venne chiamato da Daniele Luchetti per il film \"Domani accadr\u00e0\", ma dovette rifiutare a causa di un impegno teatrale. Celebre nel 1984 il ruolo di \"Vitellozzo\", interpretato nel film \"Non ci resta che piangere\", al fianco di Roberto Benigni e Massimo Troisi.\nMolto rare furono invece le sue apparizioni in televisione, mezzo di comunicazione che non apprezzava: nel 1986 rifiut\u00f2 di partecipare a \"Indietro tutta\" di Renzo Arbore, mentre negli ultimi anni di vita partecip\u00f2 come ospite, sempre al fianco dell'amico Massimo Ceccherini, al programma \"Stracult\". Presenzi\u00f2 a oltre cento spettacoli pubblici, tra cui nel 1998 lo spettacolo teatrale di Alessandro Paci e Massimo Ceccherini \"Fermi tutti questo \u00e8 uno spettacolo\" nel ruolo di Mastro Geppetto. Tra un impegno e l'altro amava dedicarsi al verseggiare libero nella tradizione toscana.\nMorte.\nAffetto da tempo da un male incurabile, \u00e8 morto il 19 maggio 2013 in ospedale all'et\u00e0 di 69 anni.\nOmaggi.\nIl 19 maggio 2014, nel primo anniversario della scomparsa, l'amministrazione comunale di Campi Bisenzio ha dedicato a Monni il teatro cittadino, che ha assunto il nome di Teatrodante Carlo Monni. Il 23 ottobre 2013 il Comune di Firenze ha intitolato a Carlo Monni la fermata della tramvia al Parco delle Cascine (T1 Cascine - Carlo Monni).\nTeatro.\nTra gli spettacoli a cui ha partecipato ci sono l'adattamento televisivo RAI di \"L'uomo, la bestia e la virt\u00f9\" (1991) di Carlo Cecchi, \"Fermi tutti questo \u00e8 uno spettacolo\" (1998) con Alessandro Paci e Massimo Ceccherini, \"Elogio del sudicio\" (2002), \"Pinocchio\" (2009) con Alessandro Paci e Massimo Ceccherini, \"Falstaff\" con Marco Cocci e \"Nottecampana\", uno spettacolo sulla vita di Dino Campana con Arlo Bigazzi, Orio Odori e Giampiero Bigazzi. Nel 2010 va in scena con una versione corale di \"Benvenuti in casa Gori\", regia di Alessandro Benvenuti, presso il Teatro Dante di Campi Bisenzio insieme con Anna Meacci, Giuseppe Troilo, Sandro Trippi, Maura Graziani, Alessio Grandi, Vanessa De Feo e Giulia Aiazzi."}
{"id": "115468", "revid": "9282", "url": "https://it.wikipedia.org/wiki?curid=115468", "title": "Costante universale dei gas", "text": ""}
{"id": "115469", "revid": "767487", "url": "https://it.wikipedia.org/wiki?curid=115469", "title": "Conversione tra basi di numerazione potenze di uno stesso numero", "text": "Se le basi di due sistemi di numerazione sono potenze di uno stesso numero, allora l'usuale algoritmo di conversione di un numero da una base all'altra pu\u00f2 agire direttamente su gruppi di cifre (includendo eventuali zeri iniziali):\nAd esempio,\nAlgoritmo.\nPi\u00f9 in generale, dalla trasformazione di ogni cifra della base formula_2 in base formula_3, si ottiene direttamente la scrittura di un numero dalla base formula_2 alla base formula_3.\nAd esempio,\nquindi\nTra due potenze.\nOvviamente ogni trasformazione dalla base formula_2 alla base formula_10 pu\u00f2 essere effettuata componendo una trasformazione dalla base formula_2 alla base formula_3 con una trasformazione dalla base formula_3 alla base formula_10.\nAd esempio,\nLo stesso procedimento pu\u00f2 essere svolto \"raggruppando\" le cifre: ad ogni gruppo di formula_16 cifre in base formula_2 corrispondono un gruppo di formula_18 cifre in base formula_3 ed un gruppo di formula_20 cifre in base formula_10:\nquindi"}
{"id": "115471", "revid": "125401560", "url": "https://it.wikipedia.org/wiki?curid=115471", "title": "Gabriella Carlucci", "text": "Biografia.\nResidente a Roma, figlia di un generale dell'Esercito Italiano, Luigi Carlucci e di Maria Caracciolo, \u00e8 sorella di Milly e Anna Carlucci. Nel 1989 si \u00e8 sposata con l'attore Gianfranco Jannuzzo, dal quale in seguito si \u00e8 separata.\nHa due lauree, conseguite entrambe presso la Sapienza di Roma: la prima in Lingue (tesi in Letteratura Nordamericana), la seconda in Lettere (percorso storico-artistico).\nCarriera televisiva.\nLa sua carriera televisiva ha inizio nelle TV private romane (Teletevere, GBR), per passare in Rai nel 1983 quando \u00e8 al fianco di Enzo Tortora nello spettacolo \"Portobello\".\nNella sua carriera ha presentato varie trasmissioni canore come \"Azzurro\", \"Festivalbar\", \"Cantagiro\", Festival di Sanremo (1988 e 1990), \"Cocco\" e \"Buona Domenica\", e ha commentato l'Eurovision Song Contest 1989.\nNegli anni si \u00e8 divisa tra Rai e Mediaset. Ha anche condotto la serata dei David di Donatello. Conduceva il programma \"Melaverde\", salvo ovviamente nei periodi elettorali nei quali non le era permesso andare in onda.\nTra gli eventi culturali non televisivi ha condotto le edizioni 2000 e 2001 del Premio Lunezia, con protagonisti Ligabue (2000) e Biagio Antonacci (2001).\nCarriera politica.\nDa sempre vicina alla Democrazia Cristiana, nel 1994 si \u00e8 iscritta a Forza Italia.\nElezione a deputata.\nAlle elezioni politiche del 2001 viene eletta alla Camera dei deputati nel collegio uninominale di Trani, sostenuta dalla Casa delle Libert\u00e0 (in quota FI). Durante la XIV Legislatura \u00e8 stata presidente della Commissione bicamerale per l'infanzia. Si \u00e8 inoltre occupata di leggi sullo spettacolo e si \u00e8 adoperata per l'istituzione della provincia di Barletta-Andria-Trani. \u00c8 anche stata correlatrice di maggioranza della legge 21 maggio 2004, n. 128, nota come \"legge Urbani\".\nAlle elezioni politiche del 2006 viene rieletta deputato, nella circoscrizione Puglia, nelle liste di Forza Italia.\nAlle elezioni politiche del 2008 \u00e8 nuovamente eletta deputato per terza volta consecutiva, nelle liste del Popolo della Libert\u00e0.\n\u00c8 relatrice insieme a Gioacchino Alfano (PdL) del ddl Omnibus approvato definitivamente alla Camera il 25 maggio 2011 dopo che il governo ha posto la questione di fiducia.\nL'ingresso nell'UDC e la mancata rielezione.\nIl 6 novembre 2011 annuncia tramite comunicato stampa di abbandonare Il Popolo della Libert\u00e0 per aderire all'Unione di Centro, passando cos\u00ec all'opposizione del governo Berlusconi.\nAlle elezioni politiche del 2013 \u00e8 ricandidata alla Camera dei deputati, nella circoscrizione Puglia, nelle liste dell'Unione di Centro, ma non viene rieletta.\nResta cos\u00ec fuori dal Parlamento dopo quasi dodici anni di presenza ininterrotta.\nElezioni politiche del 2018.\nAlle elezioni politiche del 2018 viene inizialmente candidata alla Camera dei deputati nella circoscrizione Estero-Europa, nella lista unitaria di centro-destra; in seguito viene invece candidata in Italia, nelle liste di Noi con l'Italia - UDC, come capolista nella circoscrizione Calabria, oltrech\u00e9 in Puglia, e Sicilia 1. Non viene eletta.\nSindaco di Margherita di Savoia.\nAlle elezioni amministrative del 2010 \u00e8 candidata a sindaco di Margherita di Savoia, appoggiata da una coalizione di centro-destra, risultando poi eletta il 29 marzo 2009 con il 70% dei consensi (5.641 voti).\nIl 2 ottobre 2012 propone le proprie dimissioni da sindaco, adducendo come motivo l'eccessivo condizionamento da parte del gruppo consiliare \"Primavera Salinara\". Nel pomeriggio dello stesso giorno, l'opposizione e tre membri della maggioranza firmano lo scioglimento del consiglio comunale con atto notarile, impedendo cos\u00ec il ritiro delle dimissioni.\nAttivit\u00e0 legislativa.\nProposte di legge per la regolamentazione di internet.\nLa presentazione del Progetto di legge 2195 \"Disposizioni per assicurare la tutela della legalit\u00e0 nella rete internet e delega al Governo per l'istituzione di un apposito comitato presso l'Autorit\u00e0 per le garanzie nelle comunicazioni\", ha sollevato notevoli perplessit\u00e0, come scrive anche l'avvocato Guido Scorza: \"\"Il deputato [Carlucci], in un post sul proprio blog e in una lettera aperta indirizzata a Webnews, scrive che la sua proposta di legge avrebbe come obiettivo quello di arrestare il drammatico fenomeno della pedofilia online [...] la proposta di legge sarebbe semmai antipirateria ma certamente non antipedofilia. Il disegno di legge non sembra avere niente a che vedere con la repressione della pedopornografia [...] Se ci\u00f2 non bastasse, si pu\u00f2 sempre guardare nelle propriet\u00e0 del file pubblicato sul sito di Carlucci per scoprire che il suo autore sarebbe un tal Davide Rossi, che si qualifica come della tal societ\u00e0 Univideo che, francamente, \u00e8 pi\u00f9 facile immaginare dietro ad un'iniziativa legislativa antipirateria che non antipedofilia\"\". Per stessa ammissione della Carlucci, Davide Rossi \u00e8 il presidente della societ\u00e0 Univideo (Unione italiana editoria audiovisiva), associazione di categoria aderente a Confindustria. Anche fra i suoi stessi colleghi di maggioranza, come il deputato Roberto Cassinelli, che nel proprio blog, rispondendo alla domanda di un utente, ha preso le distanze dalla proposta di legge in questione.\nNel 2009, nel corso di un dibattito sulla libert\u00e0 in rete organizzato da Altroconsumo, replica ad un intervento del giornalista de \"L'Espresso\" Alessandro Gilioli affermando: \"Le auguro che appena suo figlio avr\u00e0 accesso a Facebook venga intercettato dai pedofili e che lo incontrino sotto scuola... glielo auguro!\".\nNell'ambito del Big Brother Award edizione italiana del 2009 \u00e8 stata insignita del premio \"Minaccia da una vita\" in quanto prima firmataria, ma probabilmente non autrice, del DDL 2195: ispirato alla protezione in rete di minori insidiati da loschi figuri, sembra essersi rivelato uno strumento per tutelare i detentori dei diritti e l'industria dei contenuti. Il DDL prevede di istituire un'autorit\u00e0 che vigili sulla rete: potrebbe diventare, a parere dei giurati, \"un Piccolo Fratello italiano che irreggimenti ed identifichi tutti, distruggendo in Italia la Rete come oggi la conosciamo, in modo che siano salvi ed intatti i diritti di propriet\u00e0 intellettuale\"; sempre nel contesto del \"Big Brother Award\" ha ricevuto anche il premio \"Bocca a stivale\" per la frase \"\u00c8 arrivato il momento di combattere ed eliminare l'anonimato su Internet. Ancora una volta anonimi delinquenti usano Internet per diffamare, dileggiare, schedare, offendere, denunciare. Questa volta ad essere colpite sono state addirittura le forze dell'ordine, schedate e offese da un blogger anonimo. L'ennesimo inaccettabile caso di uso improprio della rete che dimostra quanto urgente e necessaria sia una normativa che impedisca ai farabutti di usare la rete per finalit\u00e0 eversive, coprendosi dietro il paravento dell'anonimato\"."}
{"id": "115482", "revid": "1305772", "url": "https://it.wikipedia.org/wiki?curid=115482", "title": "Tibiale", "text": "Tibiale indica una relazione con la tibia.\n\u00c8 utilizzato in molti termini anatomici composti, quali:"}
{"id": "115485", "revid": "1494169", "url": "https://it.wikipedia.org/wiki?curid=115485", "title": "Fibula", "text": ""}
{"id": "115489", "revid": "287204", "url": "https://it.wikipedia.org/wiki?curid=115489", "title": "Sayyid", "text": "La parola araba Sayyid (nel linguaggio parlato talora Sayyed) - - oggi vuol dire semplicemente \"Signore\" ed \u00e8 quindi premesso normalmente al nome di una persona in segno di rispetto pi\u00f9 o meno accentuato. La forma femminile \u00e8 sayyida, significa \"Signora\".\nIn tal senso, ad esempio, \u00e8 usato per i personaggi d'un certo spicco politico e religioso nel mondo arabofono. \nStoria del termine.\nNel lontano passato preislamico, la parola \"Sayyid\" significava per\u00f2 \"oratore\" ed era usato per indicare il capo trib\u00f9, in grado con la sua facondia oratoria e con la sua memoria delle norme consuetudinarie (\"adab\"), di regolamentare pacificamente le controversie eventualmente insorte nel gruppo.\nCol passar del tempo gli si \u00e8 preferito il termine \"shaykh\" (\"anziano\"), sottolineando con maggior forza l'esperienza pi\u00f9 che l'arte oratoria.\nNel periodo invece del primo Islam arabo e di quello pi\u00f9 maturo, il termine ha acquisito valori sempre pi\u00f9 marcatamente spirituali. \u00c8 stato quindi usato per indicare chi appartenga alla famiglia del Profeta (la \"Ahl al-Bayt\"). In particolare esso \u00e8 usato per identificare la discendenza maschile e femminile di \u02bfAl\u012b b. Ab\u012b T\u0101lib e F\u0101tima bt. Muhammad. Il primo membro della famiglia del Profeta a cui \u00e8 stato dato questo appellativo fu H\u0101shim ibn \u02bfAbd Man\u0101f, bisnonno di Muhammad. Egli \u00e8 denominato \"Sayyid al-ashraf\" (nel senso di \"Primo dei nobili\"),) L'epiteto non sembra sulle prime essere riferito ad alcuno al di fuori della \"Ahl al-Bayt\". \nGi\u00e0 nel XII secolo i discendenti di \u02bfAl\u012b vantavano lo status della \"siy\u0101da\", ovvero della \"signoria\". A differenza degli altri paesi islamici, in Marocco anzich\u00e9 \"Sayyid\" si preferisce utilizzare il titolo di \"Moulay\".\nSidi.\nIn Nordafrica \u00e8 frequente l'uso del termine \"sidi\" (da \"sayyid-\u012b\", \"mio signore\") per indicare santi o marabutti (il termine corrispondente per le donne \u00e8 \"lalla\"). Questo spiega la frequente occorrenza di \"Sidi\" nei toponimi: ad es. Sidi Ifni (Marocco), Sidi Bel Abbes (Algeria), Sidi Bouzid (Tunisia), Sidi el Barrani (Egitto), e altri ancora.\nTale termine, abbreviato in \"Si\" \u00e8 poi passato ad essere un titolo onorifico impiegato non solo per rivolgersi a marabutti ma anche a capi di confraternite, o semplicemente \"dottori\" in scienze religiose (ad esempio il poeta berbero Si Mohand ou-Mhand).\nAntroponimo.\nIn alcune occasioni il sostantivo \"Sayyid\" \u00e8 usato come nome proprio. Uno dei personaggi pi\u00f9 noti a portarlo \u00e8 stato l'ideologo pi\u00f9 importante dei Fratelli Musulmani, l'egiziano Sayyid Qutb.\nIl termine \"Sid\", da semplice epiteto divenne una sorta di secondo nome (\"el Cid\") del valoroso eroe spagnolo Rodrigo D\u00edaz conte di Bivar (XI secolo), che in diverse occasioni combatt\u00e9 a favore di sovrani musulmani di al-Andalus."}
{"id": "115490", "revid": "46291", "url": "https://it.wikipedia.org/wiki?curid=115490", "title": "Tasmannia", "text": "Tasmannia \u00e8 un genere di piante legnose sempreverdi della famiglia Winteraceae diffuse nell'ecozona australasiana.\nI membri della famiglia hanno generalmente cortecce e foglie aromatiche, ed alcuni vengono usati per estrarne oli essenziali. I frutti dal sapore piccante di queste piante sono utilizzati come condimento in Australia.\nTassonomia.\nLe specie di \"Tasmannia\" erano in precedenza incluse nel genere \"Drimys\", un genere correlato di winteracee native dell'ecozona neotropicale. Studi recenti hanno portato a dividere in due il genere, con le specie neotropicali che rimangono nel genere \"Drimys\", e quelle dell'ecozona australasiana classificate in \"Tasmannia\".\nIl genere comprende le seguenti specie:\nAlcune specie.\n\"Tasmannia lanceolata\" \u00e8 un attraente arbusto che cresce fino a 3 m di altezza con una forma aperta, con foglie lanceolate verde scuro e fusti rossastri. \u00c8 diffuso in Tasmania, e dalla parte orientale dello stato Victoria e del Nuovo Galles del Sud al Queensland sud-orientale e nelle montagne del Queensland nord-orientale, dove cresce nelle foreste umide subtropicali e nelle aree umide delle foreste pi\u00f9 secche, a fianco dei corsi d'acqua, fino a 1500 metri di altitudine.\n\"Tasmannia purpurascens\" \u00e8 un cespuglio o arbusto, alto da uno a tre metri e largo un metro e mezzo, endemico delle cime di Gloucester e di Barrington nelle \"tablelands\" centrali del Nuovo Galles del Sud, Australia, dove cresce abbondantemente nelle foreste umide di eucalipto sopra i 1300 s.l.m."}
{"id": "115493", "revid": "17351", "url": "https://it.wikipedia.org/wiki?curid=115493", "title": "Aeroporto Tito Minniti", "text": ""}
{"id": "115494", "revid": "339392", "url": "https://it.wikipedia.org/wiki?curid=115494", "title": "Aeroporto Sant'Anna", "text": ""}
{"id": "115495", "revid": "37401", "url": "https://it.wikipedia.org/wiki?curid=115495", "title": "Astragalo", "text": ""}
{"id": "115496", "revid": "438678", "url": "https://it.wikipedia.org/wiki?curid=115496", "title": "Cuboide", "text": ""}
{"id": "115499", "revid": "1305772", "url": "https://it.wikipedia.org/wiki?curid=115499", "title": "Lato", "text": "La parola lato pu\u00f2 si riferirsi a:"}
{"id": "115501", "revid": "86341", "url": "https://it.wikipedia.org/wiki?curid=115501", "title": "Stefano Bizzotto", "text": "Carriera.\nInizia la sua carriera nel giugno 1982 presso il quotidiano \"Alto Adige\" prima come collaboratore sportivo, poi, assunto, in cronaca di Bolzano. Durante il servizio militare nel 1985, lavora all'ufficio stampa del Comando IV Corpo d'armata Alpino e nel 1986 passa a \"La Gazzetta dello Sport\".\nAttualmente \u00e8 conduttore e telecronista Rai, dove si occupa di sport internazionale ed in particolare realizza telecronache di calcio internazionale e di vari sport tra cui, tiro al volo, tiro a segno, tuffi, hockey su ghiaccio, sci, slittino, pattinaggio di velocit\u00e0 e short track.\nPur conoscendo poco la disciplina, dopo i campionati mondiali di nuoto 1994 inizia a commentare le gare di tuffi su suggerimento dello stesso capoallenatore dell'epoca. Nel corso degli anni migliora le sue competenze al punto che la sua voce e quella del commentatore tecnico Oscar Bertone sono sempre presenti negli eventi tuffistici, legandosi in particolare alle imprese della concittadina Tania Cagnotto.\nNella seconda met\u00e0 degli anni novanta inizia a commentare le partite di calcio e, dopo l'abbandono di Bruno Pizzul successivo ai mondiali di calcio in Giappone e Corea del Sud del 2002, si alterna per un breve periodo con Gianni Cerqueti tra le telecronache delle partite della Nazionale A e quelle della Nazionale under-21.\nNel 1998 vince il premio giornalistico \"Beppe Viola\".\nDal 2003 al 2012 \u00e8 il telecronista ufficiale delle partite della Nazionale di calcio under 21.\nDal 23 novembre 2003 subentra inoltre alla conduzione di \"Domenica Sprint\" in sostituzione di Fabrizio Maffei, chiamato alla direzione di RAI Sport.\nCon il passaggio dei diritti in chiaro alla Rai, dal 2006 commenta le partite di Champions League alternandosi a Cerqueti.\nNell'ottobre 2008 l'hockey su ghiaccio torna su Rai Sport Pi\u00f9 e a Bizzotto viene affidato il commento del campionato di Serie A, della nazionale azzurra e delle partite internazionali. Il livello di conoscenza di questo sport dimostrato da Bizzotto \u00e8 considerato molto soddisfacente dagli appassionati: l'essere cresciuto a Bolzano, dove l'hockey su ghiaccio \u00e8 il primo sport cittadino, gli permette di esprimere una grande familiarit\u00e0 con la disciplina. A lui si affianca nel commento tecnico l'ex attaccante Rolly Benvenuti.\nLa sua voce \u00e8 legata inoltre alle telecronache delle partite della Germania (pure se a Euro 2020 ha talora lasciato il posto ad altri) e si occupa del calcio tedesco, a partire dalla nazionale sino ad arrivare ai singoli club della Bundesliga. Spesso si occupa anche del resto del calcio estero e del campionato italiano di Serie C. Per molti queste conoscenze sono dovute al fatto che Stefano Bizzotto conosca, oltre al calcio nazionale, la lingua tedesca alla perfezione.\nA lui era affidata la sintesi del secondo posticipo, quello delle 20.45, all'interno di Sabato Sprint.\nDa novembre 2012 sostituisce Bruno Gentili come telecronista ufficiale della Nazionale di calcio maggiore, commentando tra l'altro la Confederations Cup 2013 e il campionato mondiale di calcio 2014. In questa edizione dei mondiali descrive la vittoria della Germania nella finale contro l'Argentina di Messi. Nelle telecronache delle partite ufficiali della Nazionale Under 21 il suo posto viene rilevato da Alberto Rimedio, il quale prende il posto di Bizzotto, nelle telecronache ufficiali della Nazionale maggiore, dal 4 settembre 2014, col debutto di Conte allenatore, nella partita calcistica amichevole contro l'Olanda, mentre a Bizzotto viene affidato il commento tecnico. A distanza di un anno viene sostituito anche in questa attivit\u00e0 da Giovanni Trapattoni. Commenta alcune partite dell'Europeo 2016 affiancato da Roberto Rambaudi e la Supercoppa italiana 2016 Juventus-Milan con Andrea Stramaccioni. Successivamente col ritorno in Rai della Champions League, \u00e8 nuovamente telecronista di molte partite assieme ad Antonio di Gennaro e alternandosi a Marco Lollobrigida. Nel 2018 ha commentato il secondo di tris di medaglie olimpiche di Arianna Fontana. \nCon Antonio di Gennaro commenta la finale di Champions tra Liverpool e Tottenham nel 2019. Nel 2021 commenta alcune partite dell\u2019Europeo affiancato da Katia Serra, con la quale torna a commentare in prima persona la Nazionale italiana dopo sette anni di assenza nella finale della competizione, vinta ai rigori contro l'Inghilterra, a causa della positivit\u00e0 al COVID-19 del collega Alberto Rimedio. Nella stessa estate segue sempre per Rai Sport l\u2019Olimpiade di Tokyo e il 10 ottobre \u00e8 telecronista della finale di UEFA Nations League in coppia con Lele Adani.\nSuo \u00e8 il libro \"Giro del mondo in una Coppa\" edito dal Saggiatore nel 2018, in cui si trovano tanti aspetti e curiosit\u00e0 del calcio di allora e di quello di oggi con le voci dei protagonisti."}
{"id": "115502", "revid": "599013", "url": "https://it.wikipedia.org/wiki?curid=115502", "title": "Tuareg", "text": "I Tuareg (con \"g\" dura) o Tuaregh sono un gruppo etnico, tradizionalmente nomade, stanziato lungo il deserto del Sahara (principalmente nel Mali e nel Niger, ma anche in Algeria, Libia, Burkina Faso e perfino nel Ciad dove sono chiamati \"Kinnin\").\nLa lingua tuareg (chiamata \"tamahaq\", \"tamajeq\" o \"tamasheq\", a seconda dei parlanti) e le sue variet\u00e0 sono dialetti del berbero.\nEtimologia.\nIl nome \"Tw\u0101reg\" \u00e8 di origine araba: \u00e8 un plurale arabo dalla parola \"T\u0101rg\u012b\", \"abitante della Targa\" (\"T\u0101rga\" in berbero significa \"canale\" e come toponimo indica il Fezzan). I Tuareg non si designano con questo nome, ma semplicemente come \"Kel tamahaq\", cio\u00e8 \"coloro che parlano la tamahaq\". Il termine arabo \u00e8 di origine dialettale magrebina, poich\u00e9 l'arabo classico non conosce il suono \"g\". Per questo, in ambito arabofono spesso questo nome viene \"classicizzato\" in \"Taw\u0101riq\".\nI Tuareg sono chiamati \"il popolo blu\" a causa del colore dei loro abiti tradizionali. Inoltre si crede che essi siano i discendenti dei Berberi autoctoni del nord Africa. Alcune confederazioni di trib\u00f9 Tuareg sono state islamizzate molto tardi, mentre altre hanno rappresentato uno dei componenti etnici storicamente influenti nell'espansione dell'Islam e delle credenze ad esso relative in nord Africa e in Spagna. Nonostante questo aspetto, alcune confederazioni tribali come gli Iuellemeden kel Dennegh o Dinnik e molte trib\u00f9 nobili tra i Kel Air, gli Iuellemeden, i Kel Rhela, i Kel Fadey e tante altre, non hanno subito l'effetto dell'Islam sulle loro tradizioni e sulle credenze ancestrali. Anzi l'Islam ha rappresentato tra i Tuareg non un elemento unitario, bens\u00ec una componente concorrenziale su altre credenze religiose molto pi\u00f9 antiche, all'interno di un quadro religioso molto complesso che lega l'ascetismo sia alle scuole del misticismo islamico, che alla cosmogonia antica, con influssi animisti, addirittura comprendenti una divinizzazione della natura. Per molti secoli l'Islam ha poco influito sul potere temporale della casta nobiliare e sulle tradizioni animiste e guerriere del codice tradizionale di molti tuareg. Al contrario l'Islam \u00e8 stato pi\u00f9 volte il grimaldello di alcune trib\u00f9 per giustificare l'aggressione e la sottomissione di altre o per lanciare il jihad contro le trib\u00f9 non convertite.\n\u00c8 noto come i francesi utilizzarono le istituzioni islamiche del Sahel e la casta tuareg degli Ineslemen per combattere le rivolte dei capi nobili tuareg che non volevano sottomettersi al colonialismo francese. Questo aspetto fu un elemento non trascurabile, dell'indebolimento definitivo della casta degli Imohaghen/Imajighen a vantaggio di quella degli Ineslemen (religiosi di fede islamica) in alcune confederazioni (Iuellemeden kel Dennegh/Dinnik e Kel Attaram). Alcune trib\u00f9 nobili di queste confederazioni furono decimate dal fuoco francese, altre furono cos\u00ec perseguitate che si sciolsero e preferirono emigrare ad est verso l'Air. Il contrasto interno tra trib\u00f9 nobili e religiose aveva origine proprio dalla volont\u00e0 dei primi di far valere sui secondi il millenario codice tradizionale Tuaregh rispetto al Corano nelle decisioni di tipo giudiziario. Oggi nella quasi totale maggioranza i Tuareg si definiscono islamici pur avendo mantenuto tradizioni proprie ed un forte senso di spiritualismo ascetico ed animista nel loro pensiero religioso. La societ\u00e0 dei Tuareg \u00e8 storicamente composta da clan e caste in ognuna delle confederazioni politiche.\nReligione.\nLa religione che praticano \u00e8 l'Islam, anche se vi \u00e8 chi ha visto in diverse loro pratiche e leggende dei residui di un anteriore animismo. L'epoca precisa di adozione dell'Islam \u00e8 controversa, ma comunque risale a diversi secoli fa. Le donne hanno una libert\u00e0 maggiore rispetto ad altre culture islamiche, potendo avere liberi rapporti sessuali prima o eventualmente dopo il matrimonio. Quando si verifica un divorzio, dal momento che le tende sono di propriet\u00e0 della donna, l'ex-marito si ritrova senza un tetto e deve cercare ospitalit\u00e0 presso parenti di sesso femminile (madre, sorelle).\nTradizionalmente i Tuareg hanno ereditato il bagaglio della mitologia berbera e tra i reperti archeologici nell'aria del Maghreb sono stati rinvenute delle ossa dipinte con l'ocra. A fini sepolcrali erano da essi erette delle tombe megalitiche. Essi adottarono l'Islam nel settimo secolo durante il califfato degli Omayyadi e da allora ebbero un ruolo centrale nell'espansione della religione islamica della scuola Maliki del Sunnismo. Non per questo la loro islamizzazione fu totale, conservando ancora elementi del loro passato pre-islamico sia per quanto riguarda le credenze che i riti.\nStoria.\nCirca la storia pi\u00f9 antica dei tuareg si sa poco di preciso. Forse sono collegati ai \u201cGaramantes\u201d delle fonti greche e romane. Ogni confederazione conserva tradizioni relative all'arrivo nelle sedi storiche. Spesso il progenitore ancestrale \u00e8 una donna (per esempio Tin Hinan presso i tuareg del Nord tra quarto e quinto secolo), e quasi sempre si ricorda la presenza anteriore di altre popolazioni (gli \"Isebeten\", dalla lingua un po' diversa e dai modi pi\u00f9 primitivi).\nComunque sia, per secoli i Tuareg sono vissuti come dominatori del deserto, esercitando l'allevamento, il commercio transahariano e la razzia, il che portava a frequenti scontri tra trib\u00f9. Oggi allevano dromedari e vivono in villaggi provvisori formati da tende.\nSottomessi (almeno nominalmente) dai Francesi intorno agli inizi del Novecento, i Tuareg poterono mantenere a lungo i propri capi e le proprie tradizioni. Ma con la decolonizzazione videro il loro paese diviso fra molte nazioni moderne: Niger, Mali, Algeria, Libia e Burkina Faso, con la conseguente creazione di frontiere e di barriere che rendevano estremamente difficile, quando non impossibile, il modo di vita tradizionale basato sul nomadismo anche come conseguenza delle restrizioni nella circolazione. L'attrito con i governi al potere si fece sempre pi\u00f9 forte e sfoci\u00f2, negli anni novanta, in aperti scontri tra tuareg e i governi di Mali e Niger; l'intervento militare, che a volte ha massacrato la popolazione di interi villaggi (Tchin Tabaraden, Niger, maggio 1990), ha causato la morte di molte persone; parte della popolazione dei Tuareg infatti richiedeva autonomia per la propria madrepatria. I negoziati di pace portarono al decentramento del potere politico degli stati interessati e all'integrazione dei Tuareg in essi e nei rispettivi eserciti.\nSoprattutto nel nord del Niger esistono ancora oggi gruppi di guerriglieri Tuareg che portano avanti la lotta armata per l'indipendenza e l'autodeterminazione politica e culturale del proprio popolo. Uno dei gruppi pi\u00f9 famosi \u00e8 il Movimento dei Nigerini per la Giustizia (Mouvement des Nig\u00e9riens pour la justice, MNJ), che, oltre alla libert\u00e0 della gente Tuareg, richiede la democratizzazione della politica del Niger, la fine della repressione sul popolo Tuareg e la sua entrata nella politica decisionale nigerina, la liberazione dei propri prigionieri politici, la fine dello sfruttamento intensivo e colonialista del proprio popolo e delle proprie terre, una pi\u00f9 equa ripartizione dei proventi che il governo di Niamey trae dalle miniere di uranio svendute alle multinazionali occidentali (come la francese Areva). Altro gruppo combattente \u00e8 il Fronte delle Forze per il Risanamento (Front des forces de redressement, FFR). Il Fronte Patriottico del Niger (Front patriotique nig\u00e9rien, NPF), altra formazione ribelle, ha gi\u00e0 deposto le armi. Nuovi episodi di violenza si sono manifestati tra 2004 e 2007.\nSociet\u00e0.\nLa societ\u00e0 tuareg tradizionale \u00e8 molto gerarchizzata. Al suo interno si distinguono diverse classi, vere e proprie \"caste\". In particolare, le tre classi principali sono:\nI nobili, che costituiscono la casta pi\u00f9 privilegiata, possiedono il monopolio delle armi e dei dromedari e sono riconosciuti come i tradizionali guerrieri; essi hanno ottenuto tale posizione attraverso la soggezione delle altre caste e la difesa delle propriet\u00e0, oltre ai tributi dei vassalli. Un aspetto tradizionale di questi nobili era la rigorosa endogamia praticata all'interno della medesima casta.\nSotto i nobili ci sono i vassalli, liberi e praticanti la pastorizia (non possono per\u00f2 possedere i dromedari) sia con il proprio bestiame sia con quello dei nobili ai quali originariamente pagavano un tributo annuale come obbligazione; questo monopolio nobiliare gi\u00e0 nel medioevo ha conosciuto un indebolimento e la rottura quasi totale \u00e8 avvenuta con la decolonizzazione, che ha portato ad una maggiore indipendenza dei vassalli da una parte e alla pratica di lavori intellettuali e bellici per i nobili ai quali son venuti meno una serie di diritti.\nI Tuareg hanno anche ottenuto schiavi come tributi di guerra, soprattutto in Africa orientale, o ne hanno acquistati sul mercato: essi sono per lo pi\u00f9 negroidi (il loro stesso nome, Ikelan, vuol dire \"essere neri\"). Anche tra gli schiavi esistono strati sociali regolati da leggi inerenti il patrimonio, i matrimoni e il territorio; successivamente gli stessi schiavi hanno costituito una casta e hanno assimilato lingua e costumi dei nobili. \nI colonizzatori francesi hanno eliminato la tradizionale forma di schiavismo mentre hanno conservato la figura dello schiavo domestico per quelli che erano stati acquisiti prima della nuova legislazione. Ancora oggi, per\u00f2, l'istituto della schiavit\u00f9 continua ad esistere in alcuni dei territori sotto il controllo dei Tuareg.\nUn ruolo a parte spetta poi a:\nCon l'avvento della modernit\u00e0, molte divisioni tradizionali sono oggi meno acute, se non del tutto scomparse, e in particolare gli \"schiavi\" non sono pi\u00f9 tali, anche se spesso costituiscono, di fatto un personale a poco prezzo, al servizio dei loro antichi padroni.\nLe entit\u00e0 collettive di appartenenza dei tuareg sono, dalla pi\u00f9 piccola alla pi\u00f9 grande: la famiglia, il clan, la trib\u00f9 (\"tawshit\", plurale \"tiwsatin\") e la confederazione (\"ettebel\").\nLe principali confederazioni sono:\nDi norma le confederazioni hanno a capo un amenukal, mentre le trib\u00f9 sono rette da un amghar. La successione \u00e8 spesso, ma non sempre, matrilineare.\nI Tuareg praticano la monogamia, anche se secondo l'Islam qualunque individuo potrebbe avere pi\u00f9 mogli. Il futuro marito porter\u00e0 una dote composta da dromedari alla famiglia della sposa. La tenda e il suo arredamento sono forniti alla coppia dalla famiglia della sposa, in caso di divorzio la propriet\u00e0 rester\u00e0 alla moglie e il marito si ritrover\u00e0 senza tetto. Di norma, la coppia di sposi deve appartenere alla stessa casta. Le donne non portano il velo per mostrare la loro femminilit\u00e0, a differenza degli uomini. Sia uomini che donne possono avere relazioni prima del matrimonio.\nUsi e tradizioni.\nAi Tuareg spetta il merito di aver introdotto l'utilizzo dei dromedari, animali resistenti, ideali per lunghi trasferimenti e utili fornitori di latte. Essi sono anche soprannominati \"Uomini Blu\", con riferimento alla tradizione degli uomini di coprirsi il capo ed il volto con un velo blu (la \"tagelmust\"), del cui colore rimangono alcune tracce sulla pelle. Gli uomini possono mangiare e bere in pubblico senza togliersi la tagelmust (il velo). Il velo \u00e8 d'obbligo solo per gli uomini, mentre per le donne \u00e8 necessario un velo che copra solo la testa.\nUsano in abbondanza i cosmetici, anche a scopo medico contro le malattie dell'apparato visivo. Tradizionalmente i bambini si rasavano la testa, mentre gli adulti, maschi e femmine, portavano i capelli lunghi e intrecciati, abitudine oggi quasi completamente scomparsa. Le donne curano l'estetica della pelle usando belletti e ocra rossa a scopo protettivo.\nI Tuareg mantengono molti aspetti linguistici e culturali originari delle popolazioni berbere che popolano il Nordafrica dalla notte dei tempi. La lingua dei Tuareg, a differenza di quella dei Berberi del nord, ha un apporto trascurabile di prestiti dall'arabo. Inoltre i Tuareg hanno mantenuto fino ad oggi l'uso della scrittura tradizionale del Nordafrica, detta tifinagh, che discende da quella delle antiche iscrizioni libiche (I millennio a.C.).\nLa cultura tradizionale dei Tuareg ha conservato numerosi miti antichi, in cui non \u00e8 difficile scorgere un fondo preislamico, anche se in molti casi si osserva un'integrazione tra elementi antichi ed elementi pi\u00f9 recenti, di origine arabo-islamica. Per esempio i miti della progenitrice Tin Hinan, del dromedario Fakrou, dell'eroe fondatore Amerolqis, dell'astuto Aligurran, ecc.\nI tuareg condividono con i loro ospiti una delle loro usanze religiose per augurare ai viaggiatori che li hanno incontrati buona fortuna: la cerimonia del t\u00e8, conosciuta anche come il \"t\u00e8 nel (o del) deserto\". La cerimonia comincia con la preparazione della bevanda; per queste popolazioni il t\u00e8 \u00e8 un modo per elevare lo spirito e meditare, esse ritengono che il fischio della teiera che ribolle serva a calmare gli animi e rinfrescare la mente facendo sincronizzare il proprio battito cardiaco e quello della teiera. Il t\u00e8 viene preparato tre volte, ogni volta seguendo una ricetta e una preparazione diverse: la prima variante, piena di t\u00e8 amaro e forte, \u00e8 conosciuta come il \"\"t\u00e8 della morte\"; la seconda variante \u00e8 composta da t\u00e8 pi\u00f9 dolce ma dal retrogusto amaro, ed \u00e8 chiamata \"t\u00e8 della vita\" ed infine la terza variante \u00e8 preparata con t\u00e8 molto dolce, dal gusto intenso e inebriante, il \"t\u00e8 dell'amore\"\".\nCon il tempo i Tuareg hanno adottato uno stile di vita pi\u00f9 sedentario; ci\u00f2 nonostante questo popolo \u00e8 conosciuto anche per la particolarit\u00e0 delle loro abitazioni. Le loro tende vengono costruite durante la cerimonia nuziale e rappresentano metaforicamente l'estensione dell'unione tra i due individui; esse appartengono alla donna, ma sono poste presso il luogo di provenienza dell'uomo; dunque quella dei Tuareg \u00e8 riconosciuta come societ\u00e0 patrilocale e matrilineare.\nBibliografia.\nFra i lavori scientifici:\nFra le opere di divulgazione:\nDue volumi in italiano scritti da un Tuareg che narra la lotta del suo popolo:"}
{"id": "115504", "revid": "439868", "url": "https://it.wikipedia.org/wiki?curid=115504", "title": "Con gli occhi chiusi", "text": ""}
{"id": "115505", "revid": "22475", "url": "https://it.wikipedia.org/wiki?curid=115505", "title": "Crassulaceae", "text": "Crassulaceae , comunemente nota come Crassulacee, \u00e8 una famiglia di piante succulente appartenente all'ordine Saxifragales, dalla distribuzione cosmopolita. \u00c8 un taxon molto complesso e variegato, fatto da cui sono derivate le difficolt\u00e0 nella classificazione intrafamiliare: al suo interno si trovano circa 1400 specie ripartite fra 36 generi, raccolti nelle tre sottofamiglie di Crassuloideae, Kalanchoideae e Sempervivoideae.\nQuesta famiglia venne per la prima volta classificata nel 1805 da Jean Henri Jaume Saint-Hilaire, all'interno della sua opera Exposition des Familles Naturelles. Precedentemente incluse col sistema Cronquist nell'ordine Rosales, con la moderna classificazione filogenetica sono invece inserite in Saxifragales.\nDescrizione.\nSi tratta di piante succulente che accumulano acqua nelle loro foglie ingrossate, dal portamento prevalentemente erbaceo o arbustivo, anche se non mancano alcune specie arboree.\nLa fotosintesi CAM (dall'inglese \"Crassulacean Acid Metabolism\") prende il nome da questa famiglia, perch\u00e9 questa particolare via metabolica fu scoperta per la prima volta nelle crassulacee.\nEvoluzione.\nLe Crassulaceae si sono evolute circa 100-60 milioni di anni fa nell'Africa meridionale con i due rami filogenetici pi\u00f9 basali Crassula e Kalanchoe. Altre fonti suggeriscono che le Crassulaceae si siano evolute circa 70 milioni di anni fa insieme alle Haloragaceae \"sensu lato\" (Penthoraceae, Haloragaceae). Si ritiene che la famiglia abbia avuto un'evoluzione graduale, con una scissione filogenetica tra le Crassuloideae e il resto della famiglia (Kalanchoideae, Sempervivoideae). \nI Sempervivoideae si sono successivamente dispersi a nord, nella regione mediterranea, e da l\u00ec nell'Europa orientale e in Asia (cladi Sempervivum e Leucosedum), con gruppi multipli che si sono diffusi nei tre continenti dell'emisfero settentrionale. \nDue lignaggi delle Crassulaceae europee alla fine si sono dispersi in Nord America e hanno subito una successiva diversificazione. \nIl clade Aeonium si \u00e8 disperso dall'Africa settentrionale all'adiacente Macaronesia.\nDistribuzione e habitat.\n\"Crassulaceae\" \u00e8 una famiglia cosmopolita, diffusa in tutti i continenti ad eccezione dell'Antartide, anche se presenta maggiori concentrazioni di specie in alcune aree. In particolare, per questo taxon, vi sono gli importanti centri di differenziazione di:\nPer la maggior parte si tratta di piante xerofite, adattatesi ad ambienti aridi o semi-aridi con precipitazioni stagionali, ma numerose sono le eccezioni. Alcuni generi infatti sono presenti in aree temperate e subtropicali, ad esempio nel Messico centrale, o montuose, come il genere \"Sempervivum\" nelle catena delle Alpi, oltre che alcune specie di piante acquatiche o semi-acquatiche, in particolare appartenenti al genere \"Crassula\".\nTassonomia.\nGeneri.\nLa famiglia comprende circa 1400 specie suddivise tra 36 generi:\nIbridi.\nLa classificazione all'interno della famiglia \u00e8 difficile perch\u00e9 molte specie formano facilmente degli ibridi, sia in natura che in coltura. Queste ibridazioni sono possibili anche tra specie appartenenti a generi diversi, pertanto si \u00e8 reso necessario definirne i seguenti:\nUsi.\nNessuna pianta appartenente a questa famiglia \u00e8 utilizzata nell'agricoltura, ma molte sono apprezzate come piante ornamentali. Molte infatti hanno un aspetto bizzarro e intrigante, e inoltre sono di solito abbastanza rustiche, pertanto richiedono poche cure. \"Crassula ovata\", ad esempio, \u00e8 una delle specie pi\u00f9 apprezzate e pi\u00f9 diffuse nelle nostre case."}
{"id": "115506", "revid": "11694", "url": "https://it.wikipedia.org/wiki?curid=115506", "title": "Crassulacee", "text": ""}
{"id": "115507", "revid": "11694", "url": "https://it.wikipedia.org/wiki?curid=115507", "title": "Amarillidacee", "text": ""}
{"id": "115508", "revid": "119463774", "url": "https://it.wikipedia.org/wiki?curid=115508", "title": "Voltmetro", "text": "Il voltmetro (di rado e non correttamente voltometro o voltimetro) \u00e8 uno strumento per la misura della differenza di potenziale elettrico tra due punti di un circuito, la cui unit\u00e0 di misura \u00e8 il volt con simbolo V. L'unit\u00e0 di misura possiede questo nome in onore del fisico italiano Alessandro Volta. Insieme all'amperometro, wattmetro, varmetro, frequenzimetro, cosfimetro (o fasometro) e altri, \u00e8 uno strumento per misurare le grandezze elettriche.\nCome per altri strumenti, i parametri fondamentali di un voltmetro sono tre (vedi strumenti di misura per grandezze elettriche):\nUn altro parametro non meno importante \u00e8 la tensione di isolamento. Di un voltmetro occorre conoscere anche il tipo di tensione misurata: tensione continua, tensione alternata e in quest'ultimo caso se \u00e8 solamente sinusoidale o anche a forme d'onda diversa.\nDa non confondere con il voltametro, che \u00e8 invece uno strumento per la misura della carica elettrica.\nTipi di voltmetro.\nPremessa.\nEsistono vari strumenti per misurare la tensione tra due punti di un circuito. Esistono strumenti ad assorbimento di corrente (che sono i pi\u00f9 comuni) detti amperometrici ed esistono anche strumenti senza assorbimento di corrente (es. Voltmetri elettrostatici). Tutti questi strumenti permettono di misurare una tensione direttamente per cui si chiamano metodi diretti ma esistono anche i metodi indiretti per misurare una tensione (es. vedi metodo di opposizione).\nVoltmetro ideale.\nIl voltmetro ideale \u00e8 un bipolo la cui resistenza \u00e8 infinita, equivale quindi ad un circuito aperto. Essendo a resistenza infinita la sua inserzione tra due punti di un circuito non altera in alcun modo il funzionamento del circuito medesimo. Malgrado non esistano nella realt\u00e0 voltmetri ideali, ha una notevole importanza teorica e nella simulazione dei circuiti.\nVoltmetro magnetoelettrico.\nPer il principio di funzionamento vedi Strumenti di misura per grandezze elettriche\nIn pratica non esiste alcuna differenza tra un voltmetro magnetoelettrico e un amperometro magnetoelettrico. L'unica vera differenza consiste nel fatto che il voltmetro ha un equipaggio mobile che \u00e8 un milliamperometro e in serie ha una resistenza di grande valore e esattamente tarata. In questo modo se applichiamo una tensione ai capi della serie (milliamperometro - resistenza di grande valore), nello strumento circoler\u00e0 una corrente che \u00e8 proporzionale alla tensione applicata. La scala viene tarata direttamente in volt o suoi multipli/sottomultipli. Per poter misurare tensioni pi\u00f9 elevate, basta aumentare la resistenza in serie all'equipaggio mobile.\nUna caratteristica presente nei voltmetri \u00e8 la resistenza per unit\u00e0 di tensione. Pi\u00f9 questo valore \u00e8 elevato pi\u00f9 lo strumento \u00e8 buono e va a perturbare poco il nostro circuito. In genere un voltmetro magnetoelettrico ha 20.000 \u03a9/V e con questi valori possiamo dire che il voltmetro \u00e8 di buona qualit\u00e0.\nVoltmetro elettromagnetico.\nPer il principio di funzionamento vedi Strumenti di misura per grandezze elettriche.\nAnche per questo strumento deriva dal corrispondente amperometro. Viene usato un amperometro di piccola portata (si utilizza un milliamperometro elettromagnetico) ed in serie si inseriscono delle resistenze di grande precisione e valore. Con questo metodo \u00e8 possibile creare dei voltmetri per portate relativamente piccole (circa 50 V.), se abbiamo la necessit\u00e0 di portate voltmetriche pi\u00f9 piccole dobbiamo inserire in parallelo delle opportune resistenze.\nQuesti tipi di voltmetri vengono, in genere, costruiti per portate dirette sino a 100 V. Se abbiamo la necessit\u00e0 di misurare una tensione superiore devono essere inseriti con dei trasformatori di tensione.\nQuesti strumenti hanno una resistenza per unit\u00e0 di tensione che si aggira sui 50 \u03a9/V.\nVoltmetro elettrodinamico.\nPer il funzionamento vedi Strumenti di misura per grandezze elettriche.\nLe due bobine presenti in questo strumento vengono collegate in serie, e come per i voltmetri visti precedentemente per poter misurare una tensione si inserisce in serie un'apposita resistenza.\nQuesti tipi di voltmetri vengono, in genere, costruiti per portate dirette sino a 100 V. Se abbiamo la necessit\u00e0 di misurare una tensione superiore devono essere inseriti con dei trasformatori di tensione.\nQuesti strumenti hanno una resistenza per unit\u00e0 di tensione che si aggira sui 50 \u03a9/V.\nVoltmetro termico.\nPer il principio di funzionamento vedi Strumenti di misura per grandezze elettriche.\nAnche questo strumento deriva dal corrispondente amperometro. Funzionando con temperature molto elevate \u00e8 da un lato un vantaggio, ma anche uno svantaggio. Vediamo i motivi di queste due affermazioni. Il vantaggio consiste che non c'\u00e8 la necessit\u00e0 di inserire una resistenza compensativa delle variazioni termiche (cosa che \u00e8 sempre necessaria per gli altri voltmetri con bobine). Lo svantaggio \u00e8 che hanno una resistenza per unit\u00e0 di tensione che si aggira sui 5 \u03a9/V.\nAnche questo strumento deriva dal corrispondente amperometro. Rispetto ai voltmetri a dilatazione termica possiedono alcuni vantaggi tra cui la resistenza per unit\u00e0 di tensione che si aggira dai 5 \u03a9/V sino ai 1.000 \u03a9/V. La classe di precisione si aggira intorno allo 0,5% nei migliori strumenti. Per questo motivo nel caso si debba misurare tensioni piccolissime (dai millivolt sino a qualche volt) questo strumento \u00e8 preferibile al corrispondente voltmetro elettrodinamico.\nVoltmetri elettrostatici.\nPer il principio di funzionamento vedi Strumenti di misura per grandezze elettriche.\nIl Voltmetro elettrostatico derivano direttamente dall'elettrometro con tutti gli accorgimenti per renderlo pi\u00f9 robusto e direttamente utilizzabile. Visto che la coppia in gioco \u00e8 molto piccola. Per cui, o si installano sospensioni molto delicate (e qui si torna all'elettrometro) oppure si deve aumentare la tensione di utilizzo. Per questo motivo il voltmetro elettrostatico \u00e8 uno strumento per medie ed alte tensioni (oltre i 10.000 V).\nSe si costruisce un voltmetro elettrostatico contrapponendo una serie alternata di armature (molte armature fisse contrapposte ad altrettante armature mobili, in modo da moltiplicarne l'effetto finale) si possono avere degli strumenti per tensioni anche pi\u00f9 modeste (dell'ordine dei 100 V). In questi strumenti la coppia di smorzamento \u00e8 data da un magnete permanente che agisce sulle armature mobili del voltmetro. Per evitare che lo strumento si possa danneggiare quando viene alimentato, esiste una resistenza di grande valore, tra un morsetto esterno e l'armatura fissa con il preciso scopo di rendere abbastanza lento il caricamento delle armature dello strumento. Come per tutti gli altri strumenti la tensione all'armatura mobile \u00e8 data attraverso la molla antagonista.\nSe abbiamo la necessit\u00e0 di misurare tensioni elevate viene utilizzato un voltmetro elettrostatico con minor armarure contrapposte oppure anche un voltmetro dove il principio di funzionamento si basa sulla variazione della distanza tra le armature. Questo tipo di voltmetro elettrostatico pu\u00f2 misurare tensioni ben oltre i 500.000 V Il grande pregio di questa classa di strumenti di misura \u00e8 il loro bassissimo autoconsumo che \u00e8 dell'ordine di poche decine di milionesimi di Ampere (circa 10 microampere) anche con tensioni a frequenza industriale (42 - 60 Hz).\nSpinterometro.\nUno strumento che spesso e volentieri \u00e8 confuso con il voltmetro elettrostatico \u00e8 lo spinterometro. La differenza \u00e8 enorme sotto il profilo pratico, visto che il voltmetro elettrostatico d\u00e0 un valore di tensione esistente nel mio circuito senza alterarne il regime, cosa che invece lo spinterometro fa, visto che ad una certa tensione avviene la scarica, la quale va ad alterarne il regime. In genere lo spinterometro si utilizza per effettuare le prove di tensione di isolamento sulle varie macchine elettriche. In questo ben preciso utilizzo si posiziona lo spinterometro in parallelo alla macchina in prova, in modo che la tensione di prova alimenti anche lo spinterometro. Lo spinterometro \u00e8 generalmente costituito da due sfere metalliche, contrapposte tra di loro, alimentate dalla tensione di prova. Esistono spinterometri ad asse orizzontale e verticale, anche se sostanzialmente non cambia il loro modo di funzionare.Visto che il valore di scarica \u00e8 influenzato dalla distanza tra le sfere, dal loro diametro, da altri oggetti conduttori circostanti, dalla temperatura, dalla pressione e dall'umidit\u00e0 ambientale, esistono delle norme dove vengono prescritte, in dettaglio (che qui ovviamente non \u00e8 il caso di elencare), su come devono essere utilizzati e costruiti tali apparecchi. Una volta che lo spinterometro \u00e8 corrottamente installato si aumenta la tensione di prova in modo graduale; quando la rigidit\u00e0 dielettrica dell'aria viene superata, avviene la scarica. In questo modo si ottengono due vantaggi: il primo \u00e8 quello di aver sollecitato la macchina in prova alla tensione che volevamo (ed un po' oltre), il secondo \u00e8 a favore della sicurezza della macchina, visto che la scarica viene prodotta nello spinterometro, senza intaccare l'isolamento della macchina, determinando ci\u00f2 un chiaro vantaggio economico. Ovviamente se utilizzato con tensioni alternate la scarica avviene al valore di cresta.\nVoltmetri ad induzione.\nPer il principio di funzionamento vedi Strumenti di misura per grandezze elettriche.\nAnche questo strumento deriva dal corrispondente amperometro. L'unica vera differenza consiste nel fatto che il voltmetro ha un equipaggio che \u00e8 un milliamperometro e in serie ha una resistenza di grande valore e esattamente tarata. In questo modo se applichiamo una tensione ai capi della serie (milliamperometro - resistenza di grande valore), nello strumento circoler\u00e0 una corrente che \u00e8 proporzionale alla tensione applicata. La scala, ovviamente verr\u00e0 tarata direttamente in volt o suoi multipli/sottomultipli. Per poter misurare tensioni pi\u00f9 elevate, basta aumentare la resistenza in serie. Oltre un certo valore vengono utilizzati dei trasformatori di tensione. Come per i corrispondenti amperometri, anche i voltmetri ad induzione il valore letto \u00e8 influenzabile dalla frequenza della tensione incognita. Per questo motivo questi strumenti possiedono una scala che \u00e8 tracciata empiricamente e non possono venir utilizzati con tensioni alternate che hanno una frequenza diversa da quella di taratura.\nVoltmetro elettronico.\nQuando invece si voglia misurare tensioni su circuiti ad alta frequenza operanti con deboli correnti, il solo contatto dei puntali del tester pu\u00f2 costituire un tale carico, da portare provvisoriamente il circuito a cessare di funzionare, in questi casi la misura si deve effettuare con voltmetri di altro tipo.\nNel caso si voglia conoscere il valore di tensione accettando l'errore di lettura tipico degli strumenti a indice, si impiega un voltmetro elettronico, formato da un milliamperometro collegato ad un circuito amplificatore costituito da valvole o FET, questi componenti permettono valori d'impedenza d'ingresso dell'ordine delle decine di megaohm. Nel caso il valore lo si voglia misurare con la massima precisione, si impiega il multimetro o il voltmetro digitale, i cui ingressi presentano un'impedenza standard di 10 megaohm, impedenze di ingresso cos\u00ec elevate sono presenti anche nelle sonde attive per oscilloscopi.\nVoltmetro digitale.\nI voltmetri digitali solitamente impiegano un circuito convertitore analogico-digitale, in genere costituito da un integratore a doppia rampa. Una tensione di riferimento nota viene applicata all'integratore per un tempo fisso, facendo salire linearmente la rampa di tensione, dopodich\u00e9 viene applicata la tensione da misurare e misurato il tempo impiegato dalla rampa per passare al nuovo valore.\nLa tensione ignota \u00e8 data dal prodotto tra la tensione di riferimento per il tempo di salita diviso per il tempo di discesa. \u00c8 importante che il valore della tensione di riferimento rimanga il pi\u00f9 costante possibile durante la misurazione, mantenendosi stabile nel tempo, anche rispetto a variazioni della temperatura. Per questa ragione nei voltmetri ad alte prestazioni il circuito convertitore, solitamente un chip ibrido, viene progettato dal costruttore stesso dello strumento, risultando pertanto un custom non disponibile in commercio. Perch\u00e9 le misure siano affidabili, i voltmetri digitali ad alte prestazioni, al pari di altri strumenti, devono essere periodicamente sottoposti a calibrazione a intervalli di tempo indicati dal costruttore nel manuale di servizio abbinato allo strumento; non sono rari i casi in cui il costruttore garantisce le specifiche dichiarate solo entro un lasso di tempo di 90 giorni, a partire dalla data di ricalibrazione dello strumento. In pratica, per avere la certezza che i valori letti dallo strumento corrispondano alle specifiche dichiarate, lo stesso deve essere sottoposto a calibrazione a intervalli di tre mesi.\nLe tensioni di riferimento campione sono ottenute con la pila Weston o con sistemi elettronici basati per esempio sulla banda di conduzione di un semiconduttore; questi sono utilizzati per la taratura dei calibratori primari. I voltmetri digitali di classe elevata, tramite bus IEEE-488 possono essere collegati in rete con altri strumenti ed essere gestiti da computer.\nIl primo voltmetro digitale fu inventato e prodotto da Andrew Kay della \"Non-Linear Systems \"nel 1954.\nAltri sistemi di misura della tensione.\nPotenziometro.\nNel sistema a potenziometro o potenziometrico, metodo in disuso da tempo, viene utilizzata una resistenza variabile costituita da un filo resistivo ai cui capi \u00e8 applicata una tensione. Un contatto mobile pu\u00f2 scorrere sul filo ed \u00e8 connesso al circuito di misura attraverso un rivelatore di corrente, per esempio un galvanometro. Il cursore che agisce sul contatto mobile viene regolato fino a quando la tensione sul cursore equivale alla tensione da misurare e la corrente \u00e8 quindi nulla, ed \u00e8 misurata la lunghezza del filo verso la massa. L'operazione viene poi ripetuta con una sorgente di tensione di riferimento.\nA questo punto, la tensione ignota pu\u00f2 essere calcolata come il prodotto della tensione di riferimento per la lunghezza del filo corrispondente alla tensione ignota, diviso per la lunghezza del filo corrispondente alla tensione di riferimento.\nOscilloscopio.\nIl metodo all'oscilloscopio si basa sulla deflessione di un fascio di elettroni all'interno di un tubo catodico. La deflessione pu\u00f2 essere ottenuta con un campo magnetico oppure con un campo elettrico, in entrambi i casi la tensione pu\u00f2 essere calcolata per confronto con la deflessione prodotta da una tensione di riferimento nota, o letta direttamente su una scala graduata costituita dal reticolo posizionato sulla superficie del tubo, nei moderni oscilloscopi il tubo \u00e8 stato sostituito con un pannello LCD monocromatico o a colori, e il voltmetro \u00e8 integrato nel circuito dello strumento, fornendo in forma digitale sullo schermo, il valore in tensione del segnale elettrico visualizzato, la precisione di questo tipo di lettura \u00e8 comunque inferiore a quella effettuata con un multimetro o voltmetro digitale da banco."}
{"id": "115510", "revid": "21880", "url": "https://it.wikipedia.org/wiki?curid=115510", "title": "Specie di Tasmannia", "text": ""}
{"id": "115512", "revid": "1305772", "url": "https://it.wikipedia.org/wiki?curid=115512", "title": "Ottocento (disambigua)", "text": ""}
{"id": "115513", "revid": "599013", "url": "https://it.wikipedia.org/wiki?curid=115513", "title": "Tolomeo XV", "text": "Figlio del dittatore romano Giulio Cesare e della regina egizia Cleopatra, fu l'ultimo sovrano, congiuntamente alla madre, del Regno tolemaico d'Egitto, l'ultimo regno dell'et\u00e0 ellenistica.\nBiografia.\nInfanzia (47-44 a.C.).\nTolomeo Cesare nacque nel 47 a.C. dalla regina Cleopatra e dal generale romano Gaio Giulio Cesare, a seguito di una relazione nata tra i due nel corso della guerra civile alessandrina. Alla sua nascita la madre regnava insieme al fratello minore Tolomeo XIV, di circa dodici anni. All'inizio del 46 a.C. la coppia reale si rec\u00f2 a Roma insieme a Cesarione, ospite in una villa di Cesare sul Gianicolo; i sovrani egizi erano ancora in citt\u00e0 quando, il 15 marzo del 44 a.C., ebbe luogo l'assassinio di Cesare da parte di cospiratori repubblicani.\nCo-reggenza con Cleopatra (44-30 a.C.).\nLa corte egizia torn\u00f2 quindi ad Alessandria e poco dopo lo zio Tolomeo XIV mor\u00ec, secondo alcune fonti fatto assassinare dalla stessa Cleopatra; fu a quel punto che il 2 settembre del 44 a.C., a soli tre anni, Cesarione fu nominato co-reggente dalla madre. La posizione di Tolomeo XV come sovrano d'Egitto fu per\u00f2 riconosciuta dalla Repubblica romana solo nel 43 a.C. attraverso Publio Cornelio Dolabella, che combatteva i Cesaricidi in Medio Oriente. Al 41 a.C. risale l'incontro di Cleopatra con un altro generale romano, il triumviro Marco Antonio; anche con lui la regina ebbe una relazione amorosa, che port\u00f2 alla fine del 40 a.C. alla nascita di due fratellastri di Cesarione, i gemelli Alessandro Elio e Cleopatra Selene, e nell'estate del 36 a.C. di Tolomeo Filadelfo. Nell'autunno del 34 a.C. ebbero luogo le cosiddette donazioni di Alessandria da parte di Antonio a favore di Cleopatra e i suoi figli; in quell'occasione a Tolomeo XV fu attribuito il titolo di Re dei Re e gli fu confermata la co-reggenza dell'Egitto. \nNei primi anni 30 a.C. ci furono le prime frizioni tra Antonio e Ottaviano, un altro triumviro e figlio adottivo nonch\u00e9 pronipote di Cesare, quindi fratellastro adottivo e cugino biologico dello stesso Cesarione. Queste tensioni sfociarono in una guerra civile intestina della Repubblica romana tra i due generali; nel settembre del 31 a.C. Antonio e Cleopatra furono sconfitti nella battaglia di Azio e si ritirarono in Egitto. Dopo il ritorno ad Alessandria dei due, Cesarione e Marco Antonio Antillo, figlio di Antonio da un precedente matrimonio, entrarono a far parte degli efebi e il primo fu sempre pi\u00f9 coinvolto negli affari del regno. La situazione andava per\u00f2 peggiorando con l'avanzata di Ottaviano in Siria e nell'estate del 30 a.C. Cleopatra, allontanatasi da Antonio, inizi\u00f2 i preparativi per una sua partenza insieme a Cesarione per l'India, cos\u00ec da sfuggire al figlio adottivo di Cesare; i suoi piani furono per\u00f2 scoperti dal governatore della Siria Quinto Didio, che fece bruciare la flotta egizia di stanza nel mar Rosso. Nel luglio di quell'anno, quindi, Ottaviano sbarc\u00f2 in Egitto e assedi\u00f2 Alessandria; Antonio si suicid\u00f2 il 1\u00ba agosto di quell'anno, mentre Cleopatra il 12. Dopo la morte della madre, Cesarione fu fatto uccidere per ordine di Ottaviano, convinto in tal senso da Ario Didimo e liberandosi cos\u00ec di uno scomodo avversario, mentre gli altri figli di Cleopatra furono condotti a Roma.\nTitolatura.\nSecondo la titolatura reale egizia, Tolomeo XV ebbe diversi nomi:"}
{"id": "115516", "revid": "1762097", "url": "https://it.wikipedia.org/wiki?curid=115516", "title": "Rowan Atkinson", "text": "Biografia.\nUltimo di quattro fratelli (Paul, morto quando era ancora bambino, Rodney, economista e politico, e Rupert), figlio di Eric, contadino e direttore d'azienda, e di Ella May Bainbdridge, Atkinson entr\u00f2 a 11 anni alla Durham Chorister School, nello stesso periodo in cui era presente anche Tony Blair. Dopodich\u00e9 ha frequentato l'Universit\u00e0 di Newcastle e il The Queen's College dell'Universit\u00e0 di Oxford, dove si \u00e8 laureato in ingegneria elettrotecnica, oltre ad aver collaborato con Robert Musin. \nDopo la laurea avviene l'incontro con Richard Curtis, con cui \u00e8 entrato nel mondo della comicit\u00e0. Ha debuttato nel programma \"Not the Nine O'Clock News\" (1979-1982) sulla BBC2.\nNel 2009 ha interpretato il ruolo di Fagin nel revival londinese del musical \"Oliver!\", incidendone il disco.\nNel 2012 ha partecipato alla cerimonia d'apertura delle olimpiadi come Mr. Bean in una scenetta comica nel corso della performance di \"Chariots of Fire\".\nVita privata.\nAtkinson \u00e8 stato sposato per 23 anni con la truccatrice Sunetra Sastry, dalla quale ha avuto due figli. I due hanno annunciato il divorzio nel febbraio del 2014; si \u00e8 poi sposato con l'attrice Louise Ford, da cui nel 2017 ha avuto una figlia.\nAtkinson si definisce un collezionista di auto d'epoca e possiede svariate automobili tra cui anche una Ferrari e una Aston Martin. Scrive anche articoli per \"Car\", una rivista britannica dedicata a chi ama le auto e nel maggio 2011 ha partecipato alla Mille Miglia alla guida di una BMW 328. Ha anche partecipato al programma \"Top Gear\" nella sezione Star in a Reasonably-Priced Car guidando la Kia Cee'd con il tempo di 1:42.2.\nL'attore ha rischiato pi\u00f9 volte di perdere la vita: nel 1999 usc\u00ec indenne da un incidente automobilistico, nel 2001 rischi\u00f2 la vita mentre stava volando a bordo di un aereo privato insieme alla sua famiglia e nel 2011 ebbe un brutto incidente automobilistico con la sua McLaren F1 a Haddon.\nMr. Bean.\nMr. Bean \u00e8 un maldestro uomo britannico, ritratto in scene di vita quotidiana in cui finisce sempre per combinare disastri. Le caratteristiche principali del personaggio sono un completo marrone sempre uguale in ogni puntata, un'utilitaria Mini di colore verde acido con una portiera che si chiude con un lucchetto targata \"SLW 287R\" (Slow Later) e un orsacchiotto di peluche di nome Teddy come migliore amico. Bean vive solo da sempre e a volte frequenta, con esiti spesso disastrosi, una ragazza di nome Irma Gobb e due amici, Rupert e Hubert.\nLa sua auto \u00e8 spesso in conflitto con una Reliant Regal Supervan III celeste, targata GRA 26K, che urta in azzardati sorpassi, spinge per farsi spazio nei parcheggi o che viene evitata dallo stesso Bean quando il proprietario si ferma per dargli un passaggio.\nL'interpretazione di Rowan Atkinson \u00e8 entrata nell'immaginario collettivo di tutto il mondo per la sua dissacrante e surreale ironia.\nIl 5 gennaio 2021, l'attore ha annunciato che non interpreter\u00e0 pi\u00f9 Mr. Bean personalmente, ma rimarr\u00e0 attivo nel doppiaggio dell'omonimo cartone animato.\nDoppiatori italiani.\nNelle versioni in italiano dei suoi film, Rowan Atkinson \u00e8 stato doppiato da:\nDa doppiatore \u00e8 sostituito da:"}
{"id": "115517", "revid": "125792560", "url": "https://it.wikipedia.org/wiki?curid=115517", "title": "Ivano Fossati", "text": "Polistrumentista dal percorso articolato ed eterogeneo, \u00e8 considerato uno degli autori pi\u00f9 importanti di tutto il panorama cantautorale italiano. In oltre quarant'anni di carriera ha spaziato nei pi\u00f9 diversi generi musicali, dagli esordi rock progressivo alla fase rock, fino alle introspezioni colte della maturit\u00e0. I testi del suo canzoniere hanno spesso toccato argomenti di natura esistenziale, producendo finanche canzoni per alcune delle interpreti pi\u00f9 significative della musica italiana.\nVincitore pi\u00f9 volte della Targa Tenco (quattro volte per il migliore album e due volte per la migliore canzone) e di un Premio Lunezia Rock d'Autore per l'Album \"Musica moderna\", nel 2005 ha conseguito il Premio Librex Montale nell'apposita sezione \"Poetry for Music\". Ritiratosi dalle scene musicali nel marzo del 2012, esordisce nel mondo della narrativa con il romanzo \"Tretrecinque\", edito da Einaudi nel 2014.\nBiografia.\nL'infanzia e l'adolescenza.\nNasce a Genova nel 1951. La madre, Germana, lavora come sarta al Teatro dell'Opera. Il padre, Aldo, abbandona la famiglia quando lui ha appena un anno. \u00abL'unica cosa positiva di mio padre - ricorder\u00e0 in seguito l'artista - \u00e8 che \u00e8 stato partigiano a diciassette anni\u00bb. Viene accudito di conseguenza dalla madre e dal nonno Alberto Ricci, operaio presso una conceria della citt\u00e0. A tal proposito il musicista ricorda: \u00abLa figura perfetta che si vorrebbe avere come padre. Pienamente buono. Era capace di difendere la famiglia. Non avrebbe esitato a difendere i suoi affetti con tutta la forza. Il gran lavoratore che si sacrifica. Alla famiglia riservava solo i momenti buoni\u00bb.\nFossati cresce all'interno di un clima culturale incline alla musica: suo cugino \u00e8 uno stimato direttore d'orchestra, mentre lo zio pratica lo strumento del clarinetto. A dodici anni sua madre, amante dell'Opera, lo iscrive a lezioni private di pianoforte ma quando si imbatte in due 45 giri dei Beatles (\"Please Please Me\" e \"Love me do\"), abbandona il piano per dedicarsi allo studio della chitarra. Tempo dopo il cantante dichiarer\u00e0: \u00abNon sopportavo le canzoni: mi sembrava che le parole disturbassero la musica, ne intralciassero il cammino. Poi arrivarono i Beatles e per fortuna cambiai idea...\u00bb\nIl percorso musicale del giovane Fossati \u00e8 assai eterogeneo: tra i quindici e i sedici anni suona l'organetto, passando poi alla chitarra elettrica, con cui ha rapporti discontinui, e a diciotto anni inizia a studiare flauto traverso. Nello stesso periodo in cui frequenta il Liceo ginnasio Andrea Doria si d\u00e0 a svariati lavori come commesso in un negozio di elettricista, in una fabbrica di denti finti, e infine come dipendente presso un magazzino di cancelleria. Negli anni sessanta hanno inizio le prime esperienze nei vari complessi beat, all'epoca assai in voga. Nel 1967 a Genova, in piazza Galileo Ferraris, nasce il suo primo gruppo beat, \"I poeti\", formazione con Ivano alla chitarra, Pino Marinaro al Basso, Nicola Novielli alla batteria e Roberto Dicicco alla chitarra ritmica. Una rara foto del gruppo si trova nel libro di Fossati \"Tutto questo futuro\", edito da \"Rizzoli\" nel 2011.\nL'esperienza nei Delirium e l'esordio solista (1971-1975).\nDopo molte esperienze di jam session al locale \"Revolution\" di Genova in via Carcassi, fucina di molti gruppi pop emergenti (oggi non esiste pi\u00f9) nel 1971 viene ingaggiato dal gruppo dei \"Sagittari\", che successivamente diverranno i Delirium, mettendosi in luce con un interessante repertorio di rock progressivo, incentrato sull'ampio uso di flauti, sintetizzatori e arrangiamenti sinfonici.\nCos\u00ec facendo, la neonata band anticipa l'impronta \"prog\" di futuri gruppi di successo quali Le Orme, gli Area, il Banco del Mutuo Soccorso e la Premiata Forneria Marconi. Il complesso (formato da Mimmo Di Martino, Ettore Vigo, Marcello Reale, Peppino Di Santo e lo stesso Fossati) incide, sempre nel 1971, il primo 45 giri dal titolo \"Canto di Osanna\", con cui partecipa al Festival Pop di Viareggio.\nIl successivo esordio su 33 giri con \"Dolce acqua\" mette in evidenza le qualit\u00e0 di Fossati come leader e cantante. L'occasione si presenta al Festival di Sanremo del 1972 dove il gruppo presenta il brano \"Jesahel\" che ottiene successo aprendo alla band le porte per partecipare a Un disco per l'estate presentando la canzone \"Haum\".\nL'anno seguente lascia il complesso dei Delirium per intraprendere la carriera solista. Subito dopo parte per il servizio militare, da cui \u00e8 congedato dopo un anno e mezzo perch\u00e9 inadatto alla vita militare. Il debutto del Fossati cantante \u00e8 un 45 giri dal titolo \"Beati i ricchi\", tema dell'omonimo film di Salvatore Samperi con protagonisti Lino Toffolo e Paolo Villaggio. Fossati canta su musiche di Luis Bacalov, accompagnato da \"I Godfather\", uno dei molti gruppi rock dell'epoca.\nL'esordio sulla lunga distanza avviene un anno dopo, con la pubblicazione dell'album \"Il grande mare che avremmo traversato\". La tematica del viaggio - che diverr\u00e0 uno dei temi principali del canzoniere di Fossati - \u00e8 il leitmotiv di un disco che, per quanto acerbo, testimonia le prime qualit\u00e0 dell'artista. \nI riferimenti letterari si presentano gi\u00e0 numerosi (eloquente quello a Edgar Allan Poe nel brano \"Il pozzo e il pendolo\"), cos\u00ec come i versi dedicati al mare nel singolo \"Vento caldo\", altro elemento-cardine dell'intero lavoro del musicista. Tra l'altro con la medesima canzone tenta di partecipare nuovamente al Festival di Sanremo, venendo scartato durante la fase delle preselezioni. \nIn questi anni Fossati conosce l'amico e musicista Oscar Prudente con il quale dar\u00e0 luogo ad una stretta collaborazione che porter\u00e0 alla pubblicazione di altri due album dal titolo \"Poco prima dell'aurora\", del 1974 e \"Good-Bye Indiana\", del 1975. Sempre nel 1975 i due musicisti scrivono per Gianni Morandi l'intero LP \"Il mondo di frutta candita\". Il sodalizio tra i due artisti prosegue con l'uscita del long playing \"Infinite fortune\", terzo lavoro musicale di Oscar Prudente a cui Fossati partecipa come coautore in tutte le tracce del disco.\nLa ricerca di una linea espressiva (1977-1978).\nLe varie sperimentazioni del Fossati autore portano l'artista a toccare numerosi stilemi, che vanno dal pop classico alle influenze progressive, mostrandone il fermo tentativo di trovare una propria linea espressiva. Il primo momento di rottura avviene nel 1977. Approdato alla Rca e affidato alle cure del produttore Antonio Coggio (gi\u00e0 ex collaboratore di Claudio Baglioni), il cantautore traccia un primo solco in direzione di quella evoluzione rock che si delineer\u00e0 meglio negli anni successivi. In questa prospettiva nasce il quarto album in studio denominato \"La casa del serpente\". Il disco si fa ricordare per il brano \"Anna di primavera\", primo frutto di quella collaborazione con Mia Martini che si far\u00e0 preponderante nel coevo LP \"Per amarti\" (ottavo album in studio della cantante), dove Fossati partecipa firmando i brani \"Sentimento\" e \"Se finisse qui\", cover di Give a little bit dei Supertramp con testo in italiano. Tale sodalizio artistico sfocer\u00e0 in una duratura relazione sentimentale e vedr\u00e0 una nuova collaborazione nei brani \"E non finisce mica il cielo\" (presentato dalla cantante al Festival di Sanremo del 1982) e \"Vola\". Tale connubio porter\u00e0 Fossati a divenire un prolifico autore di canzoni, spesso prestando le proprie composizioni alle qualit\u00e0 vocali di altri interpreti.\nSe i primi album appaiono ancora istantanee sfocate, assai distanti dagli standard dei successivi decenni, la capacit\u00e0 di Fossati di comporre melodie si manifesta nella scrittura per altri artisti. In questo periodo la sua penna d\u00e0 vita a numerose ballate portate al successo da alcune delle interpreti pi\u00f9 conosciute e preparate. Basti pensare alle canzoni: \"Un'emozione da poco\" (scritta per Anna Oxa), \"Dedicato\" (per Loredana Bert\u00e8), \"Non pu\u00f2 morire un'idea\" (per Mina) e \"Mi vuoi\" (per Marcella Bella). Da ultimo si menziona la trasgressiva \"Pensiero stupendo\", uscita nel 1978, che la voce di Patty Pravo trasformer\u00e0 in evergreen della canzone italiana. Anni dopo la stessa cantante ai microfoni del \"Corriere della Sera\" affermer\u00e0: \u00abL'idea del triangolo non mi scandalizzava visto che all'epoca vivevo con due mariti. Lui ha saputo affrontare un tema scabroso con classe e intelligenza. L'ho ascoltata e registrata subito dopo. Praticamente \u00e8 andato in vendita il provino\u00bb. Tale serie di brani varr\u00e0 a Fossati il Telegatto come miglior autore dell'anno, segno di una prima vicinanza della critica musicale al cantautore genovese.\nLa fase rock (1979-1985).\nLa mia banda suona il rock.\nTra la fine degli anni settanta e l'inizio degli ottanta, Fossati mette a fuoco una scrittura peculiare, capace di dosare l'attitudine rock ad una vena propriamente intimista. Il risultato \u00e8 l'uscita nel 1979 dell'album \"La mia banda suona il rock\", dove l'impasto musicale \u00e8 costituito da continui richiami alla musica rock (con preminenza di chitarre elettriche). L'ossatura del disco resta comunque a impianto pop, con richiami sonori di derivazione reggae. \nRegistrato nei celebri \"Criteria Studios\" di Miami, con alcuni musicisti dell'entourage di Eric Clapton e Stephen Stills, \"La mia banda suona il rock\" alterna energici \"uptempo\" a ballate di stampo classico. Ne sono un esempio i brani \"Dedicato\", \"E di nuovo cambio casa\" e \"Limonata e zanzare\", quest'ultimo sorretto da influssi squisitamente reggae. L'album rivela l'artista al grande pubblico e gran parte del merito \u00e8 da ritrovarsi nel successo dell'omonima title-track che lo stesso Fossati tenter\u00e0 in vari modi di ripudiare. Per tale motivo, negli anni a venire (durante le varie tourn\u00e9e), proporr\u00e0 il brano in maniera sempre pi\u00f9 sporadica fino a farlo scomparire del tutto dalle relative scalette.\nIl successivo \"Panama e dintorni\" continua il percorso gi\u00e0 tracciato nell'album precedente, avvalendosi degli arrangiamenti del tastierista soul-jazz Steve Robbins, che collaborer\u00e0 nei decenni successivi con altri artisti come Robert Palmer, Sting e Irene Cara. Il disco d\u00e0 l'occasione all'artista di reinterpretare la lenta ballata \"La costruzione di un amore\", gi\u00e0 scritta nel 1978 per l'allora compagna Mia Martini. Oltre alla canzone di lancio \"Panama\". continue venature rock si manifestano nei brani \"J'adore Venice\" (riproposto in versione jazz, nel \"live\" \"Carte da decifrare\") e in \"La signora cantava il blues\", titolo usato nella propria autobiografia dalla celebre interprete Billie Holiday, alla quale il brano \u00e8 dedicato. Il disco, nel gennaio del 2012, occuper\u00e0 la cinquantesima posizione nella speciale classifica dei 100 album italiani pi\u00f9 belli di ogni tempo, stilata dall'autorevole rivista \"Rolling Stone\".\nNel 1982 scrive e compone la hit \"Non sono una signora\", contenuta nel disco \"Traslocando\" di Loredana Bert\u00e8, il primo di tre LP prodotti dall'artista per la cantante calabrese. Quando Fossati le fa ascoltare per la prima volta \"Non sono una signora\", la Bert\u00e9 viene preventivamente addolcita da una mousse al cioccolato preparata per l'occasione dalla sorella Mia Martini, per il timore di un'eventuale reazione scomposta dell'artista. Il singolo si aggiudicher\u00e0 la vittoria al Festivalbar, diventando uno dei maggiori successi commerciali della cantante, e trainando l'intero album al traguardo del disco di platino per oltre 200.000 copie vendute. Nel 2012, il mensile musicale specializzato \"Rolling Stone\" giudicher\u00e0 \"Traslocando\" il miglior lavoro discografico interpretato da una cantante in Italia \nIl terzo capitolo del periodo rock giunge nel 1983 con la pubblicazione del nuovo LP \"Le citt\u00e0 di frontiera\", dedicato al musicista statunitense Randy Newman. \nL'opera contiene canzoni come \"La musica che gira intorno\" (sferzante apologo sulla vacuit\u00e0 dell'arte), \"Amore degli occhi\", \"Traslocando\" (nuova ballata gi\u00e0 interpretata dall'amica Loredana Bert\u00e8) e la giovanilista \"I ragazzi cattivi\".\nCon l'uscita dell'album \"Ventilazione\", datato 1984, l'artista porta a termine la propria sperimentazione ritmica e musicale. Il disco, assai aspro nelle sonorit\u00e0 e piuttosto ermetico nei testi, annovera la rivisitazione in chiave rock del brano \"Boogie\", scritto dal collega Paolo Conte. Altra cover \u00e8 la traccia \"La locomotiva\" (da \"The Rail Song\" di Adrian Belew). Da ricordare Il singolo \"Viaggiatori d'Occidente\" e in particolar modo \"Il pilota\", canzone antesignana di quella passione per il volo che l'autore concretizzer\u00e0 nell'album \"Lindbergh - Lettere da sopra la pioggia\".\nUn anno pi\u00f9 tardi, nel 1985, collabora all'album \"Scacchi e tarocchi\" del collega Francesco De Gregori producendo due brani: l'omonima title-track e \"Miracolo a venezia\". Di lui De Gregori affermer\u00e0: \u00abHo sempre ammirato Ivano per la musica che ha fatto, per le canzoni, per i testi che io giudico fra i pi\u00f9 interessanti che si possano leggere in Italia. Ho lavorato con lui in condizioni psicologiche positive, perch\u00e9 con Ivano ho sempre avuto l'impressione che quello che stavo facendo fosse il meglio delle mie possibilit\u00e0\u00bb.\nUna nuova dimensione cantautorale (1986-1988).\nNel 1986 il compositore genovese volta pagina. Abbandonate le sonorit\u00e0 rock e progressive degli anni precedenti, si cala con sicuro mestiere in una veste \"cantautorale\" a lui pi\u00f9 congeniale. In tal modo, inizia a sfornare una serie di album ad alta introspezione storica e psicologica. La parte testuale, via via pi\u00f9 colta e ricercata, viene corredata da costruzioni ritmiche ispirate alla musica sudafricana. Il primo risultato di questo nuovo corso \u00e8 il disco \"700 giorni\". Prodotto da Allan Goldberg, l'opera \u00e8 articolata da suoni e suggestioni di matrice squisitamente etnica. Basti pensare alla danza sudafricana di \"Buontempo\", al folk celtico di \"Gli amanti d'Irlanda\" e al pastiche ritmico di \"Non \u00e8 facile danzare\". Queste tracce, assieme alla pi\u00f9 nota \"Una notte in italia\", testimoniano una spiccata ricerca verso quella \"world music\" che trover\u00e0 definitivo compimento nei lavori successivi. Da non dimenticare il dittico antibellico \"Dieci soldati\" e \"Il passaggio dei partigiani\", con testi che rievocano le pagine dello scrittore Beppe Fenoglio, nonch\u00e9 squarci del cinema neorealista. A suggellare tale svolta giunge, nello stesso anno, la conquista della sua prima Targa Tenco, nell'apposita sezione \"miglior album dell'anno\". Durante la specifica rassegna condivide il palco con gli artisti Paolo Conte, Francesco De Gregori e Roberto Benigni, interpretando una canzone del musicista astigiano denominata \"Sudamerica\". Nel frattempo collabora con Ornella Vanoni, per la quale produce assieme a Greg Walsh il disco \"O\", uscito sul mercato nel 1987.\nIl contiguo \"La pianta del t\u00e8\", uscito nel 1988, ci consegna un artista all'apice dei propri mezzi espressivi. L'opera alterna ricercati spunti orientali a composizioni pi\u00f9 classiche, il tutto sostenuto da un'inventiva testuale sempre pi\u00f9 solida e matura.\nDi rilievo la notturna title track (divisa in due parti), dove emerge il contrasto tra i vellutati flauti di canna andini e le incessanti percussioni di matrice etnica. Un'analoga ambientazione si ritrova nel brano \"La volpe\", cupa filastrocca d'amore dove al controcanto \u00e8 presente la voce di Teresa De Sio. Da menzionare la malinconica \"L'uomo coi capelli da ragazzo\" e \n\"Questi posti davanti al mare\", tutta costruita su una melodia pop, costantemente cesellata da una squillante fanfara. Il brano vede la partecipazione di Fabrizio De Andr\u00e9 e Francesco De Gregori che cantano gran parte del testo alternando la loro voce a quella dell'autore. Il singolo ricever\u00e0 la prestigiosa Targa Tenco come miglior canzone dell'anno. L'album continua con la \"francese\" \"Le signore del Ponte-Lance\" (per soli pianoforte e voce), con l'elaborata \"Chi guarda Genova\" e infine con la traccia \"Terra dove andare\", sostenuta da un ritmo reggae, ingentilito da un ardito contrappunto per fisarmonica.\nUna rinnovata maturit\u00e0 artistica (1990-1992).\nAll'inizio degli anni novanta, ispirato da un lungo viaggio in Portogallo, esce sul mercato discografico \"Discanto\". Il terzo capitolo della \"maturit\u00e0\" presenta uno stile linguistico ancor pi\u00f9 colto ed elitario come dimostrano i versi delle canzoni \"Lunario di Settembre\" e \"Confessioni di Alonso Chisciano\". La prima, tratta da una sentenza di condanna per stregoneria, \u00e8 costruita su di un linguaggio volutamente burocratico e barocco; la seconda \u00e8 una riflessione sui turbamenti del celebre personaggio di Don Chisciotte, mostrandone un'aura discorde da quella proposta nel romanzo. \nDominante \u00e8 l'uso della chitarra portoghese (\"breguesa\") nella traccia \"Lusitania\", che apre il disco con elaborate sequenze ritmiche di batteria e percussioni. Inediti accostamenti strumentali si ritrovano in \"Passalento\" e nella canzone \"Italiani d'Argentina\", mentre un recupero della fase rock \u00e8 presente nell'omonima \"Discanto\". \nA chiudere le canzoni \"Unica rosa\" (quasi un gioco lessicale sulle possibili rime in \"osa\") e il ritratto femminile di \"Albertina\" (per soli pianoforte e voce). Nella canzone \"Piumetta\" compare nel controcanto Fiorella Mannoia, artista con cui Fossati collaborer\u00e0 numerose volte. Infatti, scriver\u00e0 per la cantante romana molti brani tra cui: \"I treni a Vapore\", \"Le notti di Maggio\" e \"1991 L'amore per amore\"; il primo verr\u00e0 riproposto dall'autore nel \"live\" \"Dal vivo\", uscito nel 1993. Il nuovo LP verr\u00e0 in seguito premiato al Club Tenco come \"miglior album dell'anno\".\nA completare questa nuova tetralogia, giunge nel 1992 \"Lindbergh - Lettere da sopra la pioggia\". Il disco viene trainato dal fortunato singolo \"La canzone popolare\", che per beneplacito dell'artista diverr\u00e0, anni pi\u00f9 tardi, l'inno elettorale dell'allora coalizione di centrosinistra. In merito a questo fatto il musicista rivela: \u00abSono di sinistra, non della sinistra\u00bb e ancora: \u00abPer un lungo periodo non l'ho pi\u00f9 cantata. Sapeva di politica e io non ho mai fatto concerti politici. Pentito? No, per\u00f2 oggi consiglierei a un collega pi\u00f9 giovane di non farlo. La politica oggi ha bisogno di buone idee e non di canzoni: rischi di farti fraintendere\u00bb. Il disco \u00e8 ispirato alle leggendarie imprese del pilota Charles Lindbergh, autore della prima trasvolata atlantica senza scalo della storia dell'aeronautica. \nIl musicista asciuga ulteriormente il suo \"songwriting\" creando un apposito clima intimista, mettendo spesso in rilievo gli strumenti celtici della tradizione \"new Age\". Ci\u00f2 viene a esemplificarsi nel brano \"La barca di legno di rosa\" e soprattutto nella gi\u00e0 citata \"La canzone popolare\".\nAnche in questo lavoro la componente \"world music\" non viene tralasciata ed \u00e8 senz'altro ravvisabile nella canzone \"Mio fratello che guardi il mondo\", rafforzata dalle percussioni di Trilok Gurtu, tutte impegnate in un \"fitto dialogo\" con una nitida e occidentale chitarra acustica. Atmosfere da \"popular music\" si ritrovano nella traccia \"Sigonella\", mentre commistioni jazz si rilevano nella pianistica \"Notturno delle tre\". Inoltre, c'\u00e8 spazio per due canzoni antimilitariste. La prima, \"Il disertore\", \u00e8 la traduzione di una poesia di Boris Vian, accompagnata dalla sola chitarra acustica. La seconda, \"Poca voglia di fare il soldato\", \u00e8 strutturata su un morbido tappeto di pianoforte, ricamato da improvvisi assoli di flauto. In conclusione, l'intensa \"Lindbergh\": breve riflessione esistenziale declamata da un piccolo e solitario aviatore. La conquista della terza Targa Tenco \"come miglior album dell'anno\" conferma le sue qualit\u00e0 di autore eclettico e originale.\nDai primi \"Live\" agli intrecci musicali di \"Macram\u00e8\" (1993-1996).\nNel 1993 il musicista decide, di concerto con il produttore Beppe Quirici, di registrare i suoi primi album \"live\", dal rispettivo titolo \"Dal vivo volume I - Buontempo\" e \"Dal vivo volume 2 - Carte da decifrare\". Come lo stesso Fossati riporta nelle note di copertina del secondo disco, le registrazioni non vengono sottoposte a rielaborazioni posteriori. Esse risultano semplicemente \u00abla fedele testimonianza di ci\u00f2 che le nostre forze ci hanno consentito di fronte al pubblico del Teatro Ponchielli, nella citt\u00e0 di Cremona, le sere del 2 e del 4 marzo 1993\u00bb. Entrambi gli album ripercorrono gran parte della carriera dell'artista e alcune tracce come \"E di nuovo cambio casa\", \"La volpe\" e \"J'adore venice\" vengono ad assumere vesti musicali nuove e inedite. L'unico brano originale \u00e8 la canzone \"Carte da decifrare\", presente come settima traccia nel secondo volume. Compare, inoltre, un'esecuzione del brano \"Naviganti\", scritto l'anno precedente per il musicista Bruno Lauzi. Nel 1994 vede la luce il primo album-tributo dedicato all'artista ligure dal titolo \"I Disertori. Ivano Fossati riletto da ...\". Al progetto partecipano molti gruppi emergenti che, in seguito, troveranno spazio e successo come gli Afterhours, i Mau Mau, i La Crus, e i Modena City Ramblers.\nDopo una pausa di tre anni, Fossati torna in studio per registrare il suo quattordicesimo LP denominato \"Macram\u00e8\" e pubblicato nel 1996. Il suggestivo titolo \u00e8 un vocabolo derivato dalla lingua araba \"mahramatun\" (fazzoletto) o da \"migramah\" (frangia per guarnizione), che come molte parole mediorientali, \u00e8 entrato nel lessico ligure grazie agli approdi dei vari marinai al porto di Genova. Nel linguaggio comune il termine ha assunto il significato di ricamo o intreccio a cui il titolo allude per evidenziare le commistioni musicali di cui l'opera si nutre.\nIl nuovo Long playing rinnova il connubio tra elettronica e strumenti tradizionali, senza rinunciare ai consueti accenti etnici. L'album vede la partecipazione del bassista dei King Crimson Tony Levin, presente in due tracce delle quali \u00e8 al tempo stesso coautore (\"L'abito della sposa\" e \"La stella benigna\"). Lo strumento utilizzato dal musicista americano \u00e8 lo stick (presente anche nel brano \"Speakering\"), mentre nella canzone \"Bella speranza\" si esibisce al contrabbasso elettrico. I brani \"L'amante\", \"L'angelo e la pazienza\" e \"L'orologio americano\" ricalcano bozzetti di vita su trame sonore volutamente scarne, irrobustite da sequenze di percussioni molto elaborate (in alcune tracce la sessione ritmica \u00e8 formata da Walter Kaiser, Trilok Gurtu, Naco, Claudio Fossati e Beppe Quirici).. Il musicista risulter\u00e0 per la quarta volta vincitore della Targa Tenco nella sezione \"miglior album dell'anno\", raggiungendo un primato condiviso \"ex aequo\" con l'amico e collega Francesco De Gregori.\nLa collaborazione con Fabrizio De Andr\u00e9 (1996).\nAl giro di boa degli anni novanta le strade musicali di Ivano Fossati e Fabrizio De Andr\u00e9 finiscono per incontrarsi. L'occasione arriva con la gi\u00e0 citata partecipazione di De Andr\u00e8 al disco \"La pianta del t\u00e8\". Il rapporto tra i due artisti, anche per via delle comuni origini, si cementa due anni pi\u00f9 tardi con la pubblicazione dell'album \"Le nuvole\", dove Fossati partecipa al disco del collega in qualit\u00e0 di coautore dei brani \"M\u00e9gu meg\u00fan\" e \"'\u00c2 \u00e7\u00edmma\". In merito a questa prima esperienza lo stesso Fossati chiarisce: \u00abPer scrivere queste due canzoni ci abbiamo messo un sacco di tempo, vuoi per la lentezza che ci accomuna, vuoi per la nostra pigrizia e i nostri mugugni. Fabrizio in questo \u00e8 rigorosissimo. Lui sa bene che dietro ogni parola c'\u00e8 una responsabilit\u00e0, bisogna dire le cose che si condividono, non le altre, e allora la scelta di un termine, di un aggettivo, poteva prendere anche tre giorni. \u00c8 un tipo di approccio che anch'io condivido e cerco di applicare nei miei testi\u00bb. Grazie a questo primo confronto nasce nei due musicisti una reciproca stima che sfocer\u00e0 nella stesura a quattro mani dell'album \"Anime salve\", uscito per la \"BMG Ricordi\" nell'autunno del 1996.\nCos\u00ec facendo, a Longiano, in Romagna, inizia nel 1995 l'atteso album di Ivano Fossati e Fabrizio De Andr\u00e9. Ad accompagnarli sono Michele Ascolese alla chitarra, Naco alle percussioni, Stefano Melone alle tastiere, Elio Rivagli alla batteria e Beppe Quirici al basso.\n Il materiale che nei giorni a venire passa in preproduzione risulta gradito a tutti, soprattutto una composizione di Fossati per solo piano che in seguito assumer\u00e0 le sembianze della title-track. Per\u00f2, col passare del tempo, le impostazioni pianistiche adoperate dall'artista sui vari brani non convincono De Andr\u00e9 che vede il progetto sfociare verso uno stile pi\u00f9 prossimo al collega. Ad un certo punto i due autori si chiariscono e il musicista decide di assecondare De Andr\u00e9 acconsentendo a che il progetto venga realizzato esclusivamente da quest'ultimo. In proposito Beppe Quirici affermer\u00e0: \u00abIvano \u00e8 molto concentrato sul piano e tutte le sue composizioni sono orientate in tal senso. Fu questa la vera causa dell'interruzione del progetto. Ci siamo comunque lasciati bene, al di l\u00e0 dell'ovvia amarezza del momento\u00bb. In tal modo viene a termine la collaborazione tra i due; questo non impedir\u00e0 a Fossati di intervenire vocalmente in due canzoni del disco: \"Anime salve\" e \"\u00c2 c\u00famba\". Tra le altre cose, in qualit\u00e0 di coautore del brano \"Prin\u00e7esa\" il musicista vincer\u00e0 la Targa Tenco per la miglior canzone dell'anno. A seguito della morte del cantautore di Pegli, avvenuta nel 1999, l'artista sentenzier\u00e0: \u00abEro stato un suo ammiratore molto prima che un suo amico. A poco pi\u00f9 di vent'anni avevo letteralmente consumato sul piatto del giradischi \"Non al denaro, non all'amore n\u00e9 al cielo\" e \"Storia di un impiegato\". Tenevo in considerazione quei due album al pari di quelli di Jimi Hendrix o dei Rolling Stones. Nessuna differenza. Come se la musica di Fabrizio fosse arrivata anch'essa dall'America, da Plutone o da un pianeta ancora pi\u00f9 lontano, sul quale fosse lecito scrivere canzoni in italiano\u00bb.\nLe successive prove discografiche (1998 - 2003).\nTempo dopo d\u00e0 alle stampe la sua prima antologia dal titolo \"Time and Silence - Canzoni a raccolta\", uscita nel 1998. Oltre alla presenza di molti classici del suo repertorio compare l'inedito \"Il talento delle donne\", pregno di richiami alla tradizione orientale. \u00abIn questa canzone - racconta l'autore - ho utilizzato le sillabe sacre 'Om mani padme hum', tratte da un noto mantra tibetano, affinch\u00e9 mi aiutassero a tracciare la linea d'ombra, il pi\u00f9 possibile netta, fra l'idea ciclica del tempo orientale e quella lineare che \u00e8 la nostra. Le parole 'tempo e silenzio', invece, sono espresse in inglese, perch\u00e9 pi\u00f9 di ogni altra lingua sembra rappresentare oggi il modello occidentale\u00bb. Nel frattempo, si dedica alla rielaborazione di \"evergreen\" del cantautore brasiliano Chico Buarque de Hollanda e di altri musicisti come Djavan e Supertramp. Nel merito, si ricorda l'interpretazione di Fiorella Mannoia nel brano dell'artista brasiliano \"O Que Ser\u00e1\", tradotto in italiano dal cantautore genovese.\nParimenti si cimenta in un'intensa attivit\u00e0 per il teatro e per il cinema, scrivendo musiche per diversi spettacoli e per due film del regista Carlo Mazzacurati, rispettivamente \"Il toro\" e \"L'estate di Davide\", e per il quale firmer\u00e0 in futuro altre pellicole come \"La lingua del santo\" e \"A cavallo della tigre\". In ambito teatrale, le sue prime composizioni risalgono agli inizi degli anni Settanta. Nell'occasione collabora con lo scenografo Emanuele Luzzati, presso il Teatro della Tosse di Genova. Sempre nel 1998, nel corso del suo tour estivo, il cantante dedica cinque concerti al comitato \"Per la bellezza\", allo scopo di combattere il degrado ambientale di molte citt\u00e0 italiane. Contemporaneamente, alcuni suoi dischi vengono pubblicati in Francia, a cura della casa di produzione \"Columbia Tristar\". Nel febbraio del 1999 partecipa come super ospite al Festival di Sanremo cantando il brano \"Mio fratello che guardi il mondo\"; la performance ottiene uno share di dodici milioni di telespettatori.\nA quattro anni di distanza dall'ultimo LP esce nel 2000 \"La disciplina della Terra\". In termini musicali l'album vede un ritorno a sonorit\u00e0 elettriche, da tempo assenti in gran parte della sua produzione. Il disco si apre con il brano \"La mia giovinezza\", strutturato da un mix di chitarra elettrica, fisarmonica, percussioni e flauto, con l'obbiettivo di riprendere consuete atmosfere \"world music\". \"Treno di ferro\" (dedicata ai \"ragazzi che partono in pace e in guerra\"), \u00e8 un'altra ballata antimilitarista, mentre la title track \u00e8 incisa da Fossati in solitudine, con la sovraincisione dell'orchestra diretta da Gianfranco Lombardi. La satirica \"Iubilaeum bolero\" si avvale della presenza alla tromba e al flicorno di Enrico Rava e si chiude con un recitativo della cantante Mercedes Martini. Nel 2001 esce per \"Einaudi\", \"Ivano Fossati - Carte da decifrare\", un libro che ripercorre trent'anni di carriera dell'artista con allegato il CD \"Concerto in versi, parole e suoni\", tratto dallo spettacolo ideato con l'attrice Elisabetta Pozzi. Canzoni come \"Mio fratello che guardi il mondo\" , \"Poca voglia di fare il soldato\" e \"Cow boys\", dialogano con le improvvisazioni musicali e con la voce dell'attrice che recita versi di poeti quali Primo Levi, Thomas Stearns Eliot ed Edoardo Sanguineti.\nDopo aver inciso l'ambizioso strumentale \"Not One Word\", nel 2003 esce sul mercato discografico \"Lampo viaggiatore\". L'artista, in un'intervista a \"la Repubblica\", mette a confronto quest'ultima fatica con quella precedente: \u00ab \"Not One Word\" - spiega - mi ha fatto capire che la musica \u00e8 come lo scafo d'una barca, le parole come il timone. E avendo capito cosa vuol dire viaggiare senza timone, mi sono semplificato. C'\u00e8 molto di quel disco anche qui: credo di averlo scritto pensando pi\u00f9 ai juke box sulle spiagge d'estate, che al ponderoso concetto di canzone d'autore\u00bb. Ciononostante, emergono scenari di forte denuncia civile presenti nel brano \"Pane e coraggio\", con un testo incentrato sul tema sociale dell'immigrazione. Degne di nota la pianistica \"Il bacio sulla bocca\" e la melodica e intensa \"C'\u00e8 tempo\".\nIl musicista ripercorre finanche sonorit\u00e0 caraibiche che si fanno esplicite nelle canzoni \"La bellezza stravagante\" e \"Io sono un uomo libero\", regalata in precedenza all'artista Adriano Celentano. La traccia \u00e8 presente nel disco \"Esco di rado e parlo ancora meno\", uscito il 10 novembre del 2000.\nDal nuovo \"Live\" agli album \"Arcangelo\" e \"Musica moderna\" (2004 - 2009).\nIl 15 ottobre 2004 incide un nuovo \"live\" denominato \"Dal vivo volume 3 - Tour acustico\". Il disco costituisce, come suggerisce il titolo, la prosecuzione ideale dei due \"live\" precedenti, \"Dal vivo volume I - Buontempo\" e \"Dal vivo volume 2 - Carte da decifrare\". La decisione di registrare le varie performance deriva dal tour acustico che l'artista ha tenuto nel novembre del 2003. Inizialmente la serie di concerti non prevede nessuna pubblicazione, ma una volta risentite alcune registrazioni, Fossati matura l'idea di un nuovo album dal vivo. Seppur nato con la definizione di \"Tour acustico\", nel concerto non mancano strumentazioni elettriche. Acustica \u00e8 per\u00f2 l'atmosfera, in quanto, a fianco degli strumenti convenzionali, ne vengono usati altri inusuali come i bicchieri suonati dal figlio Claudio Fossati (a mo' di vibrafono) o la ruota di una bicicletta con tanto di cartoncino inserito tra i raggi.\nAlla fine del 2005 il cantante torna in studio per incidere il suo diciottesimo album dal titolo \"L'arcangelo\", uscito all'inizio del 2006. Nello stesso anno collabora con gli Statuto e compone l'inno granata Ancora Toro, sua squadra del cuore.\nDefinito dalla critica come \"il disco pi\u00f9 politico di Fossati\", il nuovo progetto segna un deciso ritorno al rock, diluito dall'usuale sensibilit\u00e0 per le ritmiche sudamericane. Il termine \"politico\", in realt\u00e0, non rimanda a nessuna ideologia o appartenenza di partito, piuttosto pone l'accento sulla vita di tutti i giorni, affrontando tematiche sociali quali la guerra, la democrazia, l'oriente e le libert\u00e0 sessuali.\nArgomentazioni politiche affiorano di conseguenza nelle tracce \"Ho sognato una strada\" e \"Cara Democrazia\", mentre tematiche di natura amorosa si aprono nei testi delle canzoni \"La Cinese\" (su musiche di Pietro Cantarelli) e \"L'Amore Fa\".\nNel settembre del 2006, in concomitanza con la scadenza del contratto con l'etichetta discografica \"Sony BMG\" ed il successivo passaggio alla \"EMI Italiana\", esce uno speciale cofanetto in tre CD intitolato \"Ho sognato una strada\" che contiene alcuni tra i suoi brani pi\u00f9 famosi, racchiusi nel periodo tra il 1977 ed il 2006. Nello stesso anno partecipa al nuovo lavoro musicale di Zucchero Fornaciari, scrivendo insieme al cantautore emiliano il singolo \"\u00c8 delicato\", contenuto in \"Fly\".\nNel 2008 collabora con l'artista Tiziano Ferro, scrivendo con lui il brano \"Indietro\", uno dei singoli pi\u00f9 venduti del quarto album del cantautore di Latina. Verr\u00e0 creata anche una versione di successo in inglese di \"Indietro: Breathe Gentle.\" Nel corso del 2008 partecipa anche alla colonna sonora del film \"Caos calmo\", con protagonista l'attore e regista Nanni Moretti. Per l'occasione scrive il brano \"L'amore trasparente\", che verr\u00e0 successivamente premiato con il \"David di Donatello per la migliore canzone originale\" e il \"Nastro d'Argento alla migliore canzone\" L'anno seguente, lo stesso singolo far\u00e0 parte del nuovo disco (uscito per l'etichetta discografica \"Capitol-Emi\"), intitolato \"Musica moderna\". L'opera si apre con l'energica \"Rimedio\". Segue la memorialistica \"Cantare a memoria\", la relativa \"title-track\", la ritmica \n\"Miss America\" e \"Last minute\", interamente sostenuta dalla batteria del figlio Claudio. In precedenza, nel gennaio 2009, partecipa al tributo televisivo in onore di Fabrizio De Andr\u00e9, interpretando la canzone \"Smisurata preghiera\", seguito da quello dedicato a Giorgio Gaber durante il \"Festival teatro canzone\" di Viareggio, dove esegue \"L'illogica allegria\".\n Mesi pi\u00f9 tardi canta nell'ultimo disco di Claudio Baglioni \"Q.P.G.A.\", nella canzone \"Il rimpianto\". A Luglio dello stesso anno, riceve ad Aulla il Premio Lunezia \"Rock d'Autore\" per il valore Musical-Letterario dell'album \"Musica moderna\". Nel 2010 scrive per Anna Oxa \"Tutto l'amore intorno\", singolo che segna il ritorno sulle scene musicali della cantante. Il brano, eseguito anche dallo stesso Fossati, esce nelle radio il 20 agosto 2010.\nL'ultima prova discografica e il ritiro dalle scene (2011 - 2012).\nLa sera del 2 ottobre 2011, durante la puntata del programma \"Che tempo che fa\", il cantautore presenta la sua ultima raccolta di inediti dal titolo \"Decadancing\", in uscita sul mercato il 4 ottobre successivo. A sorpresa, durante la presentazione del disco, annuncia il proprio ritiro dalle scene affermando di non voler pi\u00f9 produrre dischi n\u00e9 programmare future tourn\u00e9e, eccezion fatta per quella legata al suo ultimo lavoro. Cos\u00ec l'artista ai microfoni della trasmissione: \u00abHo pensato, non in questi due giorni, ma in due o tre anni, che non far\u00f2 altri dischi, altri concerti\u00bb.\n\u00abFine della carriera?\u00bb, ha chiesto Fabio Fazio al cantautore genovese.\n\u00abS\u00ec\u00bb, ha risposto Fossati, il quale ha aggiunto: \u00absi tratta di una decisione serena, presa in tanto tempo. Ho sempre pensato che, alla mia et\u00e0, avrei voluto cambiare. Mi sono sempre chiesto se al prossimo disco avrei potuto garantire la stessa passione che mi ha portato fino a qui. Non credo che potrei ancora fare qualcosa che aggiunga altro rispetto a quello che ho fatto fino ad ora. Il prossimo sar\u00e0 l'ultimo tour\u00bb.\nGiorni pi\u00f9 tardi, al Piccolo Teatro di Milano, il musicista sottolinea: \u00abTirarsi fuori dai meccanismi discografici non equivale a dire addio alla musica. Non \u00e8 la musica che abbandono, anzi voglio studiare, suonare molto, rimanere appassionato\u00bb. Rispondendo ai numerosi giornalisti presenti chiarisce: \u00abCome autore se dovessi scrivere qualche canzone che merita di uscire dal cassetto, magari telefoner\u00f2 a qualche amico. Cos\u00ec come se tra cinque anni un artista mi chiedesse un assolo di chitarra gli direi di s\u00ec, ma di esibirmi e cantare non se parla\u00bb. In merito al disco l'autore invita a non considerarlo come un testamento in quanto il progetto non ha nulla di autobiografico. Allo stesso tempo evidenzia il carattere dell'opera, che a dispetto del titolo non vuole porsi nell'ottica di un giustificato pessimismo (come si evince nella traccia conclusiva \"Tutto questo futuro\"). L'artista, da ultimo, aggiunge:\u00ab \"Decadancing\" non nasce dal pessimismo, ma da ci\u00f2 che ho visto e che va separato dalla volont\u00e0 di esserci, di vedere questo futuro e di vederlo bene. E ai giovani che vogliono guardare lontano, consiglio di considerare la propria terra l'Europa intera. Non \u00e8 un invito a scappare dal paese, ma a pensare che le frontiere non si devono nemmeno vedere, e questo non solo nella musica\u00bb. Nell'ultimo LP si riduce sensibilmente il formato \"protest song\" che aveva caratterizzato opere come \"L'arcangelo\", focalizzando l'attenzione al recupero di melodie per archi e pianoforte rinvenibile nelle tracce \"Settembre\", \"Un natale borghese\", \"Laura e l'avvenire\" e nel quadretto amoroso di \"Se non oggi\".\nA conferma di quanto affermato nelle varie interviste, sempre nel novembre 2011, scrive per Laura Pausini la canzone \"Troppo tempo\" inclusa nel disco \"Inedito\". Nella canzone Fossati partecipa in brevi passaggi sia come cantante che come chitarrista. Allo stesso modo, Il 5 novembre 2013, viene pubblicato l'album \"Senza paura\" della cantautrice italiana Giorgia, contenente \"Oggi vendo tutto\", scritto e musicato dall'artista genovese. \nLa sua ultima esibizione televisiva \u00e8 andata in onda in prima serata il 23 gennaio 2012, negli studi del programma \"Che tempo che fa\", trasmesso sul terzo canale Rai. Durante la puntata il cantante ha proposto una galleria di canzoni tratta dal suo repertorio; in studio sono intervenuti gli amici Zucchero Fornaciari e Fiorella Mannoia. Il 19 marzo del 2012 l'artista conclude la propria tourn\u00e9e, esibendosi per l'ultima volta al Piccolo teatro di Milano. Il giorno dopo, il 20 marzo 2012, viene pubblicato un album-tributo dove svariati artisti reinterpretano molti classici della sua produzione; il disco \u00e8 intitolato \"Pensiero stupendo - Le canzoni di Ivano Fossati interpretate dai pi\u00f9 grandi artisti italiani\". Infine, dai concerti del \"Decadancing tour\" \u00e8 stato estratto il DVD live \"Dopo tutto\", uscito nei negozi il 4 dicembre 2012.\nIvano Fossati e la scrittura.\n\u00abIl Giullare \u00e8 una mia antica fissazione, un mio leggero incubo che riguarda l'inutilit\u00e0 dei mestieri come il mio... \n...per dimostrare che in situazioni drammatiche, l'artista non conta pi\u00f9 nulla, la sua figura \u00e8 superflua, la sua esistenza inutile\u00bb. Con queste parole il musicista introduce, nel settembre del 1991, la sua prima opera letteraria dal titolo \"Il Giullare\", uscita per le edizioni \"Millelire\". Presentato il 28 e il 29 settembre alla fiera del libro nel Castello di Belgioioso (presso Pavia), l'elaborato presenta la forma del racconto breve (non oltre sessanta pagine) e tratta la storia di un piccolo e frugale artista che si muove in un tempo indefinito, in un futuro estremo e agisce nel momento in cui le societ\u00e0 e i sistemi politici falliscono l'uno dopo l'altro.\nIn merito al suo esordio letterario Il cantante rivela: \u00abUn paio di anni fa Marcello Baraghini e gli altri di \"Stampa Alternativa\" mi hanno chiesto di scrivere qualcosa. Non ci avevo mai pensato prima; avevo considerato questa cosa con molta paura [...] Io sono abituato a sintetizzare, ad esprimere un concetto in poche parole, la fatica \u00e8 quella di dilatare, di riuscire a raccontare cose che sono dentro ad altre cose. Direi che quello che sto scrivendo \u00e8 una canzone che ha preso un'altra forma, sto cantando una cosa senza cantarla. Se non avessi dovuto metterlo in un libro per il mio personaggio avrei scritto musica\u00bb. Tale pubblicazione resta un episodio sporadico, infatti, per lunghi anni, l'artista torner\u00e0 a dedicarsi all'esclusiva produzione musicale. L'operazione del cantautore non \u00e8 certo un caso isolato. Nel mondo della canzone sono stati numerosi gli artisti che, nel tempo, si sono prestati alla scrittura, spesso componendo romanzi, racconti o saggi di varia natura. Basti pensare a Francesco Guccini, Roberto Vecchioni, Lucio Dalla, Fabrizio De Andr\u00e9 e Luciano Ligabue, solo per citarne alcuni.\nQuello che sembrava un esercizio di stile o pi\u00f9 semplicemente un piccolo divertissement, riemerge con preponderanza nel 2014. Dopo essersi \"dimesso\" da cantautore il musicista inaugura la propria fase narrativa pubblicando, nel marzo dello stesso anno, il romanzo \"Tretrecinque\", edito dalla casa editrice \"Einaudi\". Alla sua prima prova di grande respiro, l'autore racconta la storia di un musicista-girovago che vive il mondo contemporaneo attraversando palcoscenici, difficolt\u00e0 e peripezie varie. Il titolo del libro \u00e8 riferito alla Gibson ES-335, primo modello commerciale di chitarra elettrica con cassa semi-hollowbody, introdotta nel 1958 dalla famosa azienda costruttrice Gibson. Lo strumento, tra gli esperti e appassionati di musica, \u00e8 divenuto molto celebre, e questo anche in virt\u00f9 delle varie utilizzazioni di grandi chitarristi quali B.B. King ed Eric Clapton. Tornando all'opera Fossati afferma: \u00abHo scritto \"Tretrecinque\" perch\u00e9 gran parte dei pensieri, dei fatti e dei personaggi che lo compongono non avrebbero trovato spazio nelle canzoni. Nemmeno lungo gli anni. Non tutto pu\u00f2 essere cantato al ritmo della musica. Bisogna chiudere gli occhi, immaginare, prendersi del tempo e provare a raccontare. E riuscire a raccontare \u00e8 tanto, forse \u00e8 meglio di tutto\u00bb."}
{"id": "115518", "revid": "1745361", "url": "https://it.wikipedia.org/wiki?curid=115518", "title": "Procuste", "text": "Procuste o Procrustes () o Damaste () o anche Polifemone () \u00e8 un personaggio della mitologia greca e fu un gigante e torturatore dell'Attica.\nGenealogia.\nFiglio di Poseidone fu padre di Sini avuto da Sylea.\nMitologia.\nProcuste era il soprannome di un brigante di nome Damaste che, appostato sul monte Coridallo, nell'Attica e lungo la via sacra tra Eleusi e Atene, aggrediva i viandanti e li straziava battendoli con un martello su un'incudine a forma di letto. \nI malcapitati venivano cos\u00ec torturati e stirati a forza se troppo corti, o amputati qualora i loro arti sporgessero dal letto. \nFu ucciso da Teseo che gli fece patire la stessa sorte.\nUlteriori interpretazioni.\nUlteriori interpretazioni del mito (che divennero predominanti) affermavano invece che Damaste possedesse due letti, uno molto corto e uno molto lungo e che usava a seconda della statura della vittima, stirando quelli di bassa statura sul letto lungo e amputando le membra di quelli di alta statura avanzanti dal letto corto.\nCon la locuzione letto di Procuste o \"letto di Damaste\", derivata da questo mito, si indica il tentativo di ridurre le persone a un solo modello, un solo modo di pensare e di agire, o pi\u00f9 genericamente una situazione difficile e intollerabile o una condizione di spirito tormentosa."}
{"id": "115524", "revid": "466539", "url": "https://it.wikipedia.org/wiki?curid=115524", "title": "Moonlighting", "text": "Moonlighting \u00e8 una serie televisiva andata in onda per la prima volta negli Stati Uniti sull'ABC dal 1985 al 1989 per un totale di 67 episodi. In Italia \u00e8 conosciuta anche come Moonlighting - Agenzia Blue Moon (titolo utilizzato per la messa in onda su Rete 4) e Agenzia Luna Blu.\nLo show interpretato da Cybill Shepherd e da Bruce Willis, nel ruolo di investigatori privati, costituisce un tipico caso di \"drammedia\" ovvero una combinazione di elementi drammatici, commediali e romantici e nella originalit\u00e0 delle tecniche narrative pu\u00f2 considerarsi il degno antesignano del pi\u00f9 recente \"Ally McBeal\".\nCon il suo misto di giallo poliziesco e di commedia romantica, un linguaggio smaliziato e una coinvolgente alchimia tra i due protagonisti, \"Moonlighting\" ha rappresentato per gli americani della seconda parte degli anni ottanta, un vero fenomeno di costume, lanciando nello star system un attore oggi globale come Bruce Willis e sancendo una delle tante rinascite che costellano la vita della sofisticata e talentuosa Cybill Shepherd. In Italia invece, trasmesso nel preserale di Rai Due non ottenne il successo conseguito in patria.\nIl tema della serie, cantato dal cantante jazz Al Jarreau, \u00e8 stato uno dei pi\u00f9 amati e apprezzati (anche nelle vendite) nella storia dei telefilm americani.\nTrama.\nLa serie ruota attorno ai casi oggetto d'indagine da parte della \"Blue Moon Investigations\" e dei suoi due titolari Madelyn \"Maddie\" Hayes (Cybill Shepherd) e David Addison (Bruce Willis).\nLa storia comincia con la rovina di Maddie Hayes, un'ex modella che scopre di essere in bancarotta dopo che il suo commercialista l'ha derubata di tutte le sue liquidit\u00e0. Le \u00e8 rimasta solo una serie d'investimenti fallimentari, uno dei quali \u00e8 l'agenzia investigativa City of Angels, gestita dallo scapestrato David Addison. Tra il film pilota e il primo episodio della serie, Addison persuade Hayes a tenere l'agenzia e a gestirla insieme. L'agenzia viene ribattezzata \"Agenzia Investigativa Blue Moon\", poich\u00e9 Hayes era molto popolare come testimonial dello shampoo Blue Moon. In diversi episodi, Maddie viene pi\u00f9 facilmente riconosciuta come \"la ragazza dello shampoo Blue Moon\", piuttosto che per il suo nome.\nNella serie compare anche Allyce Beasley nel ruolo di Agnes DiPesto, la centralinista dell'agenzia, che risponde al telefono parlando in rima. Nelle ultime stagioni, Curtis Armstrong \u2014 noto per il ruolo di \"Caccola\" nel film La rivincita dei nerds \u2014 si \u00e8 aggiunto al cast nel ruolo di Herbert Viola, un lavoratore interinale che vuole diventare investigatore della Blue Moon e conquistare il cuore di Agnes.\nRottura della quarta parete.\nNella serie accade pi\u00f9 volte che i protagonisti si rivolgano direttamente al pubblico, agli sceneggiatori, alla rete televisiva o parlino direttamente della serie, guardando in telecamera. Ad esempio, in un episodio delle prime stagioni (prima della relazione tra i due) Maddie dice a David che tra loro non pu\u00f2 nascere un rapporto stabile, perch\u00e9 il network li passerebbe dal venerd\u00ec alla domenica. Anche prima della sigla di apertura si verificano frequentemente interventi di Bruce Willis e Cybill Shepherd a introdurre l'episodio stesso, ma quel che caratterizza fortemente la serie \u00e8 che proprio durante lo svolgimento dell'azione i due personaggi parlino di copione, network ecc.\nGuest star.\nIn aggiunta al cast principale, ci sono state delle Guest Stars in ruoli anche ricorrenti:\nCancellazione della serie.\nAlla cancellazione di Moonlighting si giunse in maniera graduale: Bruce Willis, fresco del successo di \"Trappola di cristallo\" (\"Die Hard\"), decise di puntare a una carriera cinematografica, mentre Cybill Shepherd aveva da poco partorito due gemelli (in concomitanza con la fase della gravidanza di Maddie). Tutto era pronto per una cancellazione gi\u00e0 dopo la stagione 1987/88 (la quarta), poi venne realizzata la quinta stagione, che per\u00f2 part\u00ec in ritardo (6 dicembre 1988). Si giunse alla pausa di febbraio quando mancano solo 6 episodi da mandare in onda: l'interruzione parte con l'episodio \"I See England, I See France, I See Maddie's Netherworld\" del 14 febbraio e Moonlighting torna in TV il 2 aprile con \"Those Lips, Those Lies\".\nIl finale di serie \u00e8 in linea con la tradizione di rottura degli schemi di Moonlighting. Nelle ultime sequenze di \"Lunar Eclipse\" vediamo David e Maddie che rientrano in agenzia dopo il matrimonio di Agnes e Herbert, trovando il set smantellato. A occuparsi delle operazioni c'\u00e8 un agente del Network ABC, il quale gli spiega che la serie \u00e8 stata cancellata. Allora i due si lanciano nell'ultima corsa frenetica della serie, questa volta all'interno degli Studios, alla ricerca di un produttore (Cy), che non pu\u00f2 che confermare loro la cancellazione di Moonlighting, spiegando altres\u00ec quanto sia fragile il romanticismo in TV. Cy \u00e8 interpretato da Dennis Dugan, regista di quello stesso episodio e interprete del matrimonio-lampo di Maddie nel corso della serie.\nDopo una breve sequenza che ripercorre fotografie dei due protagonisti nel corso dei cinque anni trascorsi insieme, giunge il fotogramma finale, che recita:"}
{"id": "115526", "revid": "118200786", "url": "https://it.wikipedia.org/wiki?curid=115526", "title": "IEEE 754", "text": "Lo standard IEEE per il calcolo in virgola mobile (IEEE 754) (ufficialmente: IEEE Standard for Binary Floating-Point Arithmetic (ANSI/IEEE Std 754-1985) o anche IEC 60559:1989, Binary floating-point arithmetic for microprocessor systems) \u00e8 lo standard pi\u00f9 diffuso nel campo del calcolo automatico. Questo standard definisce il formato per la rappresentazione dei numeri in virgola mobile (compreso \u00b10 e i numeri denormalizzati; gli infiniti e i NaN, \"not a number\"), ed un set di operazioni effettuabili su questi. Specifica inoltre quattro metodi di arrotondamento e ne descrive cinque eccezioni.\nEsistono in questo standard quattro formati per i numeri in virgola mobile: a \"precisione singola\" (32 bit), \"precisione doppia\" (64 bit), \"precisione singola estesa\" (\u2265 43 bit), raramente usato, e \"precisione doppia estesa\" (\u2265 79 bit), supportata solitamente con 80 bit. La precisione singola \u00e8 il minimo richiesto dallo standard, gli altri sono opzionali.\nStruttura di un numero in virgola mobile.\nUn numero in virgola mobile, secondo lo standard IEEE \u00e8 rappresentato su parole di 32, 64 o 128 bit divisi in tre parti:\nin questo ordine. Gli \"n\" bit di una stringa sono indicizzati in modo decrescente con numeri interi da 0 a \"n\"-1. In un numero in questo standard, l'importanza del bit decresce col suo indice.\nNumeri a 32 bit.\nDi seguito \u00e8 rappresentato un numero in una stringa di 32 bit:\n 1 8 23 lunghezza in bit\n |S| Esp. | Mantissa |\n 31 30 22 0 indice dei bit\nIl valore del numero rappresentato \u00e8 calcolabile come:\nIl campo \"s\" specifica il segno del numero: 0 per i numeri positivi, 1 per i numeri negativi. Il campo \"e\" contiene l'esponente del numero in forma intera. Essendo costituito da 8 bit, permette di rappresentare 256 valori. I valori 0 e 255 vengono riservati per funzioni speciali (descritte in seguito); gli altri permettono di rappresentare 254 valori per i numeri in forma \"normale\", compresi tra -126 e 127, dato che questo campo deve poter rappresentare sia numeri enormi che minimi; tuttavia, adoperando il metodo usato per la rappresentazione del segno dei numeri interi, si creerebbero problemi per il confronto tra numeri. Per risolvere questo problema, il campo \u00e8 rappresentato in eccesso \"k\" detto \"bias\" (che \u00e8 pari a 2^(n-1)-1 con n il numero di bit dell'esponente), per cui:\n\"e\" = \"E\" + \"k\"\ne reciprocamente\n\"E\" = \"e\" - \"k\"\nIn questo standard, per i numeri a precisione singola, il \"bias\" \u00e8 uguale a 127. In questa rappresentazione (chiamata polarizzazione), i valori dell'esponente compresi tra -126 e 127 assumono invece, nella scrittura del byte, i valori compresi tra 1 e 254, eliminando la necessit\u00e0 di un bit riservato al segno. In fase di decodifica del numero, il \"bias\" viene nuovamente sottratto per recuperare il valore originale.\n [-126...,0...,127] --&gt; [-126+127...,0+127...,127+127] --&gt; [1...,127...,254] --&gt; [00000001...,01111111...,11111110]\nI valori assunti dall'esponente \"e\" e dalla mantissa \"m\" determinano l'appartenenza del numero ad una di queste categorie:\nL'esponente distingue i numeri in modo primario, la mantissa in modo secondario.\nIl campo \"m\" \u00e8 una stringa di bit che rappresenta la sequenza di cifre dopo la virgola. Tutte le mantisse sono normalizzate in modo che il numero prima della virgola sia 1, per cui per un dato \"m\" il valore matematico corrispondente \u00e8\nIn pratica, la mantissa \u00e8 costituita dal numero binario 1, seguito dalla virgola e dalla parte intera del numero rappresentato, in forma binaria; la mantissa risulta cos\u00ec artificialmente compresa tra 1 e 2. Quando un numero \u00e8 normalizzato, come risulta dal suo esponente, il primo bit della mantissa, pari a 1, viene omesso per convenienza: viene quindi chiamato bit nascosto, o bit implicito.\nCon questo sistema di rappresentazione, si hanno due zeri (+0 e \u22120) e due infiniti (+\u221e e \u2212\u221e) a seconda del valore del primo bit. Inoltre i numeri subnormali possono avere un segno e una mantissa, utili per\u00f2 solo per l'analisi.\nQuesto sistema di rappresentazione permette di avere una precisione relativa \"x\" quasi costante per tutti i valori rappresentabili. Infatti\nFacciamo un semplice esempio: codifichiamo il numero \u2212118.5 nel sistema IEEE 754.\nDobbiamo determinarne il segno, l'esponente e la mantissa.\nPoich\u00e9 \u00e8 un numero negativo, il primo bit \u00e8 \"1\".\nPoi scriviamo il numero in forma binaria: 1110110,1.\nSuccessivamente spostiamo la virgola verso sinistra, lasciando solo un 1 alla sua sinistra: formula_3.\nLa mantissa \u00e8 la parte a destra della virgola, riempita con zeri a destra fino a riempire i 23 bit: 11011010000000000000000.\nL'esponente \u00e8 pari a 6, ma dobbiamo convertirlo in forma binaria e adattarlo allo standard. Per la precisione singola, dobbiamo aggiungere 127. Quindi 6 + 127 = 133. In forma binaria: 10000101.\nAssemblando il tutto:\n 1 8 23\n |S| Esp | Mantissa |\n |1|10000101|11011010000000000000000|\n 31 30 22 0\nNumeri da 64 bit.\nLa precisione a 64 bit \u00e8 doppia rispetto a quella da 32 bit assunta come base dallo standard:\n 1 11 52\n |S| Esp | Mantissa |\n 63 62 51 0\nI NaN e gli infiniti sono rappresentati con esponenti formati da una serie di 1 (pari a 2047).\nPer i numeri normalizzati il bias \u00e8 pari a 1023 (quindi e = E + 1023). Per i numeri denormalizzati l'esponente \u00e8 \u22121022 (il minimo esponente per un numero normalizzato). Come prima, sia gli infiniti che gli zeri possono essere rappresentati con entrambi i segni.\nLa precisione decimale \u00e8 di circa 16 cifre decimali.\nNumeri a 128 bit.\nLa norma regolamenta infine i numeri da 128 bit, che permettono una precisione quadrupla rispetto ai numeri da 32 bit assunti come base dallo standard:\n 1 15 112\n |S| Esp | Mantissa |\nIl numero di bits dedicati all'esponente sale da 11 a 15 e quelli per la mantissa a 112.\nLa precisione totale sale a circa 34 cifre decimali.\nIl bias dell'esponente \u00e8 pari a 16383 (quindi e = E \u2212 16383).\nRevisione dello standard.\nLo standard \u00e8 attualmente sotto revisione (IEEE 754r).\nConversione da decimale in formato P754.\nEsistono innumerevoli modi per rappresentare numeri in virgola mobile ma il sistema pi\u00f9 utilizzato \u00e8 lo standard IEEE P754; questo metodo comporta l'utilizzo della notazione scientifica, in cui ogni numero \u00e8 identificato dal segno, da una mantissa (1,xxxxx) e dall'esponente (formula_4). La procedura standard per la conversione da numero decimale a numero binario P754 \u00e8 la seguente:\nA questo punto abbiamo raccolto tutti i dati necessari per memorizzare il numero: in base al numero di bit che abbiamo a disposizione possiamo utilizzare tre formati: il formato a precisione singola (32 bit), il formato a precisione doppia (64 bit) e il formato a precisione quadrupla (128 bit).\nPer esempio, convertiamo il valore formula_5 in binario P754 single:\nIl numero, alla fine, sar\u00e0 espresso nel formato:\n1 10000010 11001010000000000000000\nEsempio di calcolo per numeri a precisione singola (32 bit).\nPrendiamo per esempio il numero negativo frazionario:\n -5,828125\nTrasformiamo in binario la parte intera:\n 5:2=2 R=1\n 2:2=1 R=0\n 1:2=0 R=1\n 5(10) = 101(2)\nTrasformiamo ora la parte decimale in binario:\n 0,828125*2=1,65625 U=1\n 0,65625 *2=1,3125 U=1\n 0,3125 *2=0,625 U=0\n 0,625 *2=1,25 U=1\n 0,25 *2=0,5 U=0\n 0,5 *2=1 U=1\n 0,828125(10) = 110101(2)\nUniamo ora le due parti:\n 101,110101\nSpostiamo la virgola due posizioni verso sinistra riscrivendo in questo modo il risultato:\n 1,01110101*2^2\nOtteniamo quindi la parte iniziale della nostra mantissa 01110101, ed avendo spostato verso sinistra la virgola di due posizioni per ottenere lo stesso numero dobbiamo moltiplicare 2 al quadrato.\nA questo punto ricaviamo l'esponente sommando 2 al \"bias\":\n 2+127=129\nTrasformiamo questo numero in binario:\n 129:2=64 R=1\n 64:2=32 R=0\n 32:2=16 R=0\n 16:2= 8 R=0\n 8:2= 4 R=0\n 4:2= 2 R=0\n 2:2= 1 R=0\n 1:2= 0 R=1\n 129(10)=10000001(2)\nAbbiamo cos\u00ec ottenuto il nostro numero in floating point ricordandoci di mettere ad 1 il bit del segno in quanto siamo partiti da un numero negativo:\n -5,828125(10)=1|1000 0001|0111 0101 0000 0000 0000 000(2)\nSe vogliamo ora esprimere in esadecimale il numero trovato (senza tener conto dell'eventuale formato Little Endian che modificherebbe la disposizione dei byte) non ci resta che suddividerlo a gruppi di quattro e trovare i valori esadecimali corrispondenti:\n 1100 0000 1011 1010 1000 0000 0000 0000\n C 0 B A 8 0 0 0\nIn base sedici il nostro numero in floating point standard IEEE 754 sar\u00e0:\n C0BA8000"}
{"id": "115527", "revid": "1793900", "url": "https://it.wikipedia.org/wiki?curid=115527", "title": "Nino Ricci", "text": "Biografia.\n\u00c8 nato a Leamington, Ontario nel 1959 in una famiglia di immigranti italiani provenienti dal Molise, pi\u00f9 precisamente dall'hinterland di Agnone. Si \u00e8 laureato nel 1981 in letteratura inglese presso la York University di Toronto, ed ha in seguito, nel 1987, ottenuto una seconda laurea in scrittura creativa e letteratura canadese alla Concordia University di Montr\u00e9al.\nNella sua vita ha viaggiato molto in Europa ed in Africa: in Nigeria, ha anche insegnato per due anni lingua e letteratura inglese in una scuola superiore, ed in Italia, a Firenze ha studiato per un anno letteratura italiana.\nAttualmente vive a Toronto, dove si dedica principalmente alla scrittura."}
{"id": "115528", "revid": "1543377", "url": "https://it.wikipedia.org/wiki?curid=115528", "title": "Gay Games", "text": "I Gay Games sono un evento sportivo e culturale organizzato dalla comunit\u00e0 gay e lesbica, sotto l'egida della Federazione dei Gay Games. La prima edizione si svolse a San Francisco nel 1982, nata dall'idea del dottor Tom Waddell, ex-atleta olimpico, il cui scopo era quello di promuovere lo spirito di inclusione e partecipazione, e la ricerca del miglioramento personale nell'ambito di un evento sportivo:\nI Gay Games erano in precedenza noti come Olimpiadi Gay (Gay Olympic Games) ma una causa intentata dal Comitato Olimpico Internazionale ha costretto gli organizzatori a cambiare il nome, eliminando la parola \"Olympic\". Il CIO tuttavia ha autorizzato altri gruppi ad utilizzare il termine \"Olimpiadi\" e per questo motivo alcuni lo hanno accusato di discriminazione (vedi anche omofobia), sebbene le persone omosessuali non abbiano mai sofferto di discriminazioni all'interno delle Olimpiadi ufficiali.\nI Gay Games sono aperti a tutti coloro desiderino partecipare, senza badare all'orientamento sessuale. Non esistono requisiti minimi di qualificazione per competervi.\nI Gay Games raccolgono assieme atleti ed artisti da tutto il mondo, molti provengono da nazioni in cui l'omosessualit\u00e0 resta illegale e nascosta.\nI V Gay Games di Amsterdam (Paesi Bassi), sono stati il pi\u00f9 grande evento sportivo gay della storia, con oltre 14.000 partecipanti in oltre 30 eventi sportivi e culturali.\nIn tutti gli anni in cui non si svolgono gli eventi internazionale dei \"Gay games\" e dei \"World Outgames\", si tengono in Europa gli Eurogames, competizioni sportive organizzate dall'EGLSF (European Gay and Lesbian Sport Federation), federazione europea che raggruppa le associazioni sportive gay e lesbiche europee.\nEdizioni dei Gay Games.\nLa settima edizione dei Gay Games (previsti nel 2006) era stata assegnata in origine a Montr\u00e9al (Canada) ma in seguito a divergenze e al mancato accordo con gli organizzatori canadesi sulle dimensioni dell'evento, la FGG nel 2004 ritir\u00f2 il suo beneplacito, assegnando i giochi a Chicago. L'organizzazione di \"Montr\u00e9al 2006\" decise comunque di proseguire nel suo lavoro, dando vita alla prima edizione dei World Outgames.\nL'organizzazione dell'ottava edizione di Gay Games fu contesa da Colonia, Johannesburg e Parigi, che presentarono la loro candidatura alla FGG il 16 marzo del 2005: il 14 novembre dello stesso anno, durante il consueto meeting di Chicago, i dirigenti della FGG elessero a larga maggioranza la localit\u00e0 tedesca."}
{"id": "115535", "revid": "1226", "url": "https://it.wikipedia.org/wiki?curid=115535", "title": "Signorino de Amadeo", "text": "Biografia.\nFiglio di Signorolo Omodei (col quale \u00e8 spesso confuso), secondo i pochi documenti sopravvissuti nacque a Lugano, all'incirca nel 1350.\nSeguendo le orme paterne, nel 1395 risulta iscritto nella \"Matricola del Collegio dei Dottori utriusque iuris\" dello Studio pavese. Divenuto a sua volta docente di diritto in quell'ateneo, acquis\u00ec una buona fama e successivamente nel 1412 Ludovico di Savoia-Acaia, volendo dare impulso alla nuova universit\u00e0 di Torino, invit\u00f2 i giuristi di maggior fama dell'universit\u00e0 pavese, tra cui Cristoforo Castiglioni, Pietro Besozzi e Signorino de Amadeo.\nNel 1419 mor\u00ec e il Castiglioni difese gli interessi degli eredi di Signorino che reclamano nei confronti di Amedeo VIII gli stipendi dovuti per l'insegnamento svolto a Torino."}
{"id": "115537", "revid": "124317372", "url": "https://it.wikipedia.org/wiki?curid=115537", "title": "Compressione (fisica)", "text": "In Chimica, con il termine compressione si indica il processo fisico mediante il quale si ottiene un aumento della pressione di un corpo (aeriformi, liquidi o solidi).\nEssendo una trasformazione che implica una modifica del livello energetico del corpo cui la compressione \u00e8 applicata, essa richiede la fornitura di energia. Dal punto di vista teorico, tale energia non \u00e8 necessaria invece nel caso della cosiddetta \"compressione spontanea\" (che sarebbe il processo inverso dell'espansione libera), che per\u00f2 nella pratica non avviene.\nCompressione di aeriformi.\nGli aeriformi (gas, vapore, vapore surriscaldato, ecc.) possono essere compressi facilmente diminuendone il volume a temperatura costante o diminuendone la temperatura a volume costante o diminuendo contemporaneamente il volume, ma aumentando la temperatura.\nComprimendo gli aeriformi oltre un certo limite, si ha il passaggio di stato dallo stato aeriforme allo stato liquido.\nCompressione di liquidi.\nSebbene i liquidi da un punto di vista teorico siano spesso approssimati a fluidi incomprimibili, quindi che non possono subire compressione, in realt\u00e0 essi possono essere compressi, sebbene l'energia richiesta per la compressione di un liquido \u00e8 generalmente molto maggiore dell'energia richiesta per la compressione di un aeriforme a parit\u00e0 di variazione di pressione e la variazione di volume che ne consegue \u00e8 molto minore.\nUn'evidenza della comprimibilit\u00e0 dei liquidi \u00e8 ad esempio il fenomeno del colpo d'ariete, che consiste in fluttuazioni di pressione in una condotta associate appunto alle variazioni di volume del liquido.\nComprimendo i liquidi oltre un certo limite, si ha il passaggio di stato dallo stato liquido allo stato solido.\nCompressione di solidi.\nIn meccanica la compressione \u00e8 una delle sollecitazioni meccaniche elementari insieme alla trazione e la flessione. Per semplificazione si pu\u00f2 dire che la compressione \u00e8 la sollecitazione a cui \u00e8 sottoposto un corpo che \u00e8 soggetto a un sistema di forze convergenti.\nRispetto agli aeriformi e ai liquidi, i solidi risentono in misura molto minore degli effetti della variazione di volume associata alla compressione. Spesso tale variazione di volume \u00e8 pressoch\u00e9 assente. Si ha invece un aumento degli sforzi interni e una deformazione del corpo. Nel caso di compressione monoassiale, si assiste in particolare ad un accorciamento del corpo nella direzione lungo la quale \u00e8 impressa la sollecitazione, mentre nelle direzioni a questa trasversali si assiste ad un rigonfiamento spesso non uniforme (pi\u00f9 accentuato verso il centro e meno accentuato vicino ai punti di applicazione della sollecitazione), determinando spesso al cosiddetto fenomeno del \"barrelling\" (dall'inglese \"barrell\", barile), cos\u00ec chiamato per via della forma che assume il corpo.\nStoria.\nLa compressione \u00e8 un processo usato sin dalla pi\u00f9 remota antichit\u00e0. Il primo compressore usato \u00e8 probabilmente il mantice, che nella prima configurazione era costituito da un otre di pelle gonfiato e poi schiacciato per ottenere un getto d'aria relativamente potente. Il mantice a moto alternativo nasce probabilmente con la metallurgia del rame, quando diventa essenziale garantire un corretto flusso di ossigeno al combustibile usato per la fusione del rame nativo.\nIn epoche pi\u00f9 recenti, la scoperta del pistone e del manovellismo di spinta rotativa hanno permesso di costruire compressori di efficienza assai pi\u00f9 elevata e nel XVII secolo l'applicazione del vapore come fluido motore ha consentito di applicare potenze pi\u00f9 grandi alla compressione, ottenendo pressioni e portate pi\u00f9 elevate; lo stimolo a ci\u00f2 venne dalla necessit\u00e0 di ventilare in profondit\u00e0 le miniere Inglesi di carbone, sempre pi\u00f9 profonde.\nApplicazioni.\nNell'ingegneria di processo.\nNell'ambito dell'ingegneria di processo, la compressione \u00e8 un'operazione unitaria di largo impiego per ottenere l'innalzamento della pressione di un fluido, realizzata attraverso macchine dette \"compressori\". In tale ambito, si intende per \"compressione\" il processo applicato ad un aeriforme, che comporta una riduzione del volume specifico del gas e nella maggior parte dei casi un aumento di temperatura; se la compressione \u00e8 applicata ad un liquido, si utilizza invece il termine \"pompaggio\".\nI compressori sono in genere di tipo meccanico, mossi da motori elettrici o turbine a vapore, anche se a volte vengono usate altre sorgenti di energia per compiere il lavoro di compressione.\nI compressori possono essere di vari tipi:\nNei motori.\nLa compressione viene realizzata anche all'interno dei motori dei veicoli. Essa costituisce ad esempio una fase dei motori a quattro tempi, detta appunto \"compressione\".\nLa fase di compressione \u00e8 presente anche nei motori jet: in questo caso la compressione \u00e8 realizzata da un compressore accoppiato ad una turbina (turbocompressore).\nNei cicli frigoriferi.\nLa compressione costituisce una delle quattro fasi del ciclo frigorifero, utilizzato per produrre basse temperature. Tale tecnica \u00e8 sfruttata ad esempio in apparecchiature dell'ambito domestico per la refrigerazione (come frigoriferi e congelatori) oppure nei climatizzatori.\nRiempimento di camere d'aria.\nLa compressione si rende necessaria per il riempimento di camere d'aria, come ad esempio pneumatici, palloni, gommoni o altre strutture gonfiabili. In questo caso, l'aria viene compressa e spinta all'interno della camera d'aria che, essendo flessibile, risponde alla pressione interna deformandosi e \"gonfiandosi\". Una volta chiusa la camera d'aria attraverso una valvola, la pressione all'interno della risulta superiore alla pressione atmosferica. Ci\u00f2 \u00e8 possibile proprio grazie al fatto che l'aria viene compressa prima di essere spinta all'interno della camera d'aria attraverso un compressore. Tali compressori spesso sono chiamati \"pompe\", usando quindi una terminologia differente rispetto a quella dell'ambito dell'ingegneria di processo, dove con il termine \"pompa\" si indica invece un dispositivo per innalzare la pressione di un liquido.\nSolidi elastici.\nAnche la compressione dei solidi \u00e8 applicata per realizzare soluzioni tecnologiche. Ad esempio la forma delle molle \u00e8 appositamente studiata in un modo da esaltare la deformazione associata al fenomeno della compressione.\nUn altro esempio di applicazione sono le guarnizioni in gomma o altro materiale pi\u00f9 o meno elastico, che una volta posizionate sono schiacciate e quindi compresse. Tale compressione \u00e8 necessaria a garantire ad esempio la tenuta stagna di contenitori."}
{"id": "115538", "revid": "958185", "url": "https://it.wikipedia.org/wiki?curid=115538", "title": "Legge di conservazione dell'energia", "text": "In fisica, la legge di conservazione dell'energia \u00e8 una delle pi\u00f9 importanti leggi di conservazione osservata nella natura. Nella sua forma pi\u00f9 studiata e intuitiva questa legge afferma che, sebbene l'energia possa essere trasformata e convertita da una forma all'altra, la quantit\u00e0 \"totale\" di essa in un sistema isolato non varia nel tempo.\nDescrizione.\nNella sua accezione pi\u00f9 generale non appare tuttavia corretto parlare di \"legge\", poich\u00e9 in fisica esistono numerose leggi che riguardano la conservazione della materia (massa) e dell'energia: conservazione della materia, dell'energia meccanica, della massa-energia, della quantit\u00e0 di moto, del momento angolare, della carica elettrica, ecc. Per cui nella letteratura scientifica la definizione adottata \u00e8 quella di principio di conservazione dell'energia totale (\"principle of conservation of energy\"), in quanto comprensivo di tutte le possibili forme di energia, tra cui rientra (dopo Einstein) anche la massa e la quantit\u00e0 di moto.\nIl principio \u00e8 soddisfatto anche nell'ambito della Meccanica quantistica; infatti il principio di indeterminazione di Heisenberg tempo-energia non ha lo stesso carattere fondamentale della controparte che coinvolge posizione e momento, non essendo definito in meccanica quantistica un operatore temporale (universale).\nTuttavia l'interpretazione dei fenomeni termodinamici in termini di meccanica statistica e la dimostrazione dell'equivalenza tra calore e lavoro e della loro costanza nel tempo, ha esteso ai fenomeni termici il principio di conservazione dell'energia al di fuori dell'ambito strettamente meccanico, a patto di prendere in considerazione tutte le forme in cui l'energia pu\u00f2 presentarsi.\nConservazione dell'energia meccanica.\nForma debole.\nConsiderando un sistema finito si dice conservativa una forza agente su di esso se per il lavoro che compie in un intorno infinitesimo di qualsiasi punto vale il teorema di Torricelli, ovvero esso dipende solo dai suoi estremi di frontiera r e r+dr e non dalla traiettoria infinitesima congiungente effettivamente seguita tra tutte le possibili:\nIn questo caso abbiamo che lungo un qualsiasi percorso che abbia inizio e fine in r il lavoro di una forza conservativa \u00e8 nullo:\nIl teorema del rotore dimostra che se il campo di forze \u00e8 continuo l'annullarsi della sua circuitazione implica l'annullarsi del suo rotore, quindi \u00e8 possibile rappresentare la forza come il gradiente di uno scalare chiamato energia potenziale:\nPer un sistema scleronomo inoltre il teorema delle forze vive afferma che il lavoro di tutte le forze, conservative o meno, \u00e8 pari alla variazione dell'energia cinetica:\nDa cui\nE quindi:\ndove abbiamo definito energia meccanica la somma formula_7\nQuesto ragionamento dimostra che in un sistema isolato conservativo e scleronomo, l'energia meccanica \u00e8 una costante del moto.\nL'energia cinetica per un sistema continuo \u00e8 esprimibile in base alla regola di Leibniz come:\nIn realt\u00e0 la dissipazione di energia meccanica in un sistema pu\u00f2 essere bilanciata dall'ingresso di forme ordinate di energia: dal bilancio della quantit\u00e0 di moto per un sistema continuo, deriva in via generale che perch\u00e9 l'energia meccanica si conservi dev'essere nulla la somma integrale:\novvero in forma contratta perch\u00e9 l'energia meccanica si conservi la dissipazione cinetica pu\u00f2 essere bilanciata da un calo di energia potenziale nel volume occupato dal sistema, da una conduzione cinetica netta dall'esterno o da un aumento di entropia potenziale:\nForma forte.\nSe il campo di accelerazione esterno \u00e8 conservativo, come nel caso debole \u00e8 associabile al gradiente di una densit\u00e0 (di energia) potenziale, e in ogni punto interno al sistema di continuit\u00e0 delle grandezze intensive la densit\u00e0 di dissipazione dev'essere bilanciata dalla somma della densit\u00e0 di corrente cinetica in conduzione e del calo locale di densit\u00e0 di energia potenziale nella posizione occupata dal frammento di sistema:\nMeccanica hamiltoniana.\nIn meccanica analitica, la hamiltoniana \u00e8 la funzione associata all'energia totale del sistema. Essa \u00e8 anche il generatore della trasformazione di evoluzione temporale, perci\u00f2 l'evoluzione di una generica variabile dinamica formula_12 sar\u00e0 determinata dalla Parentesi di Poisson come segue:\nNaturalmente l'hamiltoniana di qualunque sistema ha parentesi di Poisson nulla con se stessa per definizione di parentesi di Poisson. Da cui\nPerci\u00f2, la hamiltoniana dipende dal tempo solo se questa dipendenza \u00e8 esplicita. In altre parole, la hamiltoniana \u00e8 una costante del moto (integrale primo) ogniqualvolta il sistema \u00e8 descritto da vincoli scleronomi.\nMeccanica quantistica.\nIl medesimo ragionamento pu\u00f2 essere riprodotto per la meccanica quantistica parlando di operatore hamiltoniano e compiendo la sostituzione della parentesi di Poisson con il commutatore:\nLa conservazione dell'energia esclude la possibilit\u00e0 di un moto perpetuo di prima specie.\nNella relativit\u00e0 ristretta si mostra che anche la massa \u00e8 una forma di energia (la famosa formula formula_16) ed in caso di conversioni massa/energia va tenuta in conto nel bilancio energetico.\nNella relativit\u00e0 generale non \u00e8 possibile definire l'energia in maniera gauge-invariante per cui la conservazione dell'energia risulta un problema sottile difficile da risolvere in termini del tutto generali."}
{"id": "115539", "revid": "712828", "url": "https://it.wikipedia.org/wiki?curid=115539", "title": "Remus J. Lupin", "text": ""}
{"id": "115541", "revid": "712828", "url": "https://it.wikipedia.org/wiki?curid=115541", "title": "Mangiamorte", "text": ""}
{"id": "115547", "revid": "38120", "url": "https://it.wikipedia.org/wiki?curid=115547", "title": "Crosta (personaggio)", "text": ""}
{"id": "115548", "revid": "290948", "url": "https://it.wikipedia.org/wiki?curid=115548", "title": "Compressione (tecnica)", "text": ""}
{"id": "115553", "revid": "599013", "url": "https://it.wikipedia.org/wiki?curid=115553", "title": "Alessandro Andrei", "text": "Alto 1,91 m e con un peso forma di 118 kg, ha conseguito in carriera importanti risultati come, oltre al titolo olimpico, l'argento ai mondiali di Roma del 1987 e il bronzo agli europei al coperto del 1984. Le sue presenze con la maglia della nazionale di atletica leggera sono state sessantatr\u00e9.\nBiografia.\nAllenato da Roberto Piga ed Ekkart Arbeit, Andrei \u00e8 diventato campione olimpico a , ed \u00e8 stato tre volte primatista mondiale durante lo stesso meeting di atletica leggera svoltosi a Viareggio il 12 agosto 1987.\nGli inizi (1975-1980).\nInizi\u00f2 la sua carriera sportiva nel 1975 nell'ASSI Giglio Rosso Firenze sotto la guida di Roberto Piga.\nIl suo primo successo fu nel 1977 con la vittoria del titolo nazionale juniores nel getto del peso.\nLo stesso anno fece il suo esordio a livello internazionale ai campionati europei juniores a Donec'k dove concluse in nona posizione con la misura di 16,29 metri.\nL'affermazione internazionale (1981-1983).\nCon due allenamenti quotidiani, uno presso il campo di allenamento e l'altro svolto in palestra, per un totale di 6 ore giornaliere riusc\u00ec ben presto ad incrementare le sue prestazioni e ad affermarsi non solo a livello nazionale ma anche internazionale.\nNel 1981 prese parte ai campionati europei indoor a Grenoble dove concluse quarto con un lancio a 19,34 metri.\nL'anno successivo raggiunse la finale sia agli europei indoor di Milano, dove giunse quinto, che agli europei di Atene, ma fu nel 1983 che ottenne la sua prima medaglia internazionale durante i Giochi del Mediterraneo di Casablanca dove conquist\u00f2 l'argento.\nPrese parte anche alla prima edizione dei campionati mondiali, ad Helsinki, concludendo quinto con una misura superiore ai 20 metri.\nIl titolo olimpico (1984).\nIl 1984 fu l'anno della sua consacrazione a livello internazionale. Durante l'anno riusc\u00ec ad incrementare sensibilmente le sue prestazioni superando con buona regolarit\u00e0 la fettuccia dei 21 metri. Durante la stagione indoor, dopo aver raggiunto la misura di 21,11 durante una gara a Genova, conquist\u00f2 il bronzo agli europei al coperto di G\u00f6teborg, con la stessa misura del secondo classificato, lo svizzero Werner G\u00fcnth\u00f6r. Durante la stagione all'aperto miglior\u00f2 ulteriormente il suo personale fino a 21,50 metri.\nDurante il mese di agosto partecip\u00f2 alle Olimpiadi di come uno dei favoriti grazie anche al boicottaggio da parte del blocco orientale, che tolse dai giochi grandi specialisti come Ulf Timmermann e Udo Beyer. Dopo aver superato un'agevole qualificazione, assieme al connazionale Marco Montelatici, durante la finale lo scontro con gli atleti statunitensi diedero vita ad un'avvincente competizione. Dopo l'iniziale 20,97 di Dave Laut e il 21,09 di Mike Carter, al terzo lancio di gara Andrei riusc\u00ec a prendere la testa della classifica con 21,26 metri. Grazie a questo lancio riusc\u00ec a conquistare il titolo, il primo della sua carriera e il primo per l'Italia in quella specialit\u00e0.\nOltre i 22 metri (1985-1986).\nDopo l'argento alle Universiadi di Kobe, e dopo aver incrementato il suo primato personale fino a 21,95 metri, il 26 agosto 1986 a Viareggio super\u00f2 finalmente la fettuccia dei 22 metri. Lo stesso anno prese parte agli europei di Stoccarda dove per\u00f2, pur essendo uno dei favoriti, non riusc\u00ec a lanciare oltre alla misura di 20,73 metri fermandosi ai piedi del podio ad un solo centimetro dal bronzo vinto dal tedesco orientale Udo Beyer.\nIl record del mondo (1987).\nIl 1987 fu un anno pieno di successi per Andrei. Il 28 febbraio, a Torino, miglior\u00f2 il suo primato personale fino alla misura di 21,54, record italiano al coperto rimasto imbattuto per quasi 33 anni. Leonardo Fabbri lo ha infatti migliorato lanciando 21,59 l'11 febbraio 2020 a Stoccolma.\nDurante la stagione all'aperto, dopo aver disputato pochissime competizioni, il 12 agosto a Viareggio disput\u00f2 la sua pi\u00f9 grande gara riuscendo a superare il record del mondo per ben tre volte. Dopo due tentativi superiori ai 22 metri, al terzo lancio di gara riusc\u00ec ad infrangere il record del mondo di Udo Beyer con 22,72 metri. Al quarto tentativo si miglior\u00f2 di altri 10 centimetri fino a 22,82, per poi concludere al quinto tentativo con 22,91 metri. L'ultimo lancio di gara fu ancora di altissimo livello con 22,74 metri. Il suo record dur\u00f2 per un anno fino al 22 maggio 1988 quando il tedesco orientale Ulf Timmermann lanci\u00f2 fino a 23,06 m divenendo il primo uomo oltre i 23 metri. La gara di Viareggio, che vide Andrei come grande protagonista, statisticamente divenne anche la gara con la miglior media di lanci: 22,628 metri.\nLo stesso anno partecip\u00f2 ai Mondiali di Roma come grande favorito ma giunto alla finale della competizione concluse secondo con 21,88 metri dietro allo svizzero Werner G\u00fcnth\u00f6r vincitore con 22,23 metri.\nLe Olimpiadi di Seul (1988).\nNel 1988 ebbe un forte calo nelle sue prestazioni non riuscendo pi\u00f9 a raggiungere la fettuccia di 21 metri. Dopo aver rinunciato ai campionati nazionali, sia indoor che outdoor, partecip\u00f2 alle Olimpiadi di Seul come campione in carica non riuscendo per\u00f2 a bissare il successo di quattro anni prima. Concluse la gara in settima posizione con 20,36 metri, lontano pi\u00f9 di un metro e mezzo dal terzo gradino del podio.\nIl declino (1989-1992).\nNel 1989, dopo il settimo posto ai mondiali indoor di Budapest torn\u00f2 a vincere il titolo nazionale all'aperto concludendo anche terzo in Coppa Europa. L'anno successivo non riusc\u00ec ancora a tornare ai livelli degli anni precedenti, rinunciando anche agli europei di Spalato, ma in compenso trionf\u00f2 a livello nazionale conquistando due titoli italiani.\nNel 1991 partecip\u00f2 ai mondiali indoor di Siviglia concludendo per\u00f2 soltanto quattordicesimo con una misura lontana dai 19 metri. Durante la stagione all'aperto, dopo il trionfo ai Giochi del Mediterraneo con un lancio a 19,38 metri, ai mondiali di Tokyo, dopo essere entrato in finale, concluse in undicesima posizione.\nL'anno successivo, dopo il sesto posto agli europei di Genova e dopo essere riuscito a tornare su misure superiori ai 20 metri, prese parte alle Olimpiadi di Barcellona. Superate le qualificazioni in finale non riusc\u00ec a lanciare oltre alla misura di 19,62 rimanendo lontano dalle prime 8 posizioni.\nLe ultime presenze in nazionale (1993-1997).\nNei primi anni '90, in seguito al miglioramento dei test antidoping, molti atleti che negli anni '80 avevano dominato le classifiche mondiali decisero di ritirarsi dalle competizioni come ad esempio Udo Beyer, Ulf Timmermann, Werner G\u00fcnth\u00f6r o Klaus Bodenm\u00fcller. Andrei, che gi\u00e0 da qualche anno aveva avuto un forte calo di prestazioni, continu\u00f2 la sua carriera anche se ormai aveva superato abbondantemente i 30 anni.\nNel 1993 conquist\u00f2 il suo secondo argento ai Giochi del Mediterraneo. Da li a poco altri atleti come Paolo Dal Soglio iniziarono a togliere ad Andrei anche il dominio dello scenario italiano relativo alla specialit\u00e0. Nel 1995 partecip\u00f2 per la quarta e ultima volta ad un campionato del mondo, a G\u00f6teborg, dove per\u00f2 non riusc\u00ec a raggiungere la finale. Nel 1997 ci fu la sua ultima presenza in nazionale quando riusc\u00ec a conquistare l'oro ai Giochi del Mediterraneo di Bari.\nGli ultimi anni e il ritiro (1998-2004).\nDopo il 1997 continu\u00f2 ancora a gareggiare stabilendo, il 23 luglio 2000, il record nazionale over 40 con 19,07 metri. Ormai lontano dai vertici nazionali, raggiunta l'et\u00e0 di 45 anni, nel 2004 decise di ritirarsi dall'attivit\u00e0 agonistica.\nAttivit\u00e0 extra-sportive e vita privata.\nAl termine della sua carriera \u00e8 rimasto all'interno della Polizia di Stato, venendo assegnato ad altro reparto. Attualmente vive a Firenze ed \u00e8 sposato con la ex pesista e discobola Agnese Maffeis.\nRecord nazionali.\nAlessandro Andrei ha siglato vari record italiani:\nProgressione.\nAlessandro Andrei ha continuato a lanciare sino al 2004 e cio\u00e8 fino all'et\u00e0 di 45 anni, queste sono le sue migliori prestazioni stagionali anno per anno:\nCampionati nazionali.\n1983\n1984\n1985\n1986\n1989\n1990\n1991\n1992\n1996\n1997\n1998\n1999\n2000\n2001\n2002\nRiconoscimenti.\nIl 7 luglio 2021, una targa con il suo nome \u00e8 stata inserita nel percorso Walk of Fame dello sport italiano al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "115558", "revid": "339392", "url": "https://it.wikipedia.org/wiki?curid=115558", "title": "Dniester", "text": ""}
{"id": "115560", "revid": "1534511", "url": "https://it.wikipedia.org/wiki?curid=115560", "title": "Aelle del Sussex", "text": " Nella \"Cronaca anglosassone\" \u00e8 riportato come uno dei bretwalda.\nSecondo la \"Cronaca anglosassone\", \u00c6lle e tre dei suoi figli siano sbarcati in un luogo chiamato Cymensora e abbiano combattuto contro i britanni locali. La cronaca prosegue riportando una vittoria nel 491, nell'attuale Pevensey, dove la battaglia si concluse con i Sassoni che massacrarono i loro avversari fino all'ultimo uomo.\n\u00c6lle fu il primo re registrato dal cronista dell'VIII secolo Beda il venerabile ad aver detenuto \"imperium\", o signoria, su altri regni anglosassoni. Nella cronaca anglosassone della fine del IX secolo (circa quattrocento anni dopo il suo tempo) \u00c6lle \u00e8 registrato come il primo bretwalda, o \"regnante britannico\", sebbene non ci siano prove che questo fosse un titolo contemporaneo. La morte di \u00c6lle non \u00e8 registrata e sebbene possa essere stato il fondatore di una dinastia sud-sassone, non ci sono prove certe che lo colleghino ai successivi governanti sud-sassoni. Il cronista del XII secolo Enrico di Huntingdon produsse una versione migliorata della Cronaca anglosassone che includeva il 514 come data della morte di \u00c6lle, ma questo non \u00e8 sicuro.\nInoltre si pensa che \u00c6lle sia morto nella battaglia del monte Badon. quindi fu probabilmente ucciso dall'esercito britannico del condottiero romano britannico Ambrosio Aureliano. (l'uomo che forse ha ispirato il personaggio del mitico re Art\u00f9)\nBiografia.\nLa fonte primaria di informazioni sulla vita di \u00c6lle (oltre alla breve menzione nella \"Historia Ecclesiastica Gentis Anglorum\" di Beda) \u00e8 la Cronaca anglosassone. Dichiara che sbarc\u00f2 in Britannia nel 477 con tre navi e i suoi tre figli Cymen, Wlencing e Cissa a \"Cymenes ora\", dove \"uccisero molti gallesi e guidarono il resto nella nave che \u00e8 chiamata Anredsleage\". Per l'anno 485, la Cronaca registra che combatt\u00e9 ancora \"i gallesi\" al torrente \"Mearcread\". Nel 491 \u00c6lle, con l'aiuto di Cissa, assedi\u00f2 con successo Anderida (identificata con la citt\u00e0 di Pevensey) e la svuot\u00f2 di tutti gli abitanti. E. A. Thompson fa notare che questo \u00e8 l'unico esempio di barbari che invasero l'impero romano usando con successo l'assedio contro una citt\u00e0 romana. Dopo quest'ultima menzione, la cronaca non contiene altre notizie riguardo a questa battaglia; non sappiamo quando sia morto, n\u00e9 come, n\u00e9 cosa sia successo nel Sussex dopo la sua morte presunta fino al battesimo di re Aethelwalh intorno al 675.La cronaca anglosassone a questo punto comincia a narrare gli eventi della fondazione del regno dei Sassoni occidentali, o Wessex, \u00e8 possibile infatti che il copista di questa cronaca si sia dimenticato di rinviare agli eventi di vita di \u00c6lle. Alaistar Campbell, nell'esaminare la cronologia di questa parte della cronaca, ci fa notare che molti avvenimenti sono doppi a intervalli di 28 anni, questo ci suggerisce che le fonti da cui il copista ha ricomposto la cronaca sono state basate sulle Tabelle Pasquali del 28\u00ba anno e che gli annali che accennano agli eventi di vita successivi di \u00c6lle sono smarriti.\n\u00c8 stato suggerito che \u00c6lle guid\u00f2 l'esercito anglosassone nella battaglia del Monte Badon, probabilmente prima del 496 (secondo gli \"Annales Cambriae\") o nel 516 (stando all\"'Historia Brittonum\"). Alcuni studiosi si chiedono se \u00c6lle sia stato ucciso proprio in questa battaglia."}
{"id": "115566", "revid": "2074539", "url": "https://it.wikipedia.org/wiki?curid=115566", "title": "Eptarchia anglosassone", "text": "Leptarchia anglosassone (in inglese Heptarchy, dal greco \u1f11\u03c0\u03c4\u03ac \"hepta\" \u2018sette\u2019 e \u1f04\u03c1\u03c7\u03c9 \"arch\u014d\" \u2018governare\u2019) \u00e8 il nome dato dagli storici a quel periodo della storia dell'Inghilterra successivo alla migrazione anglosassone nella parte meridionale dell'isola (che da loro prese il nome di \"Angleland\", da cui Inghilterra).\nQuesto periodo va dal 450 circa all'850 circa, concludendosi convenzionalmente all'arrivo delle prime scorrerie sull'isola dei Vichinghi, che stabilirono in Danelaw, nei regni a York e sull'Isola di Man.\nDescrizione.\nIl termine di \"Eptarchia\" si riferisce all'esistenza di sette regni, che poi si unirono per formare il Regno d'Inghilterra, nella prima met\u00e0 del X secolo. Il termine fu coniato nel XII secolo da Enrico di Huntingdon che lo utilizz\u00f2 nella sua \"Historia Anglorum\" e divenne d'uso comune dal XVI.\nRicerche successive hanno comunque dimostrato sia che alcuni di questi regni (Essex e Sussex) non avevano lo stesso status di altri, sia che esistevano sull'isola anche altri regni minori che ebbero un ruolo tutt'altro che marginale.\nDagli inizi del XX secolo il termine \"eptarchia\" \u00e8 stato considerato insoddisfacente per descrivere la situazione e molti storici hanno smesso di usarlo.\nLista di regni anglosassoni.\nI quattro principali regni anglosassoni furono:\nI tre regni che nel corso della loro storia furono conquistati dai quattro precedenti furono:\nOltre ai sette regni dell'Eptarchia, ci furono numerosi regni minori:"}
{"id": "115567", "revid": "110157", "url": "https://it.wikipedia.org/wiki?curid=115567", "title": "Radici e frontiere", "text": "Radici e frontiere \u00e8 un romanzo autobiografico di Nino Ricci.\nStruttura narrativa.\nIl romanzo \u00e8 composto da vari frammenti, sei brani piuttosto brevi, e non segue un andamento cronologico. I primi quattro brani hanno un contenuto nettamente autobiografico, mentre il quinto ed il sesto propongono al lettore un efficace quadro del contesto.\nIl primo brano \u00e8 intitolato \"Il viaggio sulla Luna\" (\"Going to the Moon\"). Ha un andamento molto narrativo e pu\u00f2 essere letto come un racconto. In questa parte del romanzo si narrano le vicende della giovinezza del protagonista, la sua vita scolastica (che resta sempre piuttosto difficile).\nil secondo brano, \"La dimora dei Santi\" (\"Home of the Saints\"), narra il primo viaggio dello scrittore in Italia (nel 1971), il paese delle sue origini.\nLa sezione intitolata \"Gli italiani a Toronto\" (\"The Italians in Toronto\"), la quinta del romanzo, descrive la situazione generali degli emigranti italiani in Canada.\nL'ultima parte, il sesto brano, dal titolo \"Il Problema dell'Etnicit\u00e0\" (\"Questioning Ethnicity\") propone una discussione sull'etnicit\u00e0 ed in particolare mette in discussione la politica multiculturale del Canada, che frappone, attraverso le leggi, delle barriere tra gruppi etnici differenti, senza condurre ad un'integrazione."}
{"id": "115573", "revid": "124123", "url": "https://it.wikipedia.org/wiki?curid=115573", "title": "Cearl di Mercia", "text": "\u00c8 il primo re di Mercia ad essere menzionato da San Beda il Venerabile nella sua \"Historia ecclesiastica gentis Anglorum\". I suoi antenati sono sconosciuti, ma lui non \u00e8 incluso nella genealogia reale merciana. Nel XII secolo Enrico di Huntingdon colloc\u00f2 Cearl come sovrano dopo Pybba, dicendo, per\u00f2, che non fosse figlio di Pybba, ma un parente.\nSecondo Beda, Cearl ebbe una figlia, Cwenburh, che spos\u00f2 il futuro re di Northumbria, Edwin di Deira. Da quest'unione nacquero due figli: Osfrith e Eadfrith. Secondo gli storici questo matrimonio proverebbe l'indipendenza di Cearl dal sovrano northumbriano \u00c6thelfrith, essendo Edwin rivale di \u00c6thelfrith: Cearl non avrebbe dato in sposa sua figlia al nemico del suo signore. L\"'Historia Brittonum\" afferma che Penda sarebbe stato il primo sovrano a separare Mercia dalla Northumbria, ma se Cearl pot\u00e9 dare in sposa la figlia ad un avversario di \u00c6thelfrith, ci\u00f2 significherebbe che non sarebbe stato soggetto a lui. Probabilmente il rapporto di servaggio si sarebbe sposato in seguito. Lo storico D. P. Kirby ha ipotizzato che Cearl abbia permesso questo matrimonio tra la figlia e Edwin, perch\u00e9 quest'ultimo era protetto dal potente sovrano dell'Anglia orientale, Raedwald e che il successivo esilio di Edwin in questo regno sarebbe stato causato dal crescente potere di \u00c6thelfrith.\nSuccessore di Cearl fu Penda, figlio di Pybba, che probabilmente regn\u00f2 dal 633 (o forse dal 626 se si d\u00e0 credito alla Cronaca anglosassone, ma non \u00e8 comunque possibile sapere se Penda abbia preso il potere subito dopo Cearl o dopo un certo periodo. Non si sa neppure che tipo di legame ci sia stato, se mai ci fu, tra Cearl e Penda. Se \u00e8 vero che Cearl dette in moglie sua figlia a Edwin, \u00e8 logico pensare che lui e Penda sarebbero stati rivali, dato che in seguito, insieme a Cadwallon del Gwynedd), Penda avrebbe sconfitto in battaglia Edwin.\nUn'ulteriore prova dell'esistenza di una rivalit\u00e0 dinastica tra Cearl e Penda sarebbe fornita dalla successiva esecuzione fatta da Penda (secondo Beda) di Eadfrith, figlio di Edwin, che era nipote di Cearl (tramite Cwenburh). Sebbene non si conoscano le ragioni di Penda, l'uccisione di Eadfrith \u00e8 stata spesso vista come il risultato della pressione esercitata dal re northumbriano Oswald, per il quale Eadfrith avrebbe rappresentato un pericolo. Tuttavia \u00e8 anche possibile che Penda abbia pensato che Eadfrith potesse essere una minaccia per la sua stessa posizione, a causa della sua discendenza da Cearl."}
{"id": "115574", "revid": "952962", "url": "https://it.wikipedia.org/wiki?curid=115574", "title": "Tarsotomia", "text": "Con il termine tarsotomia si intende:"}
{"id": "115576", "revid": "125738247", "url": "https://it.wikipedia.org/wiki?curid=115576", "title": "Colonizzazione europea delle Americhe", "text": "La colonizzazione europea delle Americhe \u00e8 il fenomeno storico che port\u00f2 all'esplorazione, alla conquista e alla colonizzazione del continente americano da parte di diversi stati d'Europa, tra i quali la Spagna, i Paesi Bassi, il Portogallo, la Francia e l'Inghilterra.\nBench\u00e9 l'obiettivo principale fosse quello di espandere i propri affari commerciali, civilizzando e propagando la fede cristiana nel \"Nuovo Mondo\", il processo di colonizzazione produsse una sistematica distruzione, in taluni casi persino fisica, delle culture delle popolazioni locali. Il processo di colonizzazione si concluse nella seconda parte del diciannovesimo secolo, con la conquista del \"Far West\" da parte degli Stati Uniti d'America.\nStoria del termine.\nIl termine \"colonizzazione\" ha preso progressivamente piede nella storiografia contemporanea rispetto alla storica espressione \"scoperta delle Americhe\" o \"scoperta dell'America\" in quanto queste ultime considerate frutto di un punto di vista eurocentrico.\nA parte considerazioni sociologiche, l'espressione \"scoperta\" \u00e8 comunque inesatta in quanto i primi colonizzatori in assoluto delle attuali Americhe provenivano dall'Eurasia, approfittando della glaciazione dello stretto di Bering circa 13- anni prima dell'era volgare per trasmigrare da un continente all'altro.\nEsistono inoltre testimonianze d'epoca precedente alla colonizzazione europea, attribuibili ai vichinghi, rinvenute in Terranova (Canada), che retrodatano l'arrivo europeo nel continente ad almeno l'undicesimo secolo dell'era volgare, confermando cos\u00ec le \"Saghe della Vinlandia\", in cui si narra dell'arrivo nelle odierne Americhe di Leif Erikson, figlio di Erik il Rosso. La tesi della \"scoperta\" vichinga trova opposizione in chi sostiene la differenza tra \"scoperta\" propriamente detta e \"approdo\": perch\u00e9 vi sia \"scoperta\", si sostiene, occorre che l'esperienza di viaggio sia accompagnata da un'acquisizione stabile e duratura di conoscenze che si riflettano sulla cultura del popolo scopritore (come avvenne nel caso dei viaggi di Cristoforo Colombo, le cui scoperte divennero appannaggio di tutto il mondo conosciuto). I vichinghi abbandonarono invece quelle terre dopo il peggioramento delle condizioni climatiche e il ricordo del Vinland fu perso, invalidando i relativi reperti cartografici.\nI viaggi di Cristoforo Colombo e Amerigo Vespucci.\nCon la conquista del Sultanato di Granada (1492), l'ultimo territorio iberico ancora in mano ai musulmani, la Castiglia aveva libero accesso alle coste atlantiche, ma si trovava la costa africana e le isole atlantiche sbarrate dai portoghesi.\nLa conquista di Bisanzio da parte degli ottomani, la caduta dell'Impero Romano d'Oriente, e specialmente la conseguente chiusura della rotta per l'Asia, costrinsero gli europei a cercare un'altra via per raggiungere le Indie.\nLe soluzioni proposte erano due: la circumnavigazione dell'Africa o la rotta verso ovest attraverso l'Oceano Atlantico. Quest'ultima proposta fu avanzata dal genovese Cristoforo Colombo.\nPer questi motivi i sovrani Ferdinando II d'Aragona e Isabella di Castiglia accettarono l'impresa proposta loro da Colombo che il 3 agosto 1492 salper\u00e0 da Palos (Spagna). In realt\u00e0 essa si basava su un errore di calcolo: Colombo era convinto che la circonferenza terrestre fosse molto inferiore di quanto non sia effettivamente e credeva di riuscire a raggiungere in tempi relativamente brevi l'Oriente descritto da Marco Polo, ovvero intendeva \"buscar el Levante por el Poniente\".\nQuesto errore e l'aiuto dei venti alisei permisero a Cristoforo Colombo di scoprire l'America il 12 ottobre 1492, di venerd\u00ec attorno alle ore 2:00 del mattino, dopo settanta giorni di navigazione su tre piccole navi, la \"Ni\u00f1a\", la \"Pinta\" e la \"Santa Maria\" e sbarcare il giorno seguente su una delle isole Lucaie (attuali Bahamas), che venne battezzata San Salvador in onore di Ges\u00f9 Cristo Salvatore, per poi toccare altre isole tra cui l'isola Santa Maria, Grande Exuma, Grandi Antille, Haiti.\nDa quel momento, quella parte di mondo divenne terra spagnola, almeno secondo la volont\u00e0 di Colombo stesso che ne prese possesso, senza nessuna consultazione con gli abitanti, a nome dei reali di Spagna.\nSeguirono a questo altri tre viaggi nel periodo tra il 1493 e il 1500, in cui Colombo continu\u00f2 l'esplorazione dei Caraibi, raggiungendo a sud le foci dell'Orinoco e ad ovest Panama.\nColombo morir\u00e0 nel 1506, convinto di essere arrivato nelle Indie, anche se in realt\u00e0 aveva raggiunto il continente americano.\nIl primo ad intuire, per\u00f2, che quelle terre non erano l'Oriente ma un nuovo continente fu nel 1507 il fiorentino Amerigo Vespucci con le sue esplorazioni lungo le coste del Brasile e dell'Argentina. Amerigo Vespucci viaggi\u00f2 inizialmente nel Nuovo Mondo nel 1497 e probabilmente tocc\u00f2 terra nell'attuale penisola della Guayira (Colombia). Ci\u00f2 si deduce dalle sue lettere a Lorenzo il Popolano sulla cultura degli indigeni nativi.\nSuccessivamente Vespucci viaggi\u00f2 nel Nuovo Mondo nel 1499, insieme a Alonso de Ojeda e Juan de la Cosa, il famoso pilota di Cristoforo Colombo. In questo viaggio Vespucci esplor\u00f2 le coste del Brasile e fu il primo europeo ad individuare l'estuario del Rio delle Amazzoni. Vespucci fece altri due viaggi nel Nuovo Mondo, nei quali esplor\u00f2 le coste del Brasile e della Patagonia.\nAmerigo Vespucci intu\u00ec non solo che era improbabile che le Indie finissero a 50\u00b0 sud di latitudine ma anche che il Nuovo Mondo era un continente separato dagli altri tre conosciuti ed invi\u00f2 delle lettere a Firenze dove esprimeva le sue convinzioni. Fu in seguito a queste lettere, interpretate da cosmografi europei, che il Nuovo Mondo fu battezzato America in onore di Amerigo Vespucci. Solitamente infatti le terre di nuova scoperta venivano battezzate, in segno di glorificazione, a partire dal cognome dello scopritore: cos\u00ec fu per esempio per la Colombia (da Colombo) e per la Tasmania (da Tasman).\nNel 1513 si ebbe la conferma definitiva che l'America era un nuovo continente. Infatti, lo spagnolo Vasco N\u00fa\u00f1ez de Balboa attravers\u00f2 via terra l'istmo di Panama e scopr\u00ec un nuovo oceano poi chiamato Pacifico da Magellano quando vi entr\u00f2 dopo aver passato lo stretto.\nRetrodatazione della scoperta dell'America.\nPrima di Colombo gi\u00e0 alcuni popoli avevano compiuto dei tentativi verso il nuovo continente, come ad esempio i Vichinghi, gli scandinavi ed infine gli stessi portoghesi. Sebbene Colombo fosse stato preceduto da altri navigatori/popoli migranti, nessuno di questi viaggi presunti o reali ebbe un impatto sulla storia europea.\nLa divisione del Nuovo Mondo.\nNel 1493 il re Ferdinando II d'Aragona ottenne dal papa Alessandro VI (1492-1503) una bolla pontificia, la \"Inter Caetera\", che sanciva il possesso della Castiglia di tutte le terre scoperte e cristianizzate al di l\u00e0 di una linea teorica che si trovava a circa cento miglia marine dalle isole Azzorre e Capo Verde.\nNel 1494 per\u00f2, i sovrani di Spagna dovettero accordarsi con il re del Portogallo Giovanni II con il trattato di Tordesillas che spostava la linea di demarcazione fra le rispettive aree di influenza ancora pi\u00f9 ad occidente per altre ottocento miglia marine. Questa nuova linea dava al Portogallo le terre dell'attuale Brasile.\nAltri esploratori e colonizzatori.\nDopo Cristoforo Colombo e Amerigo Vespucci altri esploratori inviati dalla corona spagnola e, successivamente, dagli altri monarchi europei ampliarono la conoscenza del Nuovo Mondo:\nPeriodo dei Conquistadores.\nIl periodo dei \"conquistadores\" va dal 1519 al 1560. Fino al 1519, i navigatori erano spinti in realt\u00e0 dall'idea di raggiungere le Indie e di poter commerciare con l'Oriente, in special modo con le Isole delle Spezie (Molucche, oggi facenti parte dell'Indonesia). In seguito ai viaggi e alle intuizioni di Amerigo Vespucci fu chiaro che il Nuovo Mondo non era l'Asia ma un nuovo continente.\nInizi\u00f2 quindi una ricerca spasmodica di un passaggio che potesse comunicare l'oceano Atlantico con un altro mare da dove si potesse arrivare \"facilmente\" all'Asia. Vasco N\u00fa\u00f1ez de Balboa fu il primo europeo ad individuare questo mare. Nel 1513 attravers\u00f2 le montagne di Panama ed individu\u00f2 un nuovo mare che chiam\u00f2 \"Mare del Sud\". Si pensava ad un passaggio marittimo che permettesse di raggiungere il Mare del Sud: lo cerc\u00f2 Juan D\u00edaz de Sol\u00eds nel 1515, ma mor\u00ec nel R\u00edo de la Plata attaccato da indigeni. La spedizione che ebbe fortuna nel trovare il passaggio marittimo fu quella di Ferdinando Magellano, che nel 1519 attravers\u00f2 lo stretto a lui intitolato, navig\u00f2 nell'oceano Pacifico e giunse, finalmente, alle isole delle Spezie (Molucche).\nA partire dal 1519, quando fu chiaro che l'America oltre a essere un nuovo continente era separata dall'Asia da un immenso oceano, gli esploratori del Nuovo Mondo, furono spinti da altri motivi. Siccome gli indigeni americani facevano largo uso di monili in oro, si diffuse la leggenda che all'interno del continente americano vi fossero immense quantit\u00e0 d'oro e citt\u00e0 fantastiche dove si viveva nell'abbondanza. Quando Hern\u00e1n Cort\u00e9s conquist\u00f2 il Messico e Francisco Pizarro il Per\u00f9, entrambi si appropriarono di grandi quantit\u00e0 del prezioso metallo e la leggenda di una citt\u00e0 nascosta all'interno del continente e pavimentata d'oro si ingrand\u00ec.\nLa leggenda dell'\"Indio Dorado\", poi abbreviata in El Dorado, originatasi nella laguna di Guatavita nell'attuale Colombia, non fece altro che spingere altri uomini a cercare il mitico regno perduto o la leggendaria citt\u00e0 d'oro. E cos\u00ec altri esploratori occuparono gran parte della loro vita a cercare l'El Dorado. Ad esempio, Diego de Ordaz risal\u00ec l'Orinoco alla ricerca della mitica citt\u00e0. Francisco de Orellana partecip\u00f2 ad una spedizione capeggiata dal fratello di Francisco Pizarro, Gonzalo, alla ricerca del \"Pais de la canela y de El Dorado\". Nella spedizione navig\u00f2 lungo gran parte del corso del Rio delle Amazzoni. Francisco V\u00e1zquez de Coronado cerc\u00f2 a lungo le sette citt\u00e0 di Cibola nel continente nord americano.\nGonzalo Jimen\u00e9z de Quesada intraprese una lunga spedizione nel territorio del Meta (Colombia) alla ricerca sempre dell'El Dorado. Lope de Aguirre lo cerc\u00f2 a lungo unendosi ad una spedizione capeggiata da Pedro de Urs\u00faa. Senza il mito eterno dell'El Dorado la colonizzazione delle Americhe si sarebbe svolta in altre forme e soprattutto con altri tempi. In questi viaggi di scoperta i vari esploratori fornirono importanti informazioni per i futuri colonizzatori, mapparono un intero continente, senza mai trovare la mitica citt\u00e0 o l\"indio dorado\" delle leggende, la cui ricerca continua ancora oggi.\nI conquistadores.\nFin dopo i primi viaggi di Colombo gli spagnoli organizzarono nelle isole caraibiche degli insediamenti stabili e dei governatorati coloniali come a Cuba. Il primo, per\u00f2, ad organizzare una spedizione di conquista verso la terraferma fu Hern\u00e1n Cort\u00e9s. Egli il 18 febbraio 1519 con undici navi, poche decine di cavalli e alcuni pezzi d'artiglieria, part\u00ec da Cuba verso l'odierno Messico. Dopo aver sostato sull'isola di Cozumel e aver costeggiato lo Yucat\u00e1n, fond\u00f2 sulla costa messicana la piazzaforte di Veracruz. Da l\u00ec si mosse alla conquista dell'Impero Azteco e nell'arco di pochi mesi, sfruttando l'odio delle varie popolazioni facenti parte dell'impero che erano vessate dai continui sacrifici umani compiuti dai dominatori, entr\u00f2 a Tenochtitl\u00e1n, la capitale azteca. L'anno successivo, per\u00f2, egli dovette lasciare la citt\u00e0 per fronteggiare l'attacco mossogli da un altro spagnolo, P\u00e1nfilo de Narv\u00e1ez, mandato dal governatore di Cuba Diego de Vel\u00e1zquez, che l'anno prima aveva sconfessato Cort\u00e9s.\nRespinto de Narv\u00e1ez, il conquistador dovette rifugiarsi a Tlaxcala, citt\u00e0 a lui fedele, a seguito di una ribellione scoppiata nel giugno del '20. Ripresosi e riconquistato il terreno perduto, Cort\u00e9s entr\u00f2 definitivamente a Tenochtitlan che ribattezz\u00f2 \"Mexico\" (13 agosto 1521). Nei decenni successivi si susseguirono missioni sempre pi\u00f9 spesso militari in Centro America, finch\u00e9 dal 1522 le brame dei conquistadores si rivolsero verso un regno sito tra gli altopiani andini e del quale giungevano notizie abbastanza precise sulla sua prosperit\u00e0 e le sue ricchezze minerarie: l'impero inca. Pasqual de Andagoya fu il primo ad arrivare fino a sud dell'attuale Colombia a Puerto de Pinas. Fu per\u00f2 il condottiero e hidalgo spagnolo Francisco Pizarro ad organizzare nel '32 il viaggio di conquista dell'impero inca. Partito da Panama alla fine del '30 con tre navi e quasi centottanta uomini giunse a T\u00fambez nell'aprile dell'anno dopo. Una volta che ebbe costituito il primo insediamento spagnolo sulla costa pacifica sudamericana (San Miguel de Piura), ripart\u00ec alla volta del \"Biru\".\nApprofittando della guerra civile tra i due fratellastri Atahualpa e Hu\u00e1scar e utilizzandoli come pedine del proprio disegno strategico, Pizarro soggiog\u00f2 gli incas, si impossess\u00f2 dell'ingente tesoro imperiale e spost\u00f2 la capitale da Cusco a \"Villa de los Reyes\", ossia l'odierna Lima.\nGli anni successivi furono turbolenti, poich\u00e9 presto gli indigeni si ribellarono al giogo spagnolo guidati da Manco C\u00e1pac, l'imperatore imposto da Pizarro in sostituzione di Hu\u00e1scar da lui precedentemente sostenuto contro Atahualpa, e anche perch\u00e9 tra il condottiero e Diego de Almagro, che lo aveva seguito, nacquero rivalit\u00e0 sfociate in una guerra tra fazioni. La situazione rimase tale anche con i successori dei due, finch\u00e9 nel 1572 il vicer\u00e9 Francisco de Toledo riusc\u00ec a catturare e giustiziare l'ultimo imperatore inca T\u00fapac Amaru e a dare una sistemazione definitiva al suo \"Vicereame\".\nTra queste due spedizioni, ne furono organizzate di numerose tra il 1522 e il 1526 che portarono all'esplorazione e conquista dell'Honduras, del Guatemala, del Messico meridionale di Tepic e nel '29 nel territorio degli indios chichimecas nel Messico nordoccidentale, che rimase una regione instabile per le ribellioni degli indigeni fino al '600 inoltrato. Lo stesso Cort\u00e9s organizz\u00f2 quattro viaggi tra il 1532 e il '39 nello specchio d'acqua che ancora oggi porta il suo nome: Mar de Cort\u00e9s o Golfo di California.\nI territori spagnoli del Nuovo Mondo furono organizzati secondo un sistema di tipo feudale. Ai conquistadores la corona spagnola concedeva appezzamenti di terra pi\u00f9 o meno grandi (le \"encomiendas\"). Il feroce sfruttamento delle popolazioni native provoc\u00f2 un enorme crollo demografico.\nI conquistadores si organizzavano in bande armate per conquistare i territori ancora non colonizzati, le loro spedizioni erano chiamate \"entradas\" (incursioni), affidate a loro dalla corona e che li rendeva governatori e comandanti generali allo stesso tempo (il cosiddetto \"adelantado\"). Il loro potere, per\u00f2, non era assoluto.\nVennero ridotti in schiavit\u00f9 moltissimi nativi e vennero utilizzate le ricchezze del loro territorio fertile e dal sottosuolo ricchissimo, favorendo di fatto lo sviluppo economico in tutta l'Europa, e non solo in Spagna e Portogallo. I maggiori sostenitori e beneficiari di questa politica di sfruttamento furono infatti il Regno Unito, Spagna, Portogallo Francia e i Paesi Bassi. Sostanzialmente, i colonizzatori crearono un continente dal quale attingere oro, argento (utilizzando la manodopera dei nativi ridotti in schiavit\u00f9) e prodotti agricoli da monocolture (installate bruciando le foreste e le coltivazioni presenti prima dell'arrivo di Colombo).\nUno dei motivi principali dell'arretratezza era il contrasto allo sviluppo industriale locale operato dalle potenze coloniali. Questa portava le colonie a vendere in Europa materie prime a prezzi bassissimi (ad esempio metalli e fibre tessili), per poi comprare prodotti lavorati (ad esempio armi, tessuti, attrezzature) dagli stessi paesi europei. La gran parte di tali ricchezze si riversavano, quindi, nei paesi produttori di tali beni.\nAnche con la fine della schiavit\u00f9, nel 1888, la mortalit\u00e0 dei lavoratori era sempre altissima e le propriet\u00e0, terriere e non, erano tutte divise tra pochissime famiglie ricche. Di fatto era ancora pi\u00f9 conveniente assumere con contratti temporanei tutti i disperati che non potevano trovare cibo che gestirli come schiavi.\nColonizzazione dell'America centromeridionale.\nInizialmente l'opera di colonizzazione da parte degli occidentali si concentr\u00f2 nel Centro e Sud America. Questi territori furono ben presto mete di avventurieri europei alla ricerca di oro o di facili occasioni di arricchimento, attraverso il deliberato furto e l'asservimento delle popolazioni indigene. Visto per\u00f2 che i caraibici si adattavano male al lavoro servile delle miniere e delle piantagioni morendo in gran numero, il sovrano Ferdinando II d'Aragona a partire dal 1510 autorizz\u00f2 la tratta degli schiavi neri dall'Africa.\nAlla colonizzazione dell'America centromeridionale parteciparono principalmente la Spagna ed il Portogallo, ma in minor misura anche la Francia, l'Inghilterra e l'Olanda. Vi furono anche colonizzazioni secondarie come quella italiana.\nColonizzazione del Brasile.\nAnche i portoghesi effettuarono diversi viaggi di esplorazione entro i limiti indicati dal trattato di Tordesillas. Nel 1500 il comandante Pedro \u00c1lvares Cabral con la sua flotta di tredici navi giunse alle coste dell'attuale Brasile, ma non vi trov\u00f2 grandi elementi di attrattiva; l'unico prodotto di un certo valore commerciale era il legno presente nella zona.\nIn Brasile i portoghesi realizzarono fattorie e porti fortificati lungo le rotte delle loro navi, non penetrando mai troppo all'interno; infatti, il commercio rimase nelle mani dei popoli indigeni del Brasile. La colonizzazione portoghese si bas\u00f2 soprattutto sulla concessione di grandi latifondi per la coltivazione della canna da zucchero. Il ristretto numero di portoghesi nelle colonie e la numerosa importazione di schiavi neri dall'Africa dette vita ad una societ\u00e0 estremamente variegata, al cui interno erano presenti numerose culture diverse.\nColonizzazione dell'America settentrionale.\nAll'inizio del Cinquecento, mentre gli spagnoli dilagavano nella parte centrale e meridionale del continente, altri europei presero a esplorare le coste atlantiche della sua parte settentrionale. Cos\u00ec fecero l'Inghilterra (con Giovanni Caboto e Sebastiano Caboto) e la Francia (per mezzo di Giovanni da Verrazzano). A quel tempo a nord del Rio Grande si stima che la popolazione indigena non superasse i 12 milioni di persone, riunite in trib\u00f9 poco numerose e non unite le une alle altre. I nativi americani, appartenenti alle trib\u00f9 Algonchine e Cherokee, praticavano un'agricoltura rudimentale e si spostavano con le canoe lungo i fiumi.\nFra il XVI e il XVII secolo sorsero in Florida, nel New Messico e in California le prime colonie degli spagnoli che provenivano dall'America centrale. Pi\u00f9 a nord, i francesi si inoltrarono nel bacino del San Lorenzo dove si stanziarono nelle citt\u00e0 di Qu\u00e9bec e Montr\u00e9al. Da qui i francesi penetrarono nell'interno, verso i Grandi Laghi e successivamente verso sud nel bacino del Mississippi, fino a raggiungere la sua foce, dove fondarono la citt\u00e0 di \"La-Nouvelle Orl\u00e9ans\" (New Orleans).\nBen presto per\u00f2, fra tutti i coloni, prevalsero gli inglesi che giunsero a dominare l'intera fascia costiera, dove un po' alla volta si formarono 13 colonie, il nucleo fondamentale di quelli che un secolo pi\u00f9 tardi divennero gli Stati Uniti d'America (1776).\nI primi tentativi di colonizzare l'America Settentrionale non ebbero un grande successo, dato che i nativi americani non si adattavano minimamente ad essere assoggettati come manodopera e il clima non favoriva gli insediamenti. Dopo alcuni tentativi falliti, il primo insediamento inglese stabile fu costruito nell'odierna Virginia e prese il nome di Jamestown, nel 1607.\nGli inglesi partirono dalla costa pi\u00f9 vicina all'Europa (la \"East Coast\") respingendo progressivamente le popolazioni indigene verso ovest (il cosiddetto Far West).\nNon \u00e8 un caso quindi che le due lingue pi\u00f9 parlate siano l'inglese e secondariamente il francese in alcune zone del Canada.\nNegli Stati Uniti d'America, in ricordo del giorno in cui Colombo arriv\u00f2 nelle Americhe, viene festeggiato il \"Columbus Day\".\nCrollo demografico della popolazione indigena.\nIl Nuovo Mondo conobbe nel corso del XVI secolo un notevolissimo crollo demografico della popolazione indigena del continente. Una delle ipotesi pi\u00f9 diffuse lega questo evento alla diffusione di patologie non curabili quali il vaiolo, l'influenza, la varicella, il morbillo. Queste patologie vennero inconsciamente portate con s\u00e9 dagli europei e dai loro animali, quando sbarcarono e si stabilirono nel nuovo continente. Si trattava di malattie pressoch\u00e9 inesistenti in America: mentre le popolazioni di Europa, Asia e Africa avevano sviluppato anticorpi specifici contro di esse, gli indiani si trovarono del tutto inermi: la rapidit\u00e0 del contagio e il tasso di mortalit\u00e0 furono molto elevati\nSi stima che tra l'80% ed il 95% della popolazione indigena delle Americhe per\u00ec in un periodo di tempo che va dal 1492 al 1550 per effetto delle predette malattie. Circa un decimo dell'intera popolazione mondiale di allora (500 milioni circa) fu decimato. Non \u00e8, tuttavia, possibile stabilire alcuna cifra certa, data dall'incertezza delle fonti a disposizione.\nLa prima malattia che si diffuse nel Nuovo Mondo fu causata da un germe dell'influenza dei suini ed ebbe inizio nel 1493 a Santo Domingo e decim\u00f2 la popolazione (da 1.100.000 a 10.000); nel 1518 comparve il vaiolo ad Hispaniola che si propag\u00f2 dapprima in Messico, poi in Guatemala e nel Per\u00f9; si ritiene che la malattia destabilizz\u00f2 l'impero Inca favorendo la campagna di conquista di Francisco Pizarro ed il massacro della popolazione. Dopo il devastante passaggio del vaiolo e dei conquistadores, fu la volta del morbillo.\nL'ipotesi epidemiologica \u00e8 messa, per\u00f2, in discussione da alcuni autori, tra i quali il demografo italiano Massimo Livi Bacci. Secondo Livi Bacci l'impatto delle malattie occidentali \u00e8 stato sicuramente un evento distruttivo, ma non ha colpito allo stesso modo in tutto il continente. Due fattori, in particolare, hanno influito sul tasso di mortalit\u00e0 legato al vaiolo: le condizioni generali di vita e le specificit\u00e0 territoriali. Ad esempio in Messico la malattia colp\u00ec una popolazione ancora relativamente numerosa e con un'alta mobilit\u00e0. I frequenti commerci e spostamenti a cui le persone erano abituate contribuirono enormemente alla diffusione del virus. Nel caso del Per\u00f9, invece, l'ipotesi dell'epidemia precedente all'arrivo degli spagnoli \u00e8 contestabile: il vaiolo \u00e8 una malattia estremamente debilitante, e sembra improbabile che sia riuscita a percorrere tutta l'America Centrale fino all'impero Inca in un periodo in cui il passaggio di persone tra i due luoghi era ancora piuttosto limitato. Di parere opposto \u00e8 il professor David Noble Cook che nel suo libro \"Born to Die: Disease and New World Conquest, 1492-1650\" fa una disamina su tutti i tipi di malattie che si diffusero nelle Americhe non focalizzandosi principalmente sul morbillo e analizzandone la velocit\u00e0 di espansione.\nMigrazione di piante e animali.\nLa colonizzazione europea delle Americhe ebbe, tra le numerose conseguenze, anche quella del trasferimento di piante ed animali dal Nuovo Mondo al Vecchio Mondo, che alter\u00f2 il quadro botanico ed in misura minore quello zoologico. Tra le piante forestali vanno annoverate il noce nero del Nordamerica, la quercia rossa, la robinia pseudoacacia; tra le conifere l'araucaria dell'America Meridionale, la sequoia; tra le piante coltivate il mais, il girasole, il peperone, la patata, il fagiolo, il pomodoro, il tabacco e il cacao. Alcuni erroneamente indicano tra i nuovi arrivi anche il cotone, che effettivamente era coltivato e lavorato in Per\u00f9 da antica data. Tuttavia il cotone era utilizzato anticamente anche in India e tramite le rotte commerciali tra Asia ed Europa arriv\u00f2 nel vecchio continente gi\u00e0 nel Medioevo, alcuni ritengono tramite i Saraceni. Tra le specie animali trasferite dall'America all'Europa vanno inclusi il tacchino, originario del Nordamerica e dell'America centrale, il chinchilla, il visone americano, la trota iridea; per quanto riguarda le piante esportate dall'Europa abbiamo gli asparagi, i cetrioli, i carciofi, i cardi, i cavoli, la lattuga, il sedano, il melograno, le more e le pere."}
{"id": "115577", "revid": "1305772", "url": "https://it.wikipedia.org/wiki?curid=115577", "title": "Cuneiforme (disambigua)", "text": "Cuneiforme \u00e8 un aggettivo che ha il significato di \"in forma di cuneo\""}
{"id": "115585", "revid": "5", "url": "https://it.wikipedia.org/wiki?curid=115585", "title": "Osso metatarsale", "text": ""}
{"id": "115590", "revid": "88740", "url": "https://it.wikipedia.org/wiki?curid=115590", "title": "Talo", "text": ""}
{"id": "115598", "revid": "599013", "url": "https://it.wikipedia.org/wiki?curid=115598", "title": "Thutmose I", "text": "Biografia.\nProbabilmente non di stirpe reale, la madre Seniseneb \u00e8 citata con il solo epiteto \"Madre del Re\", non \u00e8 chiaro come Thutmose sia giunto al trono (circa nel 1496 a.C.). \u00c8 possibile che la sua legittimazione nel governare gli sia venuta dal matrimonio con Ahmose, che viene identificata come \"Sorella del Re\" e quindi di stirpe regale.\nThutmose \u00e8 il primo sovrano che pu\u00f2 essere definito \"imperialista\" del Nuovo Regno, nel senso che dette inizio all'espansione dell'influenza egizia sia verso sud che nell'area palestinese. Lo stesso \"nome Horo\", Toro vittorioso, sottolinea questa \"tendenza\" militare-espansionistica che caratterizza la regalit\u00e0 egizia di questo periodo.\nLe imprese militari di Thutmose, almeno le prime, ci sono giunte grazie alle iscrizioni tombali di due soldati, \u055aAhmes figlio di Abana e \u055aAhmes Pennekebet che servirono anche sotto i predecessori di Thutmose I a partire da Ahmose I.\nLa prima preoccupazione del nuovo sovrano fu quella di sedare le rivolte scoppiate nella Nubia. In una stele rinvenuta presso Tombos si enumerano i popoli vinti (probabilmente semplici trib\u00f9 locali): \"quelli con le trecce\", \"quelli (con le guance) scarificate\", \"i Nehesyu dal viso bruciato\", \"quelli che vestono di pelli\", \"quelli con i capelli crespi\". Al termine della campagna nubiana Thutmose suddivise la Nubia in cinque distretti affidati a capi locali fedeli all'Egitto.\nLa successiva campagna del sovrano si svolse in Medio Oriente e port\u00f2 alla conquista di Karkemish ed al raggiungimento dell'Eufrate dove Thutmose pose una stele confinaria rinvenuta cinquanta anni dopo dal nipote Thutmose III.\nIn campo strettamente militare sembra che si debba attribuire a questo sovrano la costituzione di un corpo scelto di truppe montate su carri da guerra.\nThutmose fu anche un attivo costruttore e blocchi con inscritta la sua titolatura sono stati ritrovati un po' ovunque in tutto l'Egitto. A lui si deve il completamento del villaggio di Deir el-Medina, residenza degli operai addetti allo scavo e decorazione delle tombe reali.\nCome per molti altri sovrani del Nuovo Regno, la sua mummia peregriner\u00e0 cercando di sfuggire ai saccheggiatori per poi finire nel \"rifugio\" di Deir el-Bahari, tomba DB320, dove verr\u00e0 ritrovata. Sepolto inizialmente nella tomba KV38, nella Valle dei Re, la sua salma venne poi trasferita, da Hatshepsut nella tomba KV20, in un nuovo sarcofago, per essere poi riportata nell'originaria tomba da Thutmose III. \nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "115599", "revid": "768068", "url": "https://it.wikipedia.org/wiki?curid=115599", "title": "Corno inglese", "text": "Il corno inglese \u00e8 uno strumento musicale a fiato traspositore ad ancia doppia e cameratura conica, usato non solo in ambito orchestrale ma anche come strumento bandistico. Una teoria \u00e8 che il suo nome derivi dall'espressione francese \"corne d'angle\" o \"cor angl\u00e9\", quindi \"angolato\", per l'angolo che presentava al centro della canna, successivamente tradotta erroneamente \"inglese\". La teoria \u00e8 dibattuta. Infatti un'altra ne fa derivare il nome da traduzioni erronee di \"corno angelico\", dato che lunghi strumenti a fiato erano spesso rappresentati in bocca ad angeli suonatori nelle sacre raffigurazioni.\nSi tratta in effetti di un oboe contralto, la cui estensione \u00e8 una quinta giusta sotto quella dell'oboe. Si diffuse nella prima met\u00e0 del XVIII secolo come modificazione dell'oboe da caccia (quello utilizzato da Johann Sebastian Bach). L'estensione va dal mi sotto il do centrale fino al si bemolle, una quattordicesima sopra il do centrale.\nCome l'oboe, anche il corno inglese \u00e8 uno strumento difficile da suonare, per la capacit\u00e0 di \"fiato\" richiesta e per la difficolt\u00e0 di mantenere una corretta imboccatura, anche se rispetto all'oboe, il corno inglese possiede un'ancia pi\u00f9 larga che ne agevola l'emissione del suono. Coloro che lo suonano, inoltre, potrebbero rischiare la tendinite o la sindrome del tunnel carpale, a causa del peso dello strumento da sostenere per lunghi periodi. Onde evitare questo pericolo, il suonatore del corno inglese assicura il proprio strumento al collo tramite un apposito cordino o cinghietto, come fanno anche i fagottisti e i saxofonisti. Da notare ancora che mentre nell'oboe il cannello con l'ancia doppia si inserisce direttamente nel pezzo superiore dello strumento, il corno inglese si avvale di un tubicino metallico inclinato, chiamato \"esse\" per la sua forma, che fa da collegamento tra il cannello e lo strumento.\nEsiste anche un particolare registro dell'organo a canne chiamato corno inglese.\nRepertorio.\nAmpiamente utilizzato dai compositori precedenti a Bach, \u00e8 solo con Generali, che nel 1808 lo impiega in un'aria di \"Le Lagrime di una vedova\" e nel 1810 in \"Adelina\", poi con Rossini, nell\"ouverture\" del \"Guglielmo Tell\", che il corno inglese assume il ruolo di strumento solista, grazie alla trasognata, melanconica e penetrante voce che lo rende particolarmente adatto per lenti e lunghi assoli di natura pastorale, cos\u00ec come nel caso del terzo movimento della Sinfonia fantastica di Berlioz. Quest'ultimo lo impiega inoltre nell'ouverture \"Carnevale romano\", cos\u00ec come Wagner nel \"Tristano e Isotta\", C\u00e9sar Franck nella Sinfonia in Re minore, Dvo\u0159\u00e1k nella \"Sinfonia Dal nuovo mondo\", Ravel nel secondo movimento del \"Concerto per pianoforte in Sol\", Rodrigo nell'adagio del \"Concerto d'Aranjuez\" e Jean Sibelius ne \"Il cigno di Tuonela\". Il compositore italiano Antonio Salieri utilizza il corno inglese in varie partiture. Nel \"Requiem\" in do minore (1804), lo strumento assume un vero e proprio ruolo concertante. In contesto teatrale, Salieri richiede talvolta la coppia di corni inglesi. \u00c8 il caso della cavatina \"Vieni o maestro e duce\", dall'opera \"La grotta di Trofonio\" (1785), nella quale il canto \u00e8 accompagnato da un trio di due corni inglesi e fagotto. Un impiego simile lo si trova nell'opera \"Catilina\" (1795). Nell'ouverture, la coppia di corni inglesi, su basso di soli fagotto e violoncello, crea una parentesi intima e cameristica, in contrasto con il clima impetuoso delle vicine sezioni. "}
{"id": "115600", "revid": "125484235", "url": "https://it.wikipedia.org/wiki?curid=115600", "title": "Jared Diamond", "text": "\u00c8 noto a livello mondiale per il saggio \"Armi, acciaio e malattie\" (1997), vincitore del Premio Pulitzer per la saggistica. In tale opera esplora i fattori geografici, culturali, ambientali e tecnologici che portarono alla dominazione della cultura occidentale sul mondo e ipotizza un nuovo tipo di storia basato sulla scienza che pu\u00f2 formulare previsioni piuttosto che semplicemente descrivere \u201cun maledetto fatto dopo l'altro\u201d.\nStudi.\nDiamond ha conseguito nel 1958 un Bachelor of Arts presso l'Universit\u00e0 di Harvard e nel 1961 un Dottorato di ricerca presso l'Universit\u00e0 di Cambridge.\nBiografia.\nDiamond nacque a Boston da un medico e da una linguista-musicista-insegnante, entrambi ebrei ashkenaziti. Dopo aver fatto pratica in un laboratorio di scienze biologiche, divenne professore di fisiologia all'UCLA Medical School nel 1966. Quando aveva circa vent'anni, svilupp\u00f2 anche una seconda carriera parallela nello studio dell'ecologia ed evoluzione degli uccelli della Nuova Guinea, e condusse numerosi viaggi esplorativi della Nuova Guinea e delle isole vicine. Verso i cinquant'anni Diamond svilupp\u00f2 una terza carriera in storia ambientale, divenendo professore di geografia e di scienza della salute ambientale presso l'Universit\u00e0 della California, a Los Angeles (UCLA), sua attuale collocazione accademica. \u00c8 inoltre docente di geografia politica alla Libera universit\u00e0 internazionale degli studi sociali Guido Carli (Luiss) di Roma.\nAttivit\u00e0.\nDiamond \u00e8 rinomato autore di parecchie opere di divulgazione scientifica, che combinano antropologia, linguistica, genetica, geografia e storia. Diamond \u00e8 un fermo oppositore delle argomentazioni scientifiche a sostegno di tesi che giustifichino eventuali divari di ricchezza o di sviluppo sociale tra popolazioni umane in base a presunte differenze intellettive o di attitudine delle stesse.\nIl suo primo studio comprendeva un documento intitolato \"Differenze etniche: variazione della misura del testicolo umano\", nel quale investigava le correlazioni tra le possibili variazioni nella misura del testicolo e i livelli ormonali e sosteneva che i livelli ormonali erano altissimi tra le popolazioni africane, e bassissimi in Asia orientale e nelle popolazioni caucasiche. Nel suo libro \"Collasso. Come le societ\u00e0 scelgono di morire o vivere\" (2005), Diamond esamina che cosa port\u00f2 alcune fra le grandi civilt\u00e0 del passato a precipitare nel baratro e considera quali insegnamenti ne possa trarre la civilt\u00e0 di oggi. Nel 2012 \u00e8 uscito \"Il mondo fino a ieri\".\nDiamond parla una dozzina di lingue e i suoi libri spaziano su campi diversi, dalla biologia molecolare all'archeologia, e su materie inconsuete come la progettazione delle macchine per scrivere o il Giappone feudale. Diamond fa parte del consiglio editoriale di \"Skeptic Magazine\", una pubblicazione della Skeptics Society. \u00c8 inoltre membro della Societ\u00e0 filosofica americana, dell'American Academy of Arts and Sciences, e dell'Accademia nazionale delle scienze. Per l'ampiezza dei suoi interessi culturali, e il gran numero di articoli che gli sono attribuiti, Mark Ridley ha avanzato la scherzosa supposizione secondo cui Diamond non sarebbe una singola persona, ma \u201cun comitato\u201d.\nCritiche.\n\"Il mondo fino a ieri. Che cosa possiamo imparare dalle societ\u00e0 tradizionali?\" \u00e8 stato criticato duramente da Survival International, il movimento mondiale per i diritti dei popoli indigeni, e dai leader indigeni del Papua Occidentale. Le critiche di Survival si sono concentrate in particolare su due messaggi veicolati dal libro che, secondo l'organizzazione, rischiano di \u201criportare indietro di decenni i progressi compiuti nella difesa dei diritti umani dei popoli tribali\u201d.\nRiconoscimenti.\nNel 1989 ha ricevuto la \"Archie F. Carr Medal\".\nNel 1997 gli \u00e8 stato assegnato il \"Phi Beta Kappa Award in Science\".\nNel 1998 ha vinto l'\"International Cosmos Prize\".\nNel 1998 ha vinto il Premio Pulitzer per la saggistica.\nNel 1999 ha ricevuto il \"Lannan Literary Award for Nonfiction\".\nNel 1999 gli \u00e8 stata assegnata la \"President's National Medal of Science\".\nNel 2001 ha vinto il \"Tyler prize\".\nNel 2002 ha vinto il \"Lewis Thomas Prize\".\nNel 2006/2007 ha vinto il \"Dickson Prize\".\nNel 2013 gli \u00e8 stato assegnato il Premio Wolf per l'agricoltura.\nNel 2018 ha vinto il premio \"Il Portico d\u2019oro - Jacques Le Goff\".\nNel 2019 gli \u00e8 stato assegnato il \"Blue Planet Prize\".\nNel 2019 gli \u00e8 stato assegnato il riconoscimento \"Testimone del Tempo\" durante il Premio Acqui Storia."}
{"id": "115602", "revid": "1776051", "url": "https://it.wikipedia.org/wiki?curid=115602", "title": "Benedetto Musolino", "text": "Dopo avere ricoperto la carica di deputato per sei legislature consecutive, fu eletto senatore del Regno d'Italia nella XIV legislatura.\nBiografia.\nFiglio di Domenico Musolino e Francesca Starace, crebbe e fu educato in una famiglia di idee liberali, nella quale il padre e lo zio erano stati costretti all'esilio per aver partecipato alla Repubblica Partenopea.\nTerminato il liceo, si trasfer\u00ec a Napoli dove prosegu\u00ec gli studi in diritto, manifestando anche inclinazione per la filosofia. Nella citt\u00e0 partenopea ebbe modo di allacciare rapporti con Luigi Settembrini e con una schiera di intellettuali liberali, e per le sue idee sub\u00ec un breve periodo di carcerazione. Trascinato dal carattere appassionato e romantico, part\u00ec quindi alla volta della Palestina e visit\u00f2 anche le isole orientali del mar Mediterraneo, prima di fissare la propria dimora a Costantinopoli, ammesso alla corte del Visir di cui fu consigliere.\nNel 1832, al ritorno nel Regno delle Due Sicilie, spinto dall'educazione liberale e dagli slanci passionali si dedic\u00f2 all'organizzazione di un gruppo clandestino antiborbonico chiamato \u201cI Figliuoli della Giovine Italia\u201d; nonostante il nome che richiama Giuseppe Mazzini e il comune intento progressista e antitotalitario, le due figure si differenziarono nello spirito (la religiosit\u00e0 di Mazzini contrapposta all'ateismo di Musolino) e nell'organizzazione: \u201cI Figliuoli della Giovine Italia\u201d si configuravano infatti come una societ\u00e0 clandestina con simboli e rituali tipici delle sette segrete.\nNel 1839, tradito da informatori borbonici, Musolino fu catturato assieme a un gruppo di patrioti: il fratello Pasquale, Settembrini, Raffaele Anastasio e Saverio Bianchi. Dopo avere scontato pi\u00f9 di tre anni di detenzione e poi confinato a Pizzo, assieme al nipote Giovanni Nicotera, a Felice Sacchi ed Eugenio De Riso esercit\u00f2 clandestinamente nel paese un'attivit\u00e0 segreta alla Polizia per porre le basi dei moti rivoluzionari, e nell'aprile del 1848 \u2013 anno in cui sulla scorta dei moti di Palermo Ferdinando II si vide costretto a promulgare la Costituzione \u2013 venne eletto deputato al Parlamento napoletano nella circoscrizione di Monteleone. Quando la Camera venne sciolta d'autorit\u00e0, Musolino e altri parlamentari calabresi, al seguito di Giuseppe Ricciardi \u2013 e dopo che Cosenza era diventata sede del governo provvisorio \u2013, organizzarono una resistenza armata collegata con i moti del Cilento e della Sicilia. Le forze regie ebbero per\u00f2 il sopravvento e soffocarono l'insurrezione nel sangue: devastarono il paese di Pizzo, fucilarono un fratello di Musolino e dettero fuoco al palazzo di famiglia; il padre venne assassinato e poco tempo dopo la madre, l'altro fratello e la cognata morirono di crepacuore.\nInsieme al nipote Giovanni, Musolino ripar\u00f2 prima a Corf\u00f9 e poi a Roma. Qui partecip\u00f2 ai moti della Repubblica Romana ma dopo la sua caduta fu costretto a fuggire, questa volta in Francia, inseguito dalla condanna a morte che gli era stata inflitta in contumacia dai tribunali borbonici. Nel Paese transalpino visse anni di stenti, non rinunziando da un lato alla militanza nelle file della democrazia radicale e dall'altro al ripensamento delle esperienze rivoluzionarie. Venne a maturazione la divergenza con le strategie mazziniane, che Musolino valut\u00f2 inadeguate alle circostanze, giudizio confermato dal fallimento della Spedizione di Sapri naufragata nel 1857. Elabor\u00f2 una forma di Stato basato sulla lotta alle disuguaglianze, su un'equa redistribuzione del reddito e sul superamento di regimi di prepotenze e privilegi.\nIn seguito partecip\u00f2 attivamente alla Spedizione dei Mille, unendosi in Sicilia all'esercito di Giuseppe Garibaldi. Con un drappello di soldati scelti tent\u00f2 la conquista del forte di Reggio Calabria, ma il fallimento dell'operazione lo indusse a riparare sull'altopiano silano; continu\u00f2 attivamente e con successo a farsi promotore dell'attivit\u00e0 insurrezionale in Calabria, dando il proprio nome a una compagnia di volontari da lui organizzata. Il coronamento del suo attivismo fu la sua nomina, nel 1861, a membro del primo Parlamento italiano, carica che ricopr\u00ec per quasi vent'anni (successivamente pass\u00f2 al Senato) collocandosi fra le schiere della sinistra storica che faceva capo ad Agostino Depretis e a Francesco Crispi, e non facendo mancare il suo apporto costruttivo in favore delle fasce pi\u00f9 povere della popolazione italiana, anche se il settore in cui maggiormente si impegn\u00f2 fu quello della politica estera.\nFu iniziato in Massoneria tra il 1862 e il 1865 nella Loggia \"Dante Alighieri\" di Torino e alla Costituente massonica di Genova del 29 maggio 1865 rappresent\u00f2 la Loggia \"Speranza Prima\" di Montevideo.\nPizzo lo accolse nel 1883, quando stanco e ammalato cerc\u00f2 rifugio nel paese natale dove mor\u00ec dopo due anni."}
{"id": "115603", "revid": "104485", "url": "https://it.wikipedia.org/wiki?curid=115603", "title": "Amperometro", "text": "L'amperometro \u00e8 uno strumento per la misura dell'intensit\u00e0 della corrente elettrica che percorre una sezione di un conduttore. Il suo nome deriva dall'unit\u00e0 di misura della corrente, l'ampere, (leggi \"amp\u00e8r\"), il cui simbolo \u00e8 A, che a sua volta ha questo nome in onore del fisico e matematico francese Andr\u00e9-Marie Amp\u00e8re. \nL'amperometro \u00e8, insieme al voltmetro, wattmetro, varmetro, frequenzimetro, cosfimetro (o fasometro) ecc. uno strumento per misurare le grandezze elettriche.\nCome per altri strumenti, i parametri fondamentali di un amperometro sono tre (vedi Strumenti di misura per grandezze elettriche):\nUn altro parametro non meno importante \u00e8 la tensione di isolamento. Di un amperometro occorre conoscere anche il tipo di corrente misurata: Corrente continua o Corrente alternata, e in quest'ultimo caso se \u00e8 solamente sinusoidale o anche a forme d'onda diversa.\nTipi di amperometri.\nPremessa.\nEsistono vari strumenti per misurare la corrente che passa in una sezione di conduttore, basati sulla misurazione del campo magnetico generato dalla corrente (misuratori magnetoelettrici), del riscaldamento indotto in una resistenza campione (misuratori termici), della tensione indotta su una resistenza campione (misuratori elettrostatici o voltmetrici).\nAmperometro ideale.\nL'amperometro ideale \u00e8 un bipolo la cui resistenza \u00e8 nulla e che misura la corrente che passa in un ramo di un circuito. Essendo a resistenza nulla la sua inserzione in serie a qualsiasi ramo del circuito non altera in alcun modo il funzionamento del circuito medesimo; l'amperometro ideale si comporta infatti come un cortocircuito. Malgrado (ovviamente) non esistano amperometri ideali nella realt\u00e0, ha una notevole importanza teorica e nella simulazione dei circuiti.\nAmperometro magnetoelettrico.\nPrincipio di funzionamento.\nGli amperometri magnetoelettrici misurano la corrente attraverso una misurazione indiretta del campo magnetico generato da essa. Il primo tipo di amperometro \u00e8 stato proprio magnetoelettrico: il galvanometro di Deprez-d'Arsonval.\nPer misurare correnti tra le decine di milliampere (millesimi di ampere) e circa 1.000 ampere, si colloca in parallelo allo strumento una resistenza, chiamata \"shunt\" (derivatore di corrente), che viene attraversato dalla stragrande maggioranza della corrente che lo strumento misura, scavalcando cos\u00ec lo strumento di misura vero e proprio. Questo accorgimento consente di riportare la corrente che passa per lo strumento di misura ad un valore all'interno del suo range operativo. \nNel caso si debba misurare un corrente ben oltre i 1.000 ampere fino ad oltre 100.000 ampere, lo shunt (deviatore) \u00e8 molto complesso nella sua costruzione. Questo \u00e8 necessario nel caso si debba misurare la corrente di alcune macchine operatrici molto grandi (laminatoi, ecc.) o ad esempio di processi elettrochimici o anche per la trazione elettrica in corrente continua o anche il trasporto di energia (facciamo alcuni esempi: collegamento Francia-Inghilterra 52\u00a0km, collegamento Italia-Corsica-Sardegna 410\u00a0km, collegamento Svezia-Gotland 100\u00a0km).\nEsistono due metodi distinti per poter misurare correnti elettriche continue di grande intensit\u00e0:\nTrasduttori magnetici.\nI trasduttori magnetici sono dei trasformatori di misura per corrente continua. In particolare, essi normalmente consistono di due nuclei magnetici identici, dove nel primario circola la corrente da misurare (di solito si tratta di una barra infilata all'interno dei due nuclei) e i due secondari hanno le spire avvolte nel verso contrario. Nei due secondari si fa circolare una corrente alternata di adeguata intensit\u00e0: dalla misura del valore massimo della corrente alternata si pu\u00f2 ricavare il valore della corrente continua. Con questo metodo si possono raggiungere anche delle discrete precisioni (1,0%). La presenza di un trasduttore implica anche che la tensione della barra dove circola la corrente continua (tensione che pu\u00f2 essere anche molto elevata) non pu\u00f2 venire in contatto con l'operatore: i due circuiti sono accoppiati magneticamente ma separati elettricamente (il circuito della corrente continua da quello della corrente alternata).\nTrasduttori ad effetto Hall.\nPer poter misurare correnti continue di elevata intensit\u00e0 si pu\u00f2 utilizzare il generatore di Hall. La corrente continua, grazie ad un elettromagnete, produce un flusso magnetico che investe una sottile piastra di un materiale idoneo (antimoniuro di indio, arseniuro di indio, tellurio, bismuto, ecc). Tale piastra \u00e8 anche attraversata da una piccola corrente continua (circa 200 - 300 milliampere) ortogonale al flusso magnetico, denominata corrente di controllo. L'effetto Hall induce una tensione continua direttamente proporzionale alla corrente di controllo, al flusso che investe la sonda e ad una costante dipendente dalle dimensioni della sonda medesima. Tale tensione, normalmente dell'ordine di grandezza dei decimi di volt, pu\u00f2 essere misurata con un voltmetro (preferibilmente potenziometrico o elettrostatico per evitare effetti di second'ordine), usualmente tarato in ampere in modo da evitare i calcoli per poter risalire alla nostra corrente da misurare.\nAmperometro elettromagnetico.\nLa bobina fissa di questo strumento pu\u00f2 essere costituita da una sola spira, permettendo di raggiungere portate dirette di oltre 100 ampere, o di molte spire di filo di piccola dimensione se invece la portata dell'amperometro non \u00e8 molto elevata.\nL'autoconsumo (ovvero la potenza assorbita dall'amperometro) di questi strumenti \u00e8 in generale molto piccolo. Molto spesso questi amperometri possiedono un commutatore per eseguire il cambio di portata senza interrompere il circuito dove sono installati.\nIn genere questi amperometri hanno portate che variano da un minimo di 0,5 ampere ad un massimo di 200 ampere.\nAmperometro elettrodinamico.\nPrincipio di funzionamento.\nPer il principio di funzionamento vedi Strumenti di misura per grandezze elettriche.\nAmperometro elettrodinamico.\nCome si \u00e8 descritto nel \"Principio di funzionamento\", gli strumenti elettrodinamici possiedono \"due\" bobine, quando si utilizzano come amperometri queste due bobine possono essere collegate sia in serie, sia in parallelo.\nAmperometro elettrodinamico con bobine in serie.\nNel caso di collegamento in serie, visto che nella bobina mobile la corrente ci viene portata dalle molle antagoniste, la portata dell'amperometro \u00e8 di pochi milliampere (millesimi di ampere). Con correnti maggiori, si distruggerebbe l'amperometro medesimo. Le correnti che attraversano le due bobine sono, ovviamente, in fase tra loro.\nAmperometro elettrodinamico con bobine in parallelo.\nSe vogliamo un amperometro che possa misurare correnti pi\u00f9 intense dobbiamo collegare le due bobine in parallelo. Anche gli amperometri elettrodinamici sono sensibili alle variazioni di temperatura, per poter minimizzare tali effetti si inserisce in serie ad ogni bobina una opportuna resistenza di manganina. Se ben costruito questo strumento \u00e8 insensibile alla frequenza della corrente elettrica che lo attraversa, visto che \u00e8 possibile fare in modo che le due correnti (nonostante i circuiti siamo in parallelo) siano in fase tra loro. Questo amperometro pu\u00f2 essere utilizzato sia per correnti continue sia per correnti alternate. Un amperometro cos\u00ec costruito \u00e8 in grado di misurare il valore efficace della corrente anche se la corrente stessa contiene armoniche che ne modificano la forma dell'onda. La portata normale di questi amperometri \u00e8 di solito di 5 o 10 ampere. Anche con questi strumenti \u00e8 possibile variare la portata dello strumento senza interrompere la corrente nel circuito.\nMetodo di misura per correnti oltre i 10 ampere.\nUtilizzare uno shunt (deviatore), quando si vuole misurare correnti alternate ancora pi\u00f9 grandi, come \u00e8 usuale negli amperometri magnetoelettrici, non \u00e8 proponibile per la difficolt\u00e0 di costruire un adeguato deviatore con un rapporto tra resistenza ed induttanza identico all'amperometro stesso. In questi casi si preferisce ricorrere all'impiego di trasformatori di corrente (TA) con rapporto di trasformazione che pu\u00f2 variare da 50/5 sino a 250/5.\nAmperometri termici.\nPrincipio di funzionamento.\nPer il principio di funzionamento vedi Strumenti di misura per grandezze elettriche.\nAmperometri a dilatazione termica.\nNegli amperometri a dilatazione termica la corrente da misurare percorre la resistenza che va a scaldare la spirale bimetallica. Questo amperometro pu\u00f2 essere utilizzato per misurare ogni tipo di corrente elettrica indipendentemente se continua, alternata o a qualunque forma d'onda essa sia. Un amperometro cos\u00ec costruito \u00e8 meccanicamente molto robusto ed \u00e8 di grande utilit\u00e0 nel caso non sia desiderata una grande prontezza di risposta nell'indicazione. Spesso e volentieri pu\u00f2 servire, nelle applicazioni pratiche, l'indicatore di massima corrente come \u00e8 spiegato nel principio di funzionamento.In passato erano utilizzati degli amperometri a dilatazione termica denominati \"amperometri a filo caldo\" dove un filo di platino veniva percorso dalla corrente da misurare. Questa corrente provocava il riscaldamento del filo di platino che si deformava e, con una serie di rinvii, comandava l'indice dello strumento. Oggi, questi strumenti, sono completamente abbandonati.\nUn esempio di applicazione pratica di un amperometro a dilatazione termica si ha quando, volendo misurare la corrente utilizzata da una macchina funzionante a carico variabile utilizzando uno strumento di altro tipo, vedremmo l'ago dello strumento oscillare continuamente senza poter giudicare il carico medio della nostra macchina.\nQuesto strumento ha il vantaggio di mostrare direttamente il valore efficace termicamente equivalente della corrente.\nStrumenti di misura a termocoppia o termoelettrici.\nGli strumenti a termocoppia si possono suddividere in due grandi famiglie.\nGli \"amperometri a termocoppia a riscaldamento diretto\" sono concettualmente costruiti da un milliamperometro magnetoeletrico (vedi amperometri magnetoelettrici) e da una coppia termoelettrica riscaldata dalla corrente da misurare. La coppia termoelettrica \u00e8 saldata sul filo attraversato dalla corrente da misurare. Al passaggio della corrente si genera, sulla saldatura, un aumento di temperatura e tra i due capi della coppia termoelettrica conseguentemente si genera una tensione continua misurabile con un milliamperometro magnetoelettrico.\nGli \"amperometri a termocoppia a riscaldamento indiretto\" sono concettualmente identici a gli amperometri a termocoppia a riscaldamento diretto, differendo da questi per il fatto che la termocoppia non \u00e8 saldata sul filo che si scalda. La termocoppia \u00e8 riscaldata per conduzione termica o per irraggiamento termico.\nQuesti strumenti a termocoppia sono tarati in modo empirico e sono ideali per misurare (visto la grande sensibilit\u00e0 degli strumenti magnetoelettrici) anche correnti ad alta frequenza. Nel caso si debba misurare una corrente ad alta frequenza \u00e8, per\u00f2, molto meglio utilizzare gli amperometri a termocoppia a riscaldamento indiretto perch\u00e9 la capacit\u00e0 parassita dello strumento \u00e8 inferiore.\nTutti gli strumenti a termocoppia non possono sopportare nessun sovraccarico, visto la gi\u00e0 grande temperatura della termocoppia.\nAmperometri elettrostatici.\nPrincipio di funzionamento.\nPer il principio di funzionamento vedi Strumenti di misura per grandezze elettriche.\nAmperometro elettrostatico.\nPoich\u00e9 il principio elettrostatico consente di misurare esclusivamente tensioni possiamo, in linea di principio, costruire un amperometro elettrostatico andando a misurare la tensione che si genera quando una resistenza (shunt) di valore noto \u00e8 attraversata dalla nostra corrente da misurare. In pratica per\u00f2, visto che il principio elettrostatico consenta la costruzione di voltmetri con elevata resistenza interna ma purtroppo con scarsa sensibilit\u00e0, vengono preferiti amperometri con altri principi di funzionamento in base alle nostre esigenze; infatti per rendere sensibile un amperometro elettrostatico bisognerebbe che la resistenza di shunt fosse elevata, ma questo influirebbe notevolmente sulla corrente che si intendeva misurare alterando il funzionamento del circuito sotto esame. Per questo motivo gli amperometri elettrostatici, praticamente, non esistono o sono rarissimi.\nAmperometri ad induzione.\nPrincipio di funzionamento.\nPer il principio di funzionamento vedi Strumenti di misura per grandezze elettriche.\nAmperometro ad induzione.\nPer poter avere un amperometro che funzioni con il principio dell'induzione bisogna avere due flussi sfasati tra loro (se sono in fase la coppia \u00e8 nulla). Esistono vari modi per poter creare sul disco due flussi e conseguentemente due correnti indotte. \nAmperometri digitali.\nSono costituiti da un voltmetro digitale che visualizza la tensione misurata ai capi di una resistenza di precisione (shunt) attraversata dalla corrente in esame. Un microprocessore pu\u00f2 eseguire calcoli sul segnale campionato per determinare il vero valore efficace (\"True RMS\") della corrente, cos\u00ec come il valore di picco o altri parametri.\nPinza amperometrica.\nSi tratta di strumenti portatili che misurano il campo magnetico indotto dal passaggio della corrente in un cavo conduttore. Hanno in genere la forma di pinze, o anelli apribili, al cui interno viene collocato il filo in esame senza necessit\u00e0 di interrompere il circuito. Le pinze sono realizzate in materiale ferromagnetico e costituiscono un circuito magnetico che concentra il flusso magnetico. All'interno del dispositivo una bobina avvolta sul circuito magnetico genera ai suoi capi una tensione che pu\u00f2 essere misurata da uno strumento integrato. Questo tipo di amperometro misura sia la corrente alternata, sia la corrente continua con discreta precisione.\nEsistono anche esecuzioni fisse da pannello, dove un trasformatore di corrente \u00e8 fissato sul cavo e lo strumento indicatore \u00e8 fissato sul pannello frontale del quadro elettrico.\nApparecchi pi\u00f9 sofisticati in grado di misurare anche la corrente continua si basano su un sensore ad effetto Hall, il quale permette di effettuare misure con elevata precisione dell'intensit\u00e0 di un flusso di corrente, in un range di frequenza che spazia dalla corrente continua fino a 100\u00a0MHz."}
{"id": "115604", "revid": "6923", "url": "https://it.wikipedia.org/wiki?curid=115604", "title": "Remote Method Invocation", "text": "In informatica, e in particolare nel contesto del linguaggio di programmazione \"object-oriented\" Java, Remote Method Invocation (\"invocazione remota di metodi\") o RMI \u00e8 una tecnologia che consente a processi Java distribuiti di comunicare attraverso una rete.\nDescrizione.\nQuesta tecnologia include una API (\"application programming interface\") il cui scopo esplicito \u00e8 quello di rendere trasparenti al programmatore quasi tutti i dettagli della comunicazione su rete. Essa consente infatti di invocare un metodo di un oggetto remoto (cio\u00e8 appartenente a un diverso processo, potenzialmente su una diversa macchina) \"quasi come se\" tale oggetto fosse \"locale\" (ovvero appartenente allo stesso processo in cui viene eseguita l'invocazione). In questo senso, la tecnologia Remote Method Invocation pu\u00f2 essere ricondotta, da un punto di vista concettuale, all'idea di chiamata di procedura remota (RPC) riformulata per il paradigma \"object-oriented\" (in cui, appunto, le \"procedure\" sono sostituite da \"metodi\").\nL'utilizzo di un meccanismo di invocazione remota di metodi in un sistema \"object-oriented\" comporta notevoli vantaggi di omogeneit\u00e0 e simmetria nel progetto, poich\u00e9 consente di modellare le interazioni fra processi distribuiti usando lo stesso strumento concettuale che si utilizza per rappresentare le interazioni fra i diversi oggetti di una applicazione, ovvero la chiamata di metodo. Per contro, meccanismi di comunicazione fra processi remoti pi\u00f9 primitivi (come lo scambio messaggi) rappresentano una forma di interazione \"estranea\" al paradigma object-oriented.\nIl termine Remote Method Invocation identifica ufficialmente sia la Application Programming Interface messa a disposizione del programmatore sia il protocollo di rete usato \"dietro le quinte\" per il dialogo fra le macchine virtuali Java coinvolte nella comunicazione. Dell'Application programming interface e del protocollo esistono due implementazioni di uso comune. La prima (meno recente) ha nome JRMP (\"Java Remote Method Protocol\") ed \u00e8 implementata sul protocollo TCP; la seconda, nota come RMI-IIOP, \u00e8 invece basata sul protocollo IIOP della piattaforma middleware CORBA.\nComponente fondamentale \u00e8 il registro Remote Method Invocation, che si occupa di registrare i server remoti e fornire le referenze remote ai richiedenti che effettuano una lookup su questo."}
{"id": "115606", "revid": "599013", "url": "https://it.wikipedia.org/wiki?curid=115606", "title": "Rmi", "text": ""}
{"id": "115607", "revid": "119744747", "url": "https://it.wikipedia.org/wiki?curid=115607", "title": "Doetinchem", "text": "Doetinchem \u00e8 una municipalit\u00e0 dei Paesi Bassi di 56.436 abitanti situata nella provincia di Gheldria. \u00c8 situato lungo il fiume denominato \"Il vecchio IJssel \"ed ha un'area di 79.67 km\u00b2; \u00e8 il comune con pi\u00f9 popolazione nell'Achterhoek.\nLocalit\u00e0.\nIl comune \u00e8 formato dall'insieme delle seguenti localit\u00e0:\nQuartieri (\"buurtschappen\").\nFino al 2004 Nieuw-Wehl era incluso nel comune di Wehl, localit\u00e0 che il 1\u00ba gennaio 2005 conflu\u00ec nel comune di Doetinchem."}
{"id": "115608", "revid": "10873", "url": "https://it.wikipedia.org/wiki?curid=115608", "title": "Televisione ad alta definizione", "text": ""}
{"id": "115609", "revid": "7336", "url": "https://it.wikipedia.org/wiki?curid=115609", "title": "Armonico naturale", "text": ""}
{"id": "115610", "revid": "121651830", "url": "https://it.wikipedia.org/wiki?curid=115610", "title": "Cobh", "text": "Cobh (in irlandese: An C\u00f3bh / e in passato, in inglese, \"Queenstown\") \u00e8 un centro abitato irlandese situato su un isolotto posto alla foce del fiume Lee proprio davanti alla citt\u00e0 di Cork, Great Island: nonostante ci\u00f2 non servono imbarcazioni per raggiungerla, dato che \u00e8 molto vicina alla terraferma alla quale \u00e8 collegata con una serie di ponti con Fota Island. Meta turistica, \u00e8 soprattutto un importante e storico porto per la propria nazione.\nNel 2011 contava una popolazione di 12.347 abitanti.\nToponomastica.\nLa citt\u00e0, che in precedenza aveva avuto una molteplicit\u00e0 di nomi irlandesi, fu menzionata per la prima volta come \u00abThe Cove\u00bb (\u00abil covo di Cork\u00bb) nel 1750. Nel 1849 fu rinominata Queenstown in onore della regina Vittoria e di una sua visita ufficiale del luogo, mentre il nome \u00abCove\u00bb, con la pronuncia questa volta gaelica, fu ripristinato nel 1922 con la nascita dello Stato Libero d'Irlanda.\nStoria.\nLa localit\u00e0 \u00e8 stata importante, durante la Grande carestia irlandese, come punto di partenza dei viaggi fortunosi e a volte disastrosi di migliaia di profughi irlandesi che fuggivano dalla propria terra in cerca di fortuna negli Stati Uniti.\nNon molto pi\u00f9 fortunata fu l'esperienza del \"Titanic\", soltanto il pi\u00f9 celebre dei moltissimi transatlantici salpati dal porto irlandese, che part\u00ec dall'allora Queenstown l'11 aprile 1912, sua ultima sosta prima della sciagurata crociera di inaugurazione nell'oceano Atlantico: la cittadina imbarc\u00f2 113 passeggeri quel giorno, mentre uno, John Coffey si salv\u00f2 perdendo la nave e sette sbarcarono per altri motivi.\nAltri fatti relativi a transatlantici:\nNel 1917 fu teatro dell'arrivo delle prime truppe americane impiegate nel primo conflitto mondiale con dei cacciatorpediniere da usare contro i sottomarini tedeschi situati fuori dal porto. Secondo varie fonti, dopo qualche problema all'ingresso dovuto a delle barche posizionate all'interno, il commodoro britannico di stanza attese calorosamente il capitano della flotta statunitense, che appena sceso dalla nave di bandiera ricevette un caloroso saluto dalle truppe alleate e dalla popolazione. Alla domanda del commodoro impaziente su quando potevano cominciare le operazioni militari, il capitano rispose con una frase divenuta celebre: \"Siamo gi\u00e0 pronti signore\".\nA guerra mondiale conclusa e dopo la guerra d'indipendenza irlandese, il porto divenne un protettorato britannico dal 1922 in base al \"Treaty port\". Successivamente ritorn\u00f2 in possesso nel 1938 con gli altri tre porti che erano stati concessi.\nLuoghi e monumenti.\nCobh \u00e8 molto suggestiva sia per il luogo in cui \u00e8 ubicata, il Cork Harbour formato da canali di acqua marina, isolotti e uno sbocco in lontananza sull'Oceano Atlantico, sia per la sua struttura particolare e graziosa. La connotazione principale sono le tante casette multicolore disposte in modo bizzarro (ad esempio che girano improvvisamente arrotondandosi o in maniera obliqua per le discese della collina). Ci sono, inoltre, parecchi monumenti ricchi di storia ed interesse.\nCattedrale di San Colman.\nLa cattedrale \u00e8 il monumento pi\u00f9 importante e imponente di Cobh. Costruita in uno dei luoghi pi\u00f9 alti, spicca fra la miriade di abitazioni colorati regalando una visione d'impatto notevole. Di costruzione neo-gotica, fu eretta dal 1868 ma fu terminata solo 47 anni dopo, nel 1915.\nGli abitanti di Cobh sono molto orgogliosi della loro imponente cattedrale, che attrae molti turisti ed \u00e8 la sede della Diocesi di Cloyne.\nPromenade.\nLa \"Promenade\" \u00e8 un piazzale pedonale situato sul lungomare, ed \u00e8 chiamata ufficialmente \"John Fitzgerald Kennedy Park\". Di recente costruzione, ospita una particolare statua chiamata il \"Navigatore\", eleganti panchine, composizioni floreali e un elegante gazebo.\nCasement Square.\n\"Casement Square\" \u00e8 la pi\u00f9 graziosa delle due piazze (l'altra, \"Pearse Square\", \u00e8 contigua e separata solo da qualche casa): le case multicolori hanno un andamento arrotondato e terminano in un elegante edificio con arcate sottostanti che ospita la libreria e il tribunale. La piazza \u00e8 l'ultima fermata dei bus locali. La piazza \u00e8 dedicata al patriora Roger Casement.\nAll'interno della piazza \u00e8 contenuto il \"Lusitania Memorial\".\nLusitania Memorial.\nIl \"Lusitania Memorial\" \u00e8 una scultura formata da varie statue su un pilastro, a memoria delle vittime del \"RMS Lusitania\". Una figura umana alata si innalza dal pilastro in mezzo a Casement Square.\nStatua di Annie Moore.\nLa statua di Annie Moore \u00e8 situata davanti al \"Cobh Heritage Center\": rappresenta una ragazza quindicenne, la quale salp\u00f2 sul piroscafo \"Nevada\" verso gli Stati Uniti il 20 dicembre 1891 in cerca di fortuna, e fu la prima nella storia, il 1\u00ba gennaio 1892 ad arrivare nel nuovo centro d'accoglienza di Ellis Island appena ufficialmente aperto. Portava con s\u00e9 due fratelli pi\u00f9 piccoli, anch'essi rappresentati nella composizione.\nLa statua fu scoperta dall'allora Presidente della Repubblica d'Irlanda, Mary Robinson, il 9 febbraio 1993. Una statua simile \u00e8 situata anche ad Ellis Island, NY, USA, e per molti insieme rappresentano l'onore per la ragazza di essere stata la prima emigrante ad aver ricevuto sostegni un'accoglienza ma anche un simbolo di tanti irlandesi che con lei quel giorno cessarono di viaggiare in stenti per l'Oceano e raggiunsero l'America.\nOld Street e West View.\n\"Old Street\" e \"West View\" sono due vie particolari di Cobh, importanti pi\u00f9 turisticamente che per altro, data la loro forma inusuale. Parallele fra loro, sono Situate su di un pendio scosceso, e formate entrambe da una strada molto ripida molto vicina alla Cattedrale, dalla quale sono divise da due schiere di eleganti casette multi-colore con tetto spiovente, disposte per\u00f2 in diagonale, dando un gioco prospettico singolare.\nLe case di Old Street sono pi\u00f9 vecchie e strane, mentre quelle di West View pi\u00f9 nuove ma pi\u00f9 grandi e simili tra loro, comportando un colpo d'occhio pi\u00f9 interessante.\nMolti turisti passano per le due strade, talvolta sono in West View con l'automobile. Molti fotografi invece si divertono a fare giochi di prospettiva o composizioni originali con questi soggetti.\nCork Harbour.\nCobh \u00e8 la \"regina\" del Cork Harbour, uno stretto e suggestivo porto naturale formato dalla foce del fiume Lee situata appena dopo la citt\u00e0 di Cork, che \u00e8 infatti un altro porto importante.\nLa posizione di Cobh, sull'isolotto pi\u00f9 grande e posto al centro dell'insenatura, la rende senz'altro di interesse principale rispetto ad altri insediamenti situati nelle coste laterali o su altri isolotti: navigando nel Cork Harbour \u00e8 facilmente visibile il villaggio colorato e, soprattutto, le guglie delle Cattedrale da quasi ovunque.\nL'insenatura, oltre a contraddistinguere fortemente la tradizione portuale di Cobh, \u00e8 letteralmente parte integrante dell'abitato: il Cork Harbour \u00e8 visibile da quasi ogni parte e fa spesso da sfondo a monumenti e luoghi tipici. Specialmente dalla Cattedrale si godono spettacolari vedute, anche in relazione alle condizioni climatiche.\nAltri punti interessanti.\nSituato sul molo, dopo le piazze, \u00e8 il \"Clock Hall\" o \"Town Hall\", luogo del municipio e torre dell'orologio, una piccola e graziosa costruzione dai colori vivaci: negli ultimi anni di color verde pastello, attualmente \u00e8 stato ridipinto di un colore giallo scuro con rifiniture rosse.\nPoco prima della stagione invece sono situati l'Heritage Center ed il Museo, incentrati sulle tradizioni ed il patrimonio navale del centro abitato.\nInfrastrutture e trasporti.\nLa stazione di Cobh \u00e8 il termine della linea Glounthaune-Cobh un tempo diramazione della storica ferrovia Cork-Youghal. Lo scalo \u00e8 capolinea della linea suburbana proveniente da Cork Kent.\nSport.\nA Cobh si svolge la regata denominata \"Cobh Regatta\".\nIn citt\u00e0 gioca una squadra di calcio di seconda divisione irlandese, i Cobh Ramblers, nei quali si form\u00f2 uno dei pi\u00f9 grandi calciatori irlandesi Roy Keane, una squadra di seconda divisione di basket, la Cobh Basketball, e la squadra senior di rugby Cobh Pirates.\nCobh ha dato i natali a Sonia O'Sullivan, atleta vincitrice di un argento alle olimpiadi, al puglie Jack Doyle, al dottor James Roche Verling (1787\u20131858), fisico personale di Napoleone durante il suo esilio a Sant'Elena ed infine al Capitano Thomas Brierley, insignito di una medaglia d'onore per il suo coraggio e il suo eroismo nel salvataggio dei superstiti dell'affondamento del \"Lusitania\" nel 1915."}
{"id": "115611", "revid": "599013", "url": "https://it.wikipedia.org/wiki?curid=115611", "title": "C\u00f3bh", "text": ""}
{"id": "115613", "revid": "15756", "url": "https://it.wikipedia.org/wiki?curid=115613", "title": "Seprio", "text": "Il Seprio (\"Sevar\" in dialetto lombardo occidentale, \"Sever\" in dialetto milanese) \u00e8 una regione storica della Lombardia, corrispondente grossomodo alla porzione centro-meridionale dell'attuale Provincia di Varese e alla parte sud-occidentale della Provincia di Como.\nStoria.\nEt\u00e0 antica e Medioevo.\nNato come intorno (\"fines\") della citt\u00e0 di Castel Seprio, crebbe durante l'ultimo secolo dell'Impero Romano. In epoca longobarda e poi franca si costitu\u00ec come \"iudicaria\" e poi \"comitatus\" autonomo, perlomeno dal VII secolo.\nI secoli IX e X rappresentarono il periodo di maggiore espansione territoriale e potenza politica: il contado del Seprio controllava un'area che si spingeva dal fiume Ticino alla Val d'Intelvi e dal contado di Burgaria, ossia l'odierno Alto Milanese, fino al Sottoceneri, nell'attuale Cantone Ticino. Dal 961 il Contado inizi\u00f2 a essere retto da una discendenza di legge salica, i Conti del Seprio, il cui capostipite fu Nantelmo, figlio di Rostanno. Con il XII secolo principi\u00f2 un periodo di decadenza, tant'\u00e8 che la famiglia comitale si trasfer\u00ec dapprima a Venegono Superiore, quindi a Milano e a Reggio.\nI possedimenti settentrionali del Seprio furono perduti almeno nel 1158 con il Trattato di Reggio quando l'Imperatore Federico Barbarossa fu costretto a ridimensionare il contado al territorio compreso tra il Ticino, il Seveso e la Tresa, consegnandolo \"de facto\" in mano alla Signoria di Milano.\nNel XIII secolo il Seprio fu coinvolto nelle lotte per il controllo di Milano fra Visconti e Torriani e perse il controllo sulla Burgaria. Nel marzo del 1287, nella notte fra il 28 e il 29 marzo, alcuni mercenari della Val d'Ossola assoldati dall'arcivescovo Ottone Visconti, entrano in Castel Seprio, probabilmente in occasione della fiera di Santa Maria Foris Portas, e se ne impadronirono con l'inganno. L'arcivescovo distrusse la rocca e il borgo risparmiando le chiese e fa inserire negli statuti di Milano la seguente sentenza: \u201c\"Castel Seprio sia distrutto e resti distrutto in perpetuo affinch\u00e9 nessuno ardisca o presuma di abitare su questo monte\"\u201d.\nCon la fine della sua capitale il contado viene inserito nei territori viscontei della Signoria di Milano, fino al 1339, anno in cui Lodrisio Visconti usurp\u00f2 il titolo di Signore del Seprio e, alla guida della Compagnia di San Giorgio, mosse contro Milano. Uscito sconfitto dalle truppe ambrosiane di Luchino Visconti il 21 febbraio a Parabiago, venne rinchiuso nel castello di San Colombano. Il titolo pass\u00f2 ai Signori milanesi Luchino e Giovanni Visconti.\nEt\u00e0 moderna.\nSuccessivamente il nome sopravvisse come contado rurale, istituzione territoriale del Ducato di Milano, fino alla riforma della province moderne attuata dall'Imperatore Giuseppe II nel 1788, secondo la quale il Seprio divenne la Provincia austriaca di Gallarate, poi detta di Varese.\nPievi.\nLa contea del Seprio comprendeva in et\u00e0 rinascimentale le seguenti pievi:\nManifestazioni musicali e culturali.\nDal 2012 sul territorio del Seprio si svolge il Festival Musica Sibrii - \"Festival di musica antica del Seprio.\" La rassegna \u00e8 volta a valorizzare le risorse artistiche e paesaggistiche del territorio, collocando eventi musicali e culturali (concerti, laboratori, mostre, conferenze) che coinvolgono diverse realt\u00e0 strumentali e vocali attive nell'ambito della musica antica, nei luoghi d'arte del Seprio. Il festival \u00e8 stato ideato dai Solisti Ambrosiani, che ne curano la direzione artistica."}
{"id": "115614", "revid": "287204", "url": "https://it.wikipedia.org/wiki?curid=115614", "title": "Golgotha", "text": ""}
{"id": "115616", "revid": "287204", "url": "https://it.wikipedia.org/wiki?curid=115616", "title": "Chiamata di procedura remota", "text": "In informatica, l'espressione chiamata di procedura remota (RPC, o Remote Procedure Call) si riferisce all'attivazione da parte di un programma di una procedura o subroutine attivata su un computer \"diverso\" da quello sul quale il programma viene eseguito. Quindi l'RPC consente a un programma di eseguire subroutine \"a distanza\" su computer remoti, accessibili attraverso una rete. Essenziale al concetto di RPC \u00e8 l'idea di trasparenza: la chiamata di procedura remota deve essere infatti eseguita in modo il pi\u00f9 possibile analogo a quello della chiamata di procedura locale; i dettagli della comunicazione su rete devono essere \"nascosti\" (resi \"trasparenti\") all'utilizzatore del meccanismo.\nAccezioni del termine.\nA seconda del contesto, l'espressione RPC viene usata in accezioni leggermente diverse:\nParadigma RPC.\nIl paradigma RPC risulta particolarmente adatto per il calcolo distribuito basato sul modello client-server; la \"chiamata di procedura\" corrisponde alla \"richiesta\" inviata dal \"cliente\", e il \"valore restituito\" della procedura corrisponde alla \"risposta\" inviata dal \"servente\".\nLocalizzazione del server.\nPoich\u00e9 la procedura viene eseguita su un terminale diverso da quello dal quale viene invocata, sorge la necessit\u00e0 di localizzare il server che eseguir\u00e0 la procedura richiesta. Vi sono tre distinte modalit\u00e0:\nAspetti semantici.\nPer quanto l'obiettivo ultimo del paradigma RPC sia quello di fornire un meccanismo di chiamata di procedura remota la cui semantica sia essenzialmente equivalente a quella della chiamata di procedura locale (da cui la suddetta \"trasparenza\" del meccanismo), tale equivalenza non \u00e8 mai compiutamente realizzata, a causa delle difficolt\u00e0 che possono insorgere nella comunicazione su rete (sempre soggetta a fallimento). Non essendovi un unico modo ovviamente \"giusto\" per gestire queste complicazioni, i meccanismi di RPC possono differire in modo sottile per quanto concerne la semantica esatta della chiamata remota.\nAlcuni meccanismi, per esempio, hanno una semantica \"at most once\" (semantica \"al massimo una volta\"): in altre parole, una chiamata di procedura remota pu\u00f2 fallire (cio\u00e8 non venire eseguita) ma \u00e8 garantito che non possa risultare in \"molteplici\" attivazioni della subroutine richiamata. L'approccio opposto \u00e8 rappresentato dalla semantica \"at least once\", che garantisce che la subroutine venga richiamata almeno una volta (potrebbe quindi accadere che essa sia attivata \"pi\u00f9 volte\"). La semantica ideale \u00e8 la \"exactly once\" (semantica \"esattamente una volta\"), che coincide con la semantica tradizionale della chiamata a procedura. Nel caso di procedure idempotenti (cio\u00e8 per le quali una singola attivazione e molteplici attivazioni sono funzionalmente equivalenti), la semantica \"at least once\" coincide con quella \"exactly once\".\nAltre differenze semantiche fra l'RPC e la chiamata di procedura tradizionale riguardano l'evidente impossibilit\u00e0, per la procedura richiamata, di produrre effetti collaterali nell'ambiente del chiamante. Anche alcune forme di passaggio parametri, come il passaggio parametri per indirizzo, non sono direttamente applicabili all'RPC, ma possono essere sostituite da concetti semanticamente molto vicini (come la distinzione fra \"parametri di input\" e \"parametri di output\").\nInteroperabilit\u00e0 e indipendenza dal linguaggio.\nUn medesimo protocollo RPC pu\u00f2 essere reso accessibile attraverso numerose API per diversi linguaggi di programmazione. Questo consente a un programma di richiamare \"subroutine\" di programmi remoti potenzialmente scritti in altri linguaggi di programmazione. Nella maggior parte dei casi, sistemi RPC di questo genere usano un linguaggio di descrizione di interfacce che consente una rappresentazione formale uniforme dei meccanismi di \"subroutine\" (\"procedura\", \"funzione\", \"sottoprogramma\", ecc.) forniti dai diversi linguaggi. Esempi di piattaforme che consentono l'interoperabilit\u00e0 di programmi scritti in diversi linguaggi sono la Sun RPC (anche nota come ONC RPC), il Distributed Computing Environment o DCE, le tecnologie DCOM e ActiveX di Microsoft, e il middleware CORBA.\nEvoluzioni moderne dell'RPC.\nMolti meccanismi moderni di RPC sottendono, in modo pi\u00f9 o meno esplicito, l'idea che i programmi interagenti siano \"object-oriented\". In tal caso si parla anche, pi\u00f9 propriamente, di \"invocazione remota di metodi\". \nLa remotizzazione dell'esecuzione dei metodi \u00e8 supportata oggi dai principali linguaggi di sviluppo ad alto livello come Microsoft .NET e Java, resa disponibile rispettivamente da tecnologie come .NET TCP Remoting (2.0), .NET WCF (3.X) e RMI (Remote Method Invocation).\nRecentemente, molti produttori hanno creato tecnologie simili all'RPC classica usando XML come IDL (Interface Description Language) e HTTP come protocollo di rete. Questi sistemi vengono chiamati web service. Un esempio celebre \u00e8 SOAP (Simple Object Access Protocol)."}
{"id": "115627", "revid": "125654789", "url": "https://it.wikipedia.org/wiki?curid=115627", "title": "Giulino", "text": "Giulino (\"Gi\u00fcl\u00e9n\", in dialetto comasco), spesso nota anche come \"Giulino di Mezzegra\", \u00e8 una frazione del comune di Tremezzina, in provincia di Como, passata alla storia perch\u00e9 fu il luogo dove, il 28 aprile 1945, vennero uccisi Benito Mussolini e la sua amante Claretta Petacci.\nGeografia fisica.\nIl paese, parte della Comunit\u00e0 Montana del Lario Intelvese, sorge in collina, nei pressi della riva settentrionale del Lago di Como, dove si trova Mezzegra, da cui dista circa . Dista altres\u00ec circa da Como ed altrettanti dalla frontiera italo-elvetica verso Lugano. L'arteria stradale pi\u00f9 vicina ad essa \u00e8 la SS 340, che collega Como con Sondrio.\nStoria.\nGiulino fu frazione del comune di Mezzegra, ma nel 1928 venne aggregato al neonato comune di Tremezzina col nome di \"Giulino di Mezzegra\". Nel 1947, con la soppressione del comune di Tremezzina, viene restituito al comune precedentemente soppresso di Mezzegra come sua frazione, riprendendo il precedente nome di \"Giulino\".\nMorte di Mussolini.\nMentre stava cercando di fuggire vestito da soldato tedesco, Benito Mussolini venne catturato dai partigiani a Dongo il 27 aprile 1945. Durante la notte fu condotto insieme a Claretta Petacci a Bonzanigo, frazione di Tremezzina, e ospitato presso la famiglia De Maria, partigiani e conoscenti del capitano Neri.\nIl mattino successivo, 28 aprile, arriv\u00f2 l'ordine di fucilazione portato da Milano dal \"colonnello Valerio\", nome di battaglia del partigiano Walter Audisio. Lo stesso Audisio esegu\u00ec la condanna capitale del Duce e della Petacci \"in nome del popolo italiano\" alle ore 16:10 davanti a Villa Belmonte, in via 24 Maggio.\nI cadaveri dei giustiziati vennero in serata portati a Milano con un camion, assieme ai sedici gerarchi fucilati a Dongo. Il giorno dopo, in piazzale Loreto, furono appesi alla tettoia di una pompa di benzina ed esposti davanti alla folla. Adolf Hitler, informato del fatto, rimase profondamente turbato e, temendo il vilipendio sul proprio corpo, ordin\u00f2 di essere cremato immediatamente dopo la morte.\nA Giulino, sul muro del cancello di Villa Belmonte fu posta una croce artigianale, presente sul luogo dell'esecuzione che ricorda ancora l'evento. Solo recentemente\"[quando?]\", su richiesta degli ex combattenti di Sal\u00f2, \u00e8 stata aggiunta una piccola teca in ferro battuto contenente le foto di Mussolini in abiti borghesi e della Petacci. Per questi avvenimenti Giulino \u00e8 stata proscenio della parte finale del film di Carlo Lizzani \"Mussolini ultimo atto\" (1974)."}
{"id": "115629", "revid": "125355550", "url": "https://it.wikipedia.org/wiki?curid=115629", "title": "Concertina", "text": " \nLa concertina \u00e8 uno strumento musicale ad ance libere formato da due casse armoniche in legno separate da un mantice a soffietto.\nStoria e descrizione.\nFu inventata nel 1829 dall'inglese Charles Wheatstone, ingegnere e fisico gi\u00e0 inventore in ambito musicale del symphonium, di cui la prima concertina rappresenta una delle numerose varianti. La forma pi\u00f9 tipica dello strumento \u00e8 quella esagonale, ma esistono alcuni modelli sia con otto che con dodici lati; quello a quattro lati \u00e8 invece pi\u00f9 raro. Le ance, all'interno dello strumento, sono distribuite in maniera radiale, costeggiando quindi i bordi della cassa armonica. Ogni tasto seleziona una sola ancia per ciascuna direzione del soffietto.\nTre sono i tipi di concertina esistenti: Inglese (English), Anglo-tedesca (Anglo-german o Anglo) e Duet. Per ognuno, accanto al tipico modello \"soprano\", si possono trovare altre versioni come \"tenore\", \"baritono\", \"basso\", \"miniatura\" o anche modelli misti con numero di tasti diverso dallo standard.\nModelli.\nOgni sistema di \"Duet\", come quelli \"Inglese\" e \"Anglo\", ha i propri sostenitori e virtuosi, e viene scelto dal musicista a seconda del gusto, le attitudini e i generi musicali suonati.\nI maggiori costruttori storici di concertine furono, oltre a \"Charles Wheatstone\" : \"Louis Lachenal\", \"Charles Jeffries\", \"George Jones\" e \"Harry Crabb\".\nMusica.\nInizialmente la concertina fu impiegata nell'ambito della musica colta, per la quale era stata concepita, spesso trascrivendo repertori di altri strumenti musicali; in seguito trov\u00f2 terreno molto fertile nel folclore delle isole britanniche, e si diffuse anche, principalmente, in America, Sudafrica e Australia. In epoca romantica Giulio Regondi, gi\u00e0 eccellente chitarrista, si dedic\u00f2 alla concertina e compose per essa numerose opere. Il compositore statunitense contemporaneo James Cohn \u00e8 autore di un \"Concerto per concertina e orchestra\" (1966). Moderni virtuosi dello strumento, nell'ambito del Folk sono, fra i tanti: Simon Thoumire, Sarah Graves, Damien Barber (concertina Inglese), Noel Hill, John Kirkpatrick, John Williams, M\u00edche\u00e1l \u00d3 Raghallaigh, Niamh Ni Charra (concertina Anglo), Tim Laycock (concertina Crane Duet). John Nixon utilizza la concertina Inglese in ambito Jazz, sperimentando anche con la concertina MIDI, strumento dall'aspetto tradizionale ma privo di ance, da usare in coppia con un modulo timbrico elettronico."}
{"id": "115632", "revid": "599013", "url": "https://it.wikipedia.org/wiki?curid=115632", "title": "Cristallizzazione (ingegneria)", "text": "Nell'ingegneria chimica, la cristallizzazione \u00e8 un'operazione unitaria nel corso della quale una sostanza chimica disciolta in un solvente precipita in modo controllato (sotto forma di cristalli), in modo da essere separabile dal solvente stesso (ad esempio per evaporazione del solvente).\nLa cristallizzazione, che \u00e8 un caso particolare di precipitazione, si distingue da questa in quanto si ottiene per variazione delle condizioni di solubilit\u00e0 e non per reazione chimica o, quanto meno, non esclusivamente come conseguenza della reazione chimica.\nL'apparecchiatura utilizzata per lo svolgimento di tale operazione unitaria \u00e8 detto cristallizzatore.\nStoria.\nLa cristallizzazione \u00e8 una delle operazioni unitarie pi\u00f9 antiche. L'uomo preistorico presumibilmente usava il cloruro di sodio lasciato negli anfratti degli scogli marini dalle onde e dall'evaporazione solare; sullo stesso principio si basa il processo di cristallizzazione evaporativa ancora oggi usato nelle saline.\nIn seguito si sono affermati altri processi di cristallizzazione, ad esempio nell'ambito dell'industria del saccarosio (che \u00e8 il cristallo prodotto in maggiore quantit\u00e0 al mondo, seguito dal sale), o alla preparazione di pigmenti in polvere, ottenuti gi\u00e0 in epoche remote per cristallizzazione da soluzioni.\nIn epoca moderna, lo sviluppo dell'industria chimica ha portato all'evoluzione del processo di cristallizzazione, applicato ormai a numerosi prodotti di uso comune. Sono ottenuti per cristallizzazione, con processi vari, prodotti di larghissimo uso quali il sale da cucina, lo zucchero, il solfato di sodio e molti altri.\nDi pari passo con la realizzazione di nuovi processi \u00e8 progredita la tecnologia dei cristallizzatori: da semplici serbatoi nei quali, per raffreddamento o per evaporazione o per variazione di pH si otteneva il cristallo, si \u00e8 giunti a macchine continue che garantiscono grande uniformit\u00e0 nelle caratteristiche dei prodotti. I primi cristallizzatori moderni sono stati probabilmente i modelli a \"calandria\", ancor oggi impiegati nell'industria dello zucchero, e i cristallizzatori \"Oslo\", che prendono il nome dalla capitale norvegese, essendo stato sviluppato per la produzione, in climi non adatti alle saline solari, di sale alimentare, di largo impiego in Norvegia nell'industria dello stoccafisso. L'Oslo \u00e8 stato probabilmente il primo cristallizzatore industriale concepito espressamente per il controllo della granulometria del prodotto.\nDinamica della cristallizzazione.\nIl cristallo si forma seguendo una struttura ben definita, determinata dalle forze che agiscono a livello molecolare.\nIl passaggio di stato da liquido a cristallo (e viceversa) avviene in corrispondenza di una ben definita concentrazione critica di soluto, che \u00e8 il limite di solubilit\u00e0 (o semplicemente \"solubilit\u00e0\"), il quale dipende dalla natura del soluto, del solvente e dalle condizioni di temperatura e pressione; ad esempio la solubilit\u00e0 del cloruro di sodio (soluto) in acqua (solvente) alla temperatura di 293 K e alla pressione di 1 atm \u00e8 pari a 358 g/L.\nPer valori di concentrazione di soluto al di sotto del limite di solubilit\u00e0, il soluto \u00e8 completamente disciolto nel solvente, per cui la formazione del cristallo non pu\u00f2 avvenire. Per valori di concentrazione di soluto che superano il limite di solubilit\u00e0, l'eccesso di soluto invece precipita sotto forma di cristallo.\nLa differenza tra il valore reale di inizio cristallizzazione e il valore teorico di solubilit\u00e0 \u00e8 detta sovrasaturazione formula_1, ed \u00e8 un fattore fondamentale nella dinamica di crescita del cristallo. Si ha:\nin cui:\nSi definisce inoltre la solubilit\u00e0 formula_5 come:\nin cui \"s\" \u00e8 la \"frazione di sovrassaturazione\".\nLa formazione dei cristalli dipende anche dall'esistenza di altri cristalli in soluzione. Per concentrazioni poco maggiori della concentrazione a saturazione si ha una zona detta \"metastabile\", in cui la precipitazione avviene solo in presenza di altri cristalli, la cui azione \u00e8 quella di ridurre la tensione interfacciale necessaria alla formazione del cristallo.\nLa formazione del cristallo avviene per due stadi successivi:\nNucleazione.\nAll'interno della soluzione si avranno dei punti in cui la concentrazione locale \u00e8 maggiore rispetto alle zone circostanti; questi punti sono chiamati \"cluster\".\nI cluster evolvono organizzandosi in strutture con un certo ordine: questi sono gli \"embrioni\".\nDagli embrioni si generano i \"nuclei\", che rispecchiano fedelmente l'ordine del cristallo (ovvero hanno uguale geometria del reticolo cristallino), ma hanno dimensioni ancora microscopiche.\nLa nucleazione (\"breeding\") pu\u00f2 avvenire secondo diversi meccanismi. Quello descritto sopra \u00e8 il meccanismo di \"nucleazione primaria omogenea\", che \u00e8 strettamente correlato alla sovrassaturazione. Pi\u00f9 precisamente si possono avere i seguenti meccanismi di nucleazione:\nPer il meccanismo della nucleazione primaria omogenea vale la \"legge di Kelvin\":\nin cui formula_8 \u00e8 la tensione interfacciale, formula_9 il volume molare del cristallo (espresso in formula_10), formula_11 il coefficiente di dissociazione, formula_12 la temperatura assoluta (in kelvin) e formula_13 la dimensione del cristallo.\nIl meccanismo di nucleazione primaria omogenea necessita in teoria di valori di sovrassaturazione elevatissimi, quindi nella realt\u00e0 si avr\u00e0 nucleazione per altra via, ad esempio per \"nucleazione primaria eterogenea\". In questo secondo caso, il nucleo si forma sulla faccia di una parete estranea alla soluzione (per esempio impurezze disciolte, o superfici della girante e del serbatoio). In questa maniera, \u00e8 richiesta una tensione interfacciale minore per la formazione del nucleo.\nSi pu\u00f2 avere inoltre \"nucleazione spuria\":\nUn ultimo meccanismo di nucleazione \u00e8 la \"nucleazione secondaria\": sulla superficie del cristallo si formano embrioni, che vengono successivamente rilasciati ad opera dell'attrito tra i cristalli. Questo meccanismo dipende sia dalla sovrassaturazione sia dalla concentrazione della fase solida.\nPossiamo esprimere la velocit\u00e0 di nucleazione formula_14 come il numero di nuclei generati entro un certo volume in un determinato intervallo di tempo, ovvero:\nEssendo formula_16 la massa di solidi per volume di sospensione.\nAccrescimento.\nUna volta che si \u00e8 formato il primo abbozzo di cristallo, detto \"nucleo\", questo agisce come punto di aggregazione delle molecole instabili (a causa della sovrasaturazione) di solvente che entrano in contatto con lui (o entrano nel suo raggio di influenza), e quindi il cristallo si ingrandisce per strati successivi, un po' come una cipolla (vedi figura: ogni colore mostra la stessa massa di soluto, che realizza spessori decrescenti a causa dell'aumento di superficie del cristallo). La quantit\u00e0 di soluto sovrasaturo che il nucleo riesce a \"catturare\" nell'unit\u00e0 di tempo, detta \"velocit\u00e0 di accrescimento\" (\"growth rate\") ed espressa in kg/(m2*h), \u00e8 un valore specifico del processo, in quanto dipende da numerose caratteristiche fisiche, quali ad esempio la tensione superficiale della soluzione, la pressione, la temperatura, e la velocit\u00e0 relativa del cristallo nella soluzione.\nSi comprende quindi che i fattori determinanti da considerare sono:\nMentre il primo valore dipende pi\u00f9 dalle caratteristiche fisiche della soluzione, ed \u00e8 quindi difficile da gestire, gli altri fanno la differenza tra un buon cristallizzatore ed uno cattivo.\nLa velocit\u00e0 di accrescimento (\"growing\") del cristallo \u00e8 data da:\nSi nota che la velocit\u00e0 di accrescimento non dipende dalle dimensioni L del cristallo.\nClassificazione dei processi di cristallizzazione.\nPoich\u00e9 i fattori che influenzano la solubilit\u00e0 sono soprattutto concentrazione e temperatura, si possono distinguere due famiglie di cristallizzatori:\nessendo per\u00f2 chiaro che la distinzione non \u00e8 cos\u00ec netta, in quanto esistono degli ibridi, nei quali il raffreddamento avviene per evaporazione, e quindi con contemporanea concentrazione della soluzione. Esistono inoltre anche altre tecniche di cristallizzazione effettuate aggiungendo degli agenti materiali di separazione (AMS), creando dei sistemi ternari (in genere piuttosto complessi) che di fatto modificano le condizioni di saturazione, o meglio il prodotto di solubilit\u00e0:\nCristallizzatori per raffreddamento.\nApplicazione.\nLa grande maggioranza dei composti chimici, posti in soluzione alla grande maggioranza dei solventi hanno caratteristiche di solubilit\u00e0 cosiddetta \"diretta\", ossia il valore di solubilit\u00e0 cresce al crescere della temperatura. Nei sistemi a \"solubilit\u00e0 inversa\", meno comuni, la solubilit\u00e0 invece diminuisce all'aumentare della temperatura.\nPer i sistemi a solubilit\u00e0 diretta, \u00e8 quindi evidente che, se le condizioni lo consentono, raffreddando la soluzione si abbia formazione di cristallo, col vantaggio aggiuntivo di ottenere una concentrazione residua inferiore. Ovviamente il concetto di raffreddamento \u00e8 relativo: negli acciai si ottengono cristalli di austenite a temperature ben oltre i 1000\u00a0\u00b0C. Questo tipo di processo \u00e8 impiegato, ad esempio, nella cristallizzazione del sale di Glauber. Si osservi nella figura, che mostra in ascisse le temperature, e in ordinate il valore di solubilit\u00e0 in percentuale in peso, come la solubilit\u00e0 del solfato diminuisca rapidamente al di sotto dei 32.5\u00a0\u00b0C. Se ho ad esempio una soluzione satura a 30\u00a0\u00b0C, e la raffreddo a 0\u00a0\u00b0C (cosa possibile grazie all'abbassamento crioscopico), ottengo la precipitazione della quantit\u00e0 di solfato che compete alla riduzione della solubilit\u00e0 dal 29 % al 4.5 % circa (in realt\u00e0 un po' di pi\u00f9, poich\u00e9 il solfato, precipitando in forma decaidrata, sottrae acqua, cio\u00e8 solvente, alla massa, aumentando cos\u00ec la propria concentrazione).\nI limiti di impiego dei cristallizzatori per raffreddamento stanno nei seguenti aspetti:\nTipologie costruttive.\nI pi\u00f9 semplici cristallizzatori per raffreddamento sono dei serbatoi agitati, in cui si ottiene un abbassamento della temperatura per scambio termico con un fluido intermedio freddo che circola nella camicia. Macchine cos\u00ec semplici sono impiegate nei processi discontinui, ad esempio nell'industria farmaceutica, ma sono soggette a frequente sporcamento delle superfici di scambio, e quindi a pulizie frequenti.\nUna variante \u00e8 costituita da serbatoi agitati nei quali sono immersi tubi flessibili in materiale antiaderente (solitamente PTFE), all'interno dei quali circola una soluzione fredda. La circolazione del fluido causa lo sbattimento dei tubi ed il distacco dei cristalli che ad essi avessero aderito. Adatti a piccole installazioni, sono soggetti a frequenti rotture dei tubi.\nCristallizzatori di maggiore capacit\u00e0 sono in genere del tipo a \"circolazione forzata\" (in inglese \"forced circulation crystallizer\"). In essi un organo di pompaggio (una pompa oppure un agitatore ad elica assiale consente di mantenere la torbida di cristalli in sospensione omogenea anche attraverso le eventuali superfici di scambio; variando la portata della pompa di fatto controllo il volume di contatto dei cristalli con la soluzione sovrasatura, e riesco ad ottenere velocit\u00e0 sulle superfici di scambio abbastanza alte da contrastare lo sporcamento. Molti di questi cristallizzatori sono raffreddati per espansione: se ho un liquido alla temperatura T0 e lo inserisco in un ambiente ad una pressione P1 tale che la temperatura T1di saturazione del liquido a pressione P1 sia inferiore a T0, ecco che il liquido ceder\u00e0 calore per quanto compete alla differenza di temperatura, portandosi a temperatura T1 ed evaporando una quantit\u00e0 di solvente il cui calore latente sia uguale alla differenza entalpica tra le condizioni a T0 e T1. In parole povere, ho raffreddato la soluzione per evaporazione, ottenendo cos\u00ec anche una certa concentrazione della soluzione.\nUn modello un po' particolare \u00e8 il cosiddetto cristallizzatore \"Swenson-Walker\", costituito da un serbatoio semicilindrico ad asse orizzontale, all'interno del quale ruota una coclea cava, o un pacco di dischi cavi, immersi per met\u00e0, in cui circola un fluido intermedio freddo. i cristalli si depositano sul fondo o aderiscono alla coclea; un raschiatore posto sopra il livello liquido stacca i cristalli aderenti che ricadono nel liquido.\nQualunque sia la forma del cristallizzatore, per tenere conto dei parametri sopra indicati, \u00e8 importante controllare il tempo di ritenzione e la quantit\u00e0 di cristalli, in modo da ottenere le migliori condizioni di superficie specifica del cristallo, e quindi l'accrescimento pi\u00f9 rapido. Ci\u00f2 si ottiene realizzando una zona di separazione dei cristalli dalla massa liquida, solitamente per sedimentazione naturale. In genere i cristalli vengono riciclati nella massa liquida, mentre la soluzione chiarificata (ed esausta) viene estratta. Un caso tipico di applicazione \u00e8 il cristallizzatore tipo DTB (\"Draft Tube and Baffle\"), ideato da Richard C. Bennett alla fine degli anni '50. (si narra anzi che il nome derivi da quello dell'inventore, detto Dick Bennett, ma nessuno ha mai trovato la ragione della T). Nel DTB (vedi figura) la circolazione \u00e8 assicurata da un'elica a flusso assiale (in giallo) intubata che spinge verso l'alto, mentre all'esterno del cristallizzatore vero e proprio vi \u00e8 una corona circolare in cui la soluzione esausta risale a bassa velocit\u00e0, consentendo la sedimentazione dei cristalli, che vengono risucchiati dal flusso discendente. Si ottiene cos\u00ec un controllo quasi perfetto di tutti i parametri della cristallizzazione.\nCristallizzatori evaporativi.\nL'altra possibilit\u00e0 \u00e8 di sfruttare, a temperatura pi\u00f9 o meno costante, la precipitazione dei cristalli all'aumentare della concentrazione del soluto al di sopra del limite di solubilit\u00e0. Per fare ci\u00f2 devo rimuovere parte del solvente, e questo viene fatto per evaporazione.\nLa grande maggioranza dei cristallizzatori industriali funziona per via evaporativa. Ne sono esempio i cristallizzatori di cloruro di sodio e di saccarosio, che da soli costituiscono la met\u00e0 della produzione annua di cristalli nel mondo. Il modello pi\u00f9 utilizzato \u00e8 certamente quello a circolazione forzata (vedi evaporatore).\nLe considerazioni sul controllo dei parametri valgono anche per la cristallizzazione evaporativa."}
{"id": "115634", "revid": "12222", "url": "https://it.wikipedia.org/wiki?curid=115634", "title": "Organismi viventi", "text": ""}
{"id": "115636", "revid": "400694", "url": "https://it.wikipedia.org/wiki?curid=115636", "title": "Mia Kirshner", "text": "Biografia.\nMia Kirshner \u00e8 nata a Toronto ed \u00e8 nipote di superstiti dell'Olocausto. Il padre, Sheldon, nato in un campo profughi in Germania nel 1946, \u00e8 un giornalista de \"The Canadian Jewish News\". In Germania incontr\u00f2 la madre di Mia, Etti, una insegnante rifugiata ebrea bulgara in Israele. La Kirshner ha anche una sorella pi\u00f9 piccola, Lauren Kirshner, scrittrice.\nMia Kirshner ha studiato giornalismo, con una tesi in letteratura russa, all'Universit\u00e0 di McGill di Montr\u00e9al. A 12 anni comincia a sviluppare un notevole talento per la recitazione e comincia a recitare professionalmente all'et\u00e0 di 15. Il suo debutto a Hollywood arriva nel 1993, con la pellicola \"Denys Arcand's Love and Human Remains\". Nel 2001 veste i panni di Catherine Wyler, \"la ragazza pi\u00f9 cattiva della scuola\", nel film \"Non \u00e8 un'altra stupida commedia americana\"; nello stesso anno fa una breve apparizione nella cover \"Tainted Love\" di Marilyn Manson, proprio nel ruolo di Catherine Wyler.\nNel 2004 \u00e8 scritturata per il ruolo di Jenny Schecter nella serie televisiva \"The L Word\", personaggio che interpreter\u00e0 sino alla fine della serie. Contemporaneamente interpreta anche alcuni ruoli cinematografici: nel 2006 partecipa al film di Brian De Palma \"Black Dahlia\", dove interpreta Elizabeth Short, la \"Dalia Nera\" del titolo, e nel 2009 partecipa alla lavorazione dell'horror \"30 giorni di buio II\". Nel 2010 veste i panni di Isobel Flemming nella serie \"The Vampire Diaries\". Nel 2013 l'attrice ha una parte nella popolare serie televisiva canadese \"Lost Girl\".\nNel 2017 entra nel cast di \"\", sesta serie \"live-action\" del franchise di \"Star Trek\", interpretando il ruolo di Amanda Grayson, moglie di Sarek (James Frain) e madre umana di Spock (Ethan Peck), oltre che madre adottiva della protagonista della serie, Michael Burnham (Sonequa Martin-Green), e prendendo cos\u00ec parte a 8 episodi in totale della e ."}
{"id": "115637", "revid": "767487", "url": "https://it.wikipedia.org/wiki?curid=115637", "title": "Non \u00e8 un'altra stupida commedia americana", "text": "Non \u00e8 un'altra stupida commedia americana (\"Not Another Teen Movie\") \u00e8 un film uscito nel 2001, prodotto dalla Columbia Pictures e diretto da Joel Gallen. \u00c8 un'irriverente commedia e una parodia dei film adolescenziali dell'epoca.\nLa trama generale \u00e8 basata su \"Kiss Me\", ma anche contiene allusioni ad \"American Pie\", \"Cruel Intentions - Prima regola non innamorarsi\", \"10 cose che odio di te\", \"Porky's\", \"Ragazze nel pallone\", \"Giovani, pazzi e svitati\", \"Mai stata baciata\", \"American Beauty\", \"Varsity Blues\", \"Quasi famosi\", \"Sixteen Candles - Un compleanno da ricordare\", \"Breakfast Club\", \"Bella in rosa\", \"Grease\", \"Risky Business\" e altri.\nTrama.\nJake Wyler, il ragazzo pi\u00f9 popolare della scuola, \u00e8 appena stato scaricato dalla sua (ormai ex) ragazza Priscilla, la capetta delle cheerleader della scuola. Gli amici di Jake gli propongono una scommessa: quella di trasformare la bruttina Janey Briggs in reginetta del ballo; Janey \u00e8 una ragazza sola ed isolata, con gli occhiali spessi, la coda da cavallo e la salopette sporca di vernice. Tra i due nasce un forte legame e Jake finisce per innamorarsene, aiutandola anche a cambiare look per una festa (questo grazie all'aiuto di sua sorella, Catherine Wyler). Per l'ultima partita della stagione di football americano, Jake (giocando solo 25 secondi) sbaglia il passaggio decisivo, facendo perdere la sua squadra; Janey lo rincuora, ma sopraggiunge un amico di Jake, Austin, che, arrabbiato per l'esito del match, rivela alla ragazza la storia della scommessa, facendola scappare in lacrime. Dopo qualche tempo, al ballo scolastico di fine anno, Janey viene accompagnata da Austin, ma scappa dopo aver visto Jake (il quale, nel frattempo, \u00e8 stato eletto \"Re del ballo\"). Jake, non trovandola pi\u00f9, cerca di rintracciarla, ma si imbatte in Ricky, il migliore amico di Janey anch'egli innamorato di lei; si viene a creare cos\u00ec una gara tra i due, ma il primo a raggiungere la casa della ragazza \u00e8 Jake in quanto il rivale \u00e8 incappato prima nel traffico e poi in un gruppo di biciclette, per finire ad essere colpito da un pullman. Il padre di Janey rivela a Jake che sua figlia sta partendo per Parigi, meta tanto ambita dalla giovane; Jake si fionda all'aeroporto e riesce a fermare Janey che si stava imbarcando, dichiarandole i propri sentimenti. Nel mentre, il fratello minore di Janey e due suoi amici del primo anno si pongono come obbiettivo quello di trovarsi una ragazza prima del diploma.\nColonna sonora.\nLa colonna sonora del film, \"Not Another Teen Movie - Music From The Motion Picture\", \u00e8 stata pubblicata in formato CD dall'etichetta discografica Maverick nel 2001. Nel 2017 l'album \u00e8 stato ristampato in LP dalla Enjoy The Ride Records/Brookvale Records per il mercato statunitense.\nAccoglienza.\nIncassi.\nIl film ha incassato globalmente 66,468,332 dollari, di cui 38,252,284 provenienti dalle sale cinematografiche statunitensi e canadesi.\nCritica.\nL'aggregatore di recensioni online Rotten Tomatoes ha assegnato al film una percentuale di gradimento pari al 29% sulla base di 99 critiche con un voto medio del 4.29/10."}
{"id": "115640", "revid": "466539", "url": "https://it.wikipedia.org/wiki?curid=115640", "title": "Jules Rimet", "text": "Dirigente calcistico, il suo nome rimane nella storia per avere ideato, per la prima volta nel 1930, il moderno campionato mondiale di calcio.\n\u00c8 nominato presidente della FIFA, carica che mantiene dal 1921 al 1954. Durante il suo mandato record di 33 anni, ha l'idea di una manifestazione calcistica al fine di coinvolgere tutte le nazioni della Terra: nasce cos\u00ec il campionato mondiale di calcio che, grazie ai suoi sforzi, diviene successivamente anche disciplina olimpica. In suo onore, l'originaria \u00abCoppa del Mondo\u00bb \u00e8 rinominata nel 1946 \u00ab\"Coppa Jules Rimet\"\u00bb e viene messa in palio fino al 1970, quando \u00e8 sostituita dalla \"Coppa del Mondo FIFA\". Poco prima dei mondiali inglesi del 1966, il trofeo viene rubato, per poi essere ritrovato dal cane Pickles. Nel 1983, alcuni ladri rubano nuovamente il trofeo a Rio de Janeiro, fondendolo: a causa di questo episodio, la federazione calcistica del Brasile \u00e8 costretta a realizzarne una replica. \nNel 2004 diviene membro postumo della FIFA Order of Merit, venendo premiato con il \"FIFA Centennial Order of Merit\".\nBiografia.\nNativo di Theuley-les-Lavoncourt (Alta Saona), trascorre l'infanzia nella casa di suo nonno, agricoltore. A 11 anni lavora nella drogheria di suo padre, a Parigi, citt\u00e0 nella quale scopre il calcio giocato dai ragazzi nelle strade e si convince dei benefici dello sport nell'educazione fisica e morale dei giovani, che porta benessere e amicizia tra le persone. Studente coscienzioso, si laurea e continua a studiare fino a diventare avvocato.\nNel 1898 fonda un giornale cristiano, repubblicano e democratico, \"La Revue\", che si fonde nel gennaio del 1899 con \"Le Sillon\" di Marc Sangnier, una rivista per la quale numerosi cristiani divennero ostili alla monarchia. Oltre al calcio, che lo interessa dal punto di vista educativo ma che non ha mai praticato, Rimet si dedica anche alla poesia, alla letteratura e alla musica.\n\u00c8 morto il 16 ottobre 1956 a Suresnes, in Francia, due giorni dopo il suo ottantatreesimo compleanno e la sua salma \u00e8 inumata nel cimitero parigino di Bagneux.\nCalcio.\nIl 21 febbraio 1897, a 23 anni, Rimet fonda, assieme al fratello Modest e ad alcuni amici, la societ\u00e0 polisportiva Red Star. La societ\u00e0 applica i valori umanistici di Rimet, tra i quali l'apertura ai giovani provenienti da famiglie povere, senza discriminare le classi sociali disagiate. La sezione calcistica, sport che stava diventando popolare e basato sul gioco originario delle scuole pubbliche inglesi, s'iscrive al campionato di terza serie dell'USFSA. Successivamente entra nella direzione dell'Union des soci\u00e9t\u00e9s fran\u00e7aises de sports athl\u00e9tiques (USFSA). Inizialmente ha sede a Parigi, vicino alla Torre Eiffel, in seguito il club cambia sede in pi\u00f9 occasioni. Rimet entra a far parte della gestione dell'USFSA, che nel 1904 partecipa alla fondazione della FIFA, iniziando la sua attivit\u00e0 nella capitale francese. Mentre la FIFA progetta l'organizzazione di una competizione mondiale, sotto l'impulso della FA inglese, Rimet a sua volta progetta l'organizzazione di un torneo di calcio ai Giochi olimpici del 1908, riservato ai calciatori dilettanti.\nPresidente della Federazione calcistica francese.\nNel 1907, a causa dell'avvento del professionismo, l'USFSA chiude la porta alla federazione internazionale, proibendo ai club che la compongono tutti i match internazionali. Rimet \u00e8 consapevole che il professionismo \u00e8 di vitale importanza nell'introduzione del calcio a tutta la popolazione, quindi nel 1910, assieme ad altre tre societ\u00e0 parigine, fonda la Ligue de Football Association, affiliata al CFI, sostituendo l'USFSA come rappresentante francese presso la FIFA. Quando la Red Star si trasferisce a Saint-Ouen, Rimet lascia la direzione della squadra. Nel 1914 viene scelto come rappresentante del CFI presso la FIFA.\nServe l'esercito francese nella prima guerra mondiale, durante la quale \u00e8 nominato capitano di cavalleria ed ottiene una croce di guerra. Al termine del conflitto, riprende la sua attivit\u00e0 da dirigente sportivo. L'11 aprile 1919 viene eletto presidente della F\u00e9d\u00e9ration Fran\u00e7aise de Football Association (FFFA). Nel 1921, 1922, 1923 e 1928 vede la sua Red Star vincere la Coppa di Francia, la principale competizione calcistica francese dell'epoca. Difende l'avvento del professionismo nel calcio, poich\u00e9 vede nel professionismo l'unico mezzo al fine di far entrare nel mondo del calcio anche i giocatori delle classi meno agiate, come operai e impiegati.\nNel 1942 si ritira dalla presidenza della federazione calcistica francese per protestare contro le misure imposte dal Commissariato generale per l'Educazione e gli Sport (restrizioni del professionismo e modifica della durata delle riunioni): torna sui suoi passi due anni dopo. Nel 1949 lascia definitivamente la federazione, dopo trent'anni di carica, in seguito al \"caso Saar\" (\"affaire sarroise\"): Rimet vorrebbe integrare il Saarbr\u00fcck, societ\u00e0 tedesca, nel campionato francese, ma le altre societ\u00e0 preferiscono avere il Bordeaux, neopromosso in prima divisione, piuttosto che il Saarbr\u00fcck. Alla fine i suoi oppositori hanno avuto partita vinta: il Bordeaux entra nella prima divisione francese mentre il Saarbr\u00fcck \u00e8 accolto nella Bundesliga tedesca.\nPresidente della FIFA.\nAll'interno della FIFA, da presidente della FFF, dopo la I guerra mondiale si oppone alla richiesta dei britannici di escludere i paesi sconfitti. Il 1\u00ba marzo del 1921 viene eletto presidente della FIFA. La federazione, scossa dal conflitto mondiale, ha solo dodici membri: non ne fanno parte n\u00e9 i britannici che, a capo di John Charles Clegg, forte oppositore del professionismo, escono dalla FIFA, n\u00e9 il Brasile e nemmeno l'Uruguay. Rimet vede ancora nella FIFA il mezzo per portare la \"grande famiglia del calcio\" in tutto il mondo, ispirandosi ai valori cristiani a cui \u00e8 legato: per questa ragione, durante tutto il suo mandato, \u00e8 riluttante allo sviluppo di federazioni continentali, soprattutto in Europa (UEFA), vedendone una minaccia per l'unit\u00e0 della \"famiglia\". Sviluppa le attivit\u00e0 della FIFA e lavora soprattutto all'organizzazione di un torneo mondiale aperto ai professionisti, nonostante la riluttanza dei sostenitori del \"dilettantismo aristocratico\" come Pierre de Coubertin, fondatore del Comitato Olimpico Internazionale.\nIspirato dal successo dei tornei olimpici mondiali del 1924 e del 1928, Rimet e Henry Delaunay, segretario della federazione calcistica francese, propongono l'organizzazione di un campionato del mondo sotto l'egida della FIFA al congresso di Amsterdam del 1928. Il progetto \u00e8 adottato l'anno seguente e l'organizzazione del primo campionato mondiale di calcio nel 1930 \u00e8 assegnata all'Uruguay, doppio campione olimpico di calcio, che celebra il centenario della propria indipendenza e s'impegna a pagare i costi di trasporto delle altre Nazionali partecipanti. Molte delle selezioni europee, lamentando la distanza, non partono per il Sudamerica: le uniche Nazionali del vecchio continente sono Francia, Belgio, Romania e Jugoslavia. Il presidente accompagna tre delle quattro Nazionali durante il viaggio tra Europa e Sudamerica, sulla nave SS Conte Verde, tenendo nella sua valigia il trofeo della competizione. Il torneo, nonostante gli incidenti nei paesi delle due finaliste (Uruguay e Argentina) \u00e8 un successo sportivo e commerciale. La competizione non \u00e8 messa pi\u00f9 in discussione.\nLa seconda edizione, nel 1934, \u00e8 preceduta da un turno di qualificazione, e riporta un grande successo mediatico, essendo coperta per la prima volta dalla radio. Non \u00e8 per\u00f2, priva di polemiche. La scelta di affidare l'organizzazione all'Italia fascista di Benito Mussolini, che gestisce la competizione per promuovere il suo regime, \u00e8 criticata, ma Rimet rifiuta di considerare il binomio tra sport e politica. Dodici dei sedici partecipanti alla fase finale del campionato mondiale sono europei, molti dei quali avevano boicottato il mondiale del 1930: l'Uruguay, detentore del titolo, si ritira. L'edizione \u00e8 vinta dall'Italia. Nella terza edizione del torneo in Francia, non sono presenti n\u00e9 l'Uruguay n\u00e9 l'Argentina. Questa edizione \u00e8 segnata da nuovi movimenti politici: l'Austria \u00e8 annessa alla Germania nazista e deve rinunciare alla competizione. I tedeschi esordiscono nella loro partita contro la Svizzera facendo il saluto nazista e questo desta molte critiche. Malgrado tutto, Rimet continua senza remore lo sviluppo del suo progetto e della federazione, che sopravvive alla seconda guerra mondiale.\nNel 1946, al congresso della FIFA in Lussemburgo, il nome del campionato mondiale di calcio diviene ufficialmente \"Coppa del Mondo\", decidendo di rinominare il trofeo in Coppa Jules Rimet e decidendo di assegnare definitivamente il trofeo alla prima Nazionale che l'avesse vinto per tre volte. Il Brasile ci riusc\u00ec nel 1970.\nNel dopoguerra, e con l'uscita di Clegg e di Pickford dalla presidenza della FA, le federazioni britanniche decidono di rientrare nella FIFA: l'evento \u00e8 celebrato il 10 maggio 1947 con un incontro tra i calciatori britannici e il Resto d'Europa, una selezione formata dai migliori calciatori europei dell'epoca, partita conclusasi sul 6-1 per i britannici. Le federazioni britanniche prendono parte alla competizione mondiale del 1950, ospitata dal Brasile: alla fine della manifestazione Rimet consegna il trofeo all'Uruguay, che vince il torneo per la seconda volta. La sua scelta di ammettere l'Italia e la Germania alle competizioni internazionali, nonostante i fatti della seconda guerra mondiale, gli port\u00f2 le critiche di tutti gli altri paesi.\nNel 1954, alla vigilia della quinta edizione del campionato mondiale, si ritira dalla presidenza della FIFA, che da dodici era passata ad ottantacinque membri, e ne diviene presidente onorario. La sua partenza apre le porte alla nascita delle confederazioni continentali: in pochi anni nascono la UEFA (1954), l'AFC (1954), la CAF (1957) e la CONCACAF (1961) (la CONMEBOL esisteva gi\u00e0 dal 1916). \u00c8 il presidente in carica per pi\u00f9 anni nella FIFA. I suoi sforzi gli valgono la candidatura al premio Nobel per la pace nel 1956 ma la giuria la rifiuta, e il premio in quell'anno non viene assegnato. Molto probabilmente hanno influito gli eventi politici dei mondiali del 1934 e del 1938.\nIl CNS.\nPresiede il comitato nazionale degli sport (ex CFI ora CNS) tra il 1931 e il 1947, in un'epoca dove il comitato olimpico francese dipende ancora un po' da questo organismo. Il 20 dicembre 1940, con la cosiddetta \"Carta degli sport\", il governo di Vichy - sotto la R\u00e9volution nationale - d\u00e0 un ruolo pi\u00f9 importante al CNS che diviene un organismo quasi di Stato che dirige e controlla lo sport francese. In materia di politica sportiva, di forma fisica e di controllo dei giovani, il CNS diviene un pilastro del nuovo \"ordine morale\". Tocca a Rimet gestire questo delicato passaggio. Lascia il CNS nel 1947.\nOmaggi.\nNel 1946, il trofeo della Coppa del mondo, una statuetta in oro scolpita da Abel Lafleur, conosciuta come \"la Vittoria dalle ali d'oro\", \u00e8 ribattezzato trofeo Jules Rimet in suo onore. Questo \u00e8 il nome dato alle prime edizioni della Coppa del mondo. Dal 1930 al 1970 le Nazionali vincitrici della Coppa del mondo rimasero proprietarie del trofeo per i successivi quattro anni. Nel 1970, alla sua terza vittoria, il Brasile ricevette il trofeo permanentemente, in modo che nel 1974, una nuova Coppa, di disegnazione differente, potesse essere messa in palio.\nNel 1998, viene intitolata a Parigi la piazza Jules Rimet, in prossimit\u00e0 del Parco dei Principi, in occasione del campionato mondiale di calcio 1998 organizzato in Francia. Durante il campionato mondiale di calcio 2006, quasi cinquanta anni dalla morte di Rimet, lo slogan sul pullman ufficiale della Nazionale di calcio della Francia recita: \"Libert\u00e9, \u00c9galit\u00e9, Jules Rimet\".\nUna statua di Rimet \u00e8 stata eretta a Theuley, in mezzo a un'area di rigore."}
{"id": "115641", "revid": "767487", "url": "https://it.wikipedia.org/wiki?curid=115641", "title": "Con le migliori intenzioni", "text": "Con le migliori intenzioni (\"Den goda viljan\") \u00e8 un film del 1992 diretto da Bille August.\nIl soggetto \u00e8 tratto dall'autobiografia del celebre regista svedese Ingmar Bergman che \u00e8 anche sceneggiatore del film, vincitore della Palma d'oro al 45\u00ba Festival di Cannes.\nIl film narra la vita dei genitori di Ingmar Bergman, Henryk e Anna, dal 1909 al concepimento del figlio (1918).\nTrama.\nQuando lo spiantato studente di teologia Henryk Bergman vuole sposare la ricca Anna Akerblom, incontra l'opposizione dei genitori di lei. I due si sposeranno ugualmente, ma la loro relazione sar\u00e0 turbolenta e l'equilibrio familiare compromesso.\nProduzione.\nBille August dirige un cast che annovera, tra gli altri, due tra i pi\u00f9 affermati attori svedesi, particolarmente cari allo stesso Bergman: Max von Sydow e Anita Bj\u00f6rk.\nDel film \u00e8 stata montata una versione di sei ore per il piccolo schermo."}
{"id": "115643", "revid": "124439396", "url": "https://it.wikipedia.org/wiki?curid=115643", "title": "Azione privilegiata", "text": "Le azioni privilegiate sono una particolare categoria di azioni caratterizzata dal fatto di conferire al possessore un privilegio quanto al diritto agli utili e/o alla quota di liquidazione. Si tratta di una categoria speciale di azioni \"tipica\", essendo essa ammessa espressamente dall'art. 2350, comma 1 c.c. Tale privilegio pu\u00f2 assumere le pi\u00f9 svariate articolazioni, potendo ad esempio consistere nel diritto a una determinata quota dell'utile distribuibile prima che venga assegnato il dividendo alle azioni ordinarie o ancora nel consentire un dividendo cumulabile e quindi, entro un certo numero di anni, il recupero dei dividendi non corrisposti in precedenza per mancanza o insufficienza di utili.\nEssenzialmente l'unico limite di carattere generale che viene ravvisato nella configurazione del privilegio patrimoniale \u00e8 costituito dal divieto del patto leonino.\nL'emissione di azioni privilegiate, ma con diritto di voto alle sole delibere dell'assemblea straordinaria, viene promossa da quei gruppi di comando che volendo aumentare il capitale, non vogliono vedere pregiudicato il proprio controllo sulla societ\u00e0. La facolt\u00e0 di emettere azioni a voto limitato \u00e8 concessa nella percentuale massima del 50% del capitale sociale."}
{"id": "115644", "revid": "33689", "url": "https://it.wikipedia.org/wiki?curid=115644", "title": "Mercuriale di Forl\u00ec", "text": "\u00c8 venerato come santo dalla Chiesa cattolica e dalla Chiesa ortodossa.\nBiografia.\nLa leggenda agiografica gli attribuisce due imprese: l'uccisione di un drago, ragion per cui l'iconografia spesso lo rappresenta proprio in tale atto, e la liberazione di molti forlivesi che i Visigoti stavano deportando in Spagna.\nLa tradizione vuole che, tra l'altro, abbia anche fondato la chiesa oggi nota come Chiesa di Santa Maria in Laterano in Schiavonia.\nFra i suoi collaboratori, vengono ricordati san Grato, diacono, e san Marcello, suddiacono, nonch\u00e9 il segretario, Tito Merenda, che sarebbe un discendente della romana Gens Antonia e l'antenato della nobile famiglia dei Merenda di Forl\u00ec.\nIl Martirologio Romano ne fissa la memoria al 30 aprile: Il corpo del santo riposa a Forl\u00ec nell'abbazia di San Mercuriale, mentre la sua testa \u00e8 esposta in una teca custodita presso la chiesa della Santissima Trinit\u00e0 di Forl\u00ec."}
{"id": "115646", "revid": "104485", "url": "https://it.wikipedia.org/wiki?curid=115646", "title": "Microrganismo", "text": "Un microrganismo \u00e8 un organismo vivente avente dimensioni tali da non poter essere visto a occhio nudo (minori di 0,1\u00a0mm), essenzialmente esseri unicellulari appartenenti ai regni di protisti, monere e funghi; anche i virus e i viroidi sono considerabili microrganismi, in quanto contengono DNA o RNA. \nL'esistenza dei microrganismi venne dunque scientificamente accertata solo con l'avvento del microscopio anche se il sospetto dell'esistenza di una qualche forma di vita invisibile era supportato dalla infinita variet\u00e0 di malattie e infezioni che questi comportano in tutti gli esseri viventi (dal batterio all'uomo). \nDalla nascita della microbiologia (la scienza che si occupa dei microrganismi) a oggi si sono sviluppate numerose raffinate tecniche di caratterizzazione per investigare la natura dei microrganismi presenti in un determinato substrato.\nMicrobo.\nCon il termine microbo si intende un essere vivente, vegetale o animale, di dimensioni microscopiche. Altri intendono un batterio, ma solitamente nell'accezione di batterio patogeno.\nLa parola microbo \u00e8 deprecata in quanto ambigua, similmente a quella di \"germe\".\nClassi di microrganismi e descrizione biologica.\nI microrganismi possono essere ritrovati quasi dovunque nella tassonomia. In essi, le funzioni vitali sono svolte da una sola cellula, oppure in pi\u00f9 cellule (ma comunque non in tessuti). \nLe monere (batteri e alghe azzurre) e le Archea sono tutte microscopiche (da 0,2 \u00b5m a 300\u00a0\u00b5m), mentre solo alcuni eucarioti sono microscopici (protozoi e funghi). Ci sono anche organismi che sono microscopici in un periodo della vita e macroscopici in altri; ad esempio, il fungo Boletus edulis, il porcino, che passa da una forma di vita unicellulare microscopica (la spora, pochi micrometri) a una forma di vita pluricellulare macroscopica (il corpo commestibile, carpoforo, di 30\u00a0cm). Gli organismi unicellulari sono solitamente aploidi, tranne durante la duplicazione (nei batteri, la schizogonia o scissione binaria; nei funghi ci pu\u00f2 essere riproduzione sessuata o asessuata). \nIn altre forme di vita, una cellula pu\u00f2 essere poliploide (pi\u00f9 di due copie del genoma) o avere pi\u00f9 di un nucleo (cellula cenocita), come nel caso delle ife dei funghi inferiori (Mastigomiceti, Zigomiceti inferiori,\u2026), gli aggregati di cellule che formano i filamenti tipici dei funghi. Ci sono poi esseri viventi che sono microscopici e pluricellulari per tutta la durata della loro vita (alcuni funghi) e altri che sono microscopici, ma sono \u201cacellulari\u201d, vale a dire che non posseggono i requisiti minimi di una cellula, cio\u00e8 i virus. Questi sono estremamente piccoli (da 20 nm a 400\u00a0nm) e sono composti da solo acido nucleico rivestito da un involucro protettivo. Sono annoverati anche i viroidi (RNA di 22 kilobasi \u201cnudo\u201d) e i prioni (proteina \u201cpirata\u201d, in grado di provocare patologie, es. il prione dell'encefalopatia spongiforme bovina).\nHabitat ed ecologia.\nI microrganismi si trovano in quasi tutti gli ambienti naturali. Microrganismi particolari, detti estremofili, possono trovarsi in numerosi ambienti ostili e si dividono in:\nAlcuni estremofili erano noti gi\u00e0 dagli anni cinquanta, la ricerca si \u00e8 intensificata quando sono stati scoperte tracce di vita microbiotica in ambienti considerati, una volta, sterili. Un altro incentivo che ha allettato il mondo della ricerca \u00e8 costituito dalle possibili applicazioni industriali. Interessano soprattutto i catalizzatori biologici, o enzimi, che aiutano gli estremofili a replicarsi in condizioni difficili.\nGli studi sugli estremofili hanno aiutato gli esperti a ricostruire i passi evolutivi degli organismi. Al modello tradizionale che prevede l'introduzione dei procarioti (cellule prive di nucleo) e successivamente la diffusione degli eucarioti (cellule pi\u00f9 complesse) alcuni ricercatori hanno aggiunto un terzo raggruppamento chiamato archea che dovrebbe avere un antenato in comune con le altre due linee evolutive.\nLe applicazioni che potrebbero trarre grandi benefici spaziano dal settore alimentare all'abbigliamento, dalla medicina alla farmacologia, visto che gli enzimi degli estremofili consentono un notevole risparmio di costi e un aumento della efficienza dei processi.\nImportanza nelle attivit\u00e0 umane.\nI microrganismi sono usati con gran successo nell'industria fermentiera, casearia, panificatrice, in quella dei carburanti, in salumifici, nelle biotecnologie, nello studio della biochimica, della genetica e anche nella guerra (armi biologiche).\nNell'industria fermentiera, i microrganismi (soprattutto funghi delle famiglie \"Saccharomicetaceae\" e \"Cryptococcaceae\") sono usati per preparare le bevande alcoliche, inoculandoli in substrati come malto d'orzo (per la produzione della birra), succo d'uva (produzione di vino), malto di riso (produzione del sak\u00e8), patate, cereali (produzione di superalcolici come la vodka ed il whisky), canna da zucchero (produzione del rum), miele (produzione dell'idromele), succo e polpa di mele (produzione del sidro); sono inoltre usati per produrre l'aceto, insediandoli in vino, sidro o idromele. Inoltre, insediando diversi tipi di microrganismi (lieviti ed acetobatteri) nel mosto d'uva, opportunamente trattato, si pu\u00f2 ottenere l'aceto balsamico.\nNell'industria casearia si usano microrganismi (soprattutto lactobacilli, bifidobatteri, Streptococchi, e muffe) per condurre la fermentazione lattica (lattosio in acido lattico), per produrre lo yogurt; ma anche per fare maturare i formaggi stagionati come il Parmigiano Reggiano e il Gorgonzola.\nNei panifici si sfrutta la capacit\u00e0 del fungo Saccharomyces cerevisiae di produrre una gran quantit\u00e0 d'anidride carbonica gassosa che, rimanendo intrappolata nella massa dell'impasto, ed espandendosi, gonfia l'impasto come se fosse un palloncino. Questo processo \u00e8 chiamato lievitazione naturale e richiede molto tempo (4\u00a0\u2013 5 ore per 1\u00a0kg di farina). Questo processo non ha alcunch\u00e9 a che fare con la lievitazione istantanea in forno, ottenuta miscelando all'impasto, come ultimi ingredienti bicarbonato di sodio e tartrato di sodio.\nL'industria dei carburanti usa lieviti pi\u00f9 o meno \"selvaggi\" (non selezionati) per fermentare supporti come melasso di barbabietola da zucchero o di canna da zucchero, per ottenere un liquido con alto titolo alcolico, da destinarsi alla distillazione per produrre alcol etilico puro (al 95%) per alimentare il motore a combustione interna, i bruciatori da laboratorio e le caldaie.\nI salumifici sfruttano numerosi microrganismi per stagionare il prosciutto crudo e condurre le fermentazioni che danno il sapore caratteristico a salame, mortadella, w\u00fcrstel, salsiccia e tutti gli altri salumi insaccati.\nLe biotecnologie, la biochimica e la genetica usano microrganismi come supporto di studio e/o esperimento per formulare e verificare conoscenze e ottenere metodi per produrre sostanze altrimenti difficilmente ritraibili oppure per indurre nuove caratteristiche in alcuni esseri viventi che non avrebbero mai potuto acquisire. Alcuni esempi sono:\nL'industria bellica sfrutta i microrganismi patogeni come armi da combattimento. \u00c8 il caso del botulino, dell'antrace e d'altri microrganismi che vengono diffusi in campo nemico per scatenare pestilenze, quindi morti, come se ci fosse stata una guerra \u201cvera\u201d. Queste armi si chiamano armi biologiche.\nImportanza nella natura.\nI microrganismi hanno anche un ruolo importante negli ecosistemi, come decompositori, trasformando la sostanza organica morta (saprofiti) in sostanza inorganica, utile alle piante per vivere; sono anche importanti in quanto sono simbionti con organismi superiori o inferiori. Ad esempio:"}
{"id": "115647", "revid": "172", "url": "https://it.wikipedia.org/wiki?curid=115647", "title": "Equazione di D'Alembert", "text": ""}
{"id": "115651", "revid": "106908", "url": "https://it.wikipedia.org/wiki?curid=115651", "title": "Vidiadhar Surajprasad Naipaul", "text": "Biografia.\nTra i maggiori scrittori contemporanei, nasce a Chaguanas, un piccolo villaggio dell'isola caraibica di Trinidad nel 1932 da genitori indiani di casta braminica. Suo nonno, originario dell'India nord-orientale, era emigrato a Trinidad nel secolo precedente per lavorare nelle piantagioni. Suo padre Seepersad era giornalista del Trinidad Guardian e autore di novelle.\nV. S. Naipaul si trasferisce in Inghilterra nel 1950 dove frequenta l'universit\u00e0 di Oxford. Inizia a collaborare saltuariamente a diversi giornali e pubblica i suoi primi romanzi nel 1954. \nLa sua vita \u00e8 segnata dai numerosi viaggi iniziati nel 1960.\nNel 1990 la Regina Elisabetta gli assegna il titolo di \"Knight Bachelor\" (cavaliere); tre anni dopo, nel 1993 \u00e8 il primo beneficiario del premio \"David Cohen British Literature Prize\" e nel 1999 riceve il Premio Grinzane Cavour.\nRiceve il Premio Nobel per la letteratura nel 2001 con la seguente motivazione: \"per aver unito una descrizione percettiva ad un esame accurato incorruttibile costringendoci a vedere la presenza di storie soppresse\"."}
{"id": "115653", "revid": "67948966", "url": "https://it.wikipedia.org/wiki?curid=115653", "title": "Presidenti della Francia", "text": ""}
{"id": "115654", "revid": "1745361", "url": "https://it.wikipedia.org/wiki?curid=115654", "title": "La Fura dels Baus", "text": "La Fura dels Baus \u00e8 una compagnia teatrale spagnola originaria della regione Catalogna.\nStoria.\nFondato a Barcellona nel 1979, da Marcel\u00b7l\u00ed Ant\u00fanez Roca, Quico Palomar, Carlus Padrissa e Pere Tantinya si definisce come un gruppo di teatro urbano che ricerca uno spazio scenico distinto da quello tradizionale. La base dei loro lavori \u00e8 composta da una gamma di espedienti scenici che includono musica, movimento, utilizzo di materiali naturali e industriali, applicazione di nuove tecnologie, e il coinvolgimento diretto degli spettatori nello spettacolo. Il tutto dominato da una creazione collettiva, in cui l'attore e l'autore sono un'unica entit\u00e0.\nNel corso degli anni novanta, la compagnia estende i suoi progetti artistici al teatro testuale, al teatro digitale, alla realizzazione di grandi eventi, e ad altre attivit\u00e0.\nAziende come Pepsi o Mercedes Benz li hanno impiegati per \"azioni\" promozionali.\nFedele ai suoi principi di creazione partecipativa, la Fura sviluppa progetti attraverso internet, come \"Work in progress 97\", spettacolo nel quale si univano scene che si svolgevano simultaneamente in diverse citt\u00e0, in un ambito di teatro digitale.\nDa ultimo si \u00e8 addentrata anche nell'industria cinematografica, con la pellicola \"Faust 5.0\".\nLa Fura dels Baus ha anche al suo attivo incisioni musicali come gruppo rock.\nNome.\nIn catalano, Fura dels Baus significa Furetto di Baus. Baus \u00e8 il nome di un luogo di Moi\u00e0, un piccolo paese della provincia di Barcellona da cui provengono i fondatori del gruppo.\nLe rappresentazioni.\nIl teatro.\nLe rappresentazioni della compagnia catalana, di impianto radicale e anticonformista, sono azioni teatrali estreme, installazioni provocatorie, oppure lavori teatrali pi\u00f9 completi, sempre volti alla stimolazione del pubblico, cercando di provocarne spesso lo shock emotivo. Sono stati denominati dal giornale tedesco Neue Musikzeitung \"teppisti della subcultura\" (il termine tedesco, \"Subkulturrabauken\" \u00e8 un neologismo).\nTra i vari spettacoli, premiati in diverse occasioni, si fanno notare \"Accions\" (1983), \"Suz/o/Suz\" (1985), \"Tier Mon\" (1988), \"Noun\" (1990), \"Manes\" (1996), \"Simbiosis\" (1997), \"Faust 3.0\" (1998), \"OBS\" (2000), \"XXX\" (2002), \"Metamorfosis\", (2005-6), \"Imperium\" (2007-8), \"Boris Godunov \" (2008).\nLa Fura dels Baus ha realizzato la cerimonia di apertura dei Giochi olimpici di Barcellona del 1992.\nL'opera.\nCon \"Atlantide\" di Manuel de Falla e \"Il martirio di San Sebastiano\" di Claude Debussy la compagnia si \u00e8 addentrata nel mondo dell'opera. La Fura ha preparato una messa in scena de \"La Dannazione Di Faust\" di Hector Berlioz per il Festival di Salisburgo del 1999.\nNel 2005 la Fura ha preparato \"Al-Mariyat Bayyanna\", la cerimonia di apertura dei\nXV Giochi del Mediterraneo di Almer\u00eda.\n\"Metamorfosis\", presentato in Italia nel 2006, \u00e8 una pi\u00e8ce tratta dall'omonima opera di Franz Kafka, liberamente interpretata secondo il linguaggio scenico caratteristico del gruppo.\nA partire dal 2007, sono presenti al festival del Maggio Musicale Fiorentino dove saranno impegnati nell'allestimento di \"Der Ring des Nibelungen\" di Richard Wagner nel corso di tre anni: le prime due opere della tetralogia wagneriana (\"Das Rheingold\" e \"Die Walk\u00fcre\") sono andate in scena al Teatro del Maggio Musicale Fiorentino di Firenze nel giugno del 2007. La terza giornata (\"Siegfried\") \u00e8 stata rappresentata nel novembre del 2008 e l'ultima giornata (\"G\u00f6tterd\u00e4mmerung\") nel maggio del 2009.\nTutte e quattro le opere saranno al Teatro del Maggio Musicale Fiorentino, eseguite dall'Orchestra del Maggio Musicale Fiorentino diretta da Zubin Mehta.\nA La Fura dels Baus \u00e8 stato conferito nel 2008 il Premio Franco Abbiati della Critica Musicale Italiana (riconoscimento per la stagione 2007).\nCurano invece nel 2013 la regia e la scenografia di \"Aida\", all'Arena di Verona, opera che apre il Festival lirico areniano nel suo anno del centenario, spettacolo ripreso l'anno successivo.\nAl Teatro dell'Opera di Roma allestiscono nel 2009 \"Le Grand Macabre\" di Gy\u00f6rgy Ligeti con Chris Merritt, nel 2013 \"Samson et Dalila\" con Olga Borodina e Aleksandrs Antonenko, e nel 2017 \"Il trovatore\".\nAl Teatro alla Scala allestiscono nel 2010 il \"Tannh\u00e4user\" di Wagner con Anja Harteros, Robert Dean Smith e la direzione di Zubin Mehta."}
{"id": "115656", "revid": "115827105", "url": "https://it.wikipedia.org/wiki?curid=115656", "title": "Galvanometro", "text": "Il galvanometro \u00e8 un dispositivo che traduce una corrente elettrica in un momento magnetico.\n\u00c8 usato nell'amperometro ad alta sensibilit\u00e0, nel voltmetro e come servomeccanismo di posizionamento e in strumenti di registrazione.\nIl nome deriva da quello di Luigi Galvani, e molte delle prime applicazioni si devono a Leopoldo Nobili e William Thomson.\nIn molte applicazioni il galvanometro \u00e8 sostituito da strumenti di misura digitali, basati sul convertitore analogico-digitale.\nStrumento di misura.\nL'uso pi\u00f9 comune del galvanometro \u00e8 come strumento di misura o come rilevatore di corrente continua.\nIl dispositivo \u00e8 costituito da una bobina mobile che pu\u00f2 parzialmente ruotare all'interno di un campo magnetico, solidale con una lancetta indicatrice sovrapposta ad una scala graduata. Una molla tiene la bobina in posizione zero.\nQuando una corrente fluisce nelle spire, il solenoide genera un campo magnetico, che opponendosi a quello esterno produce una forza che fa ruotare la bobina e quindi l'ago indicatore. La molla contrasta la rotazione, con il risultato che l'angolo di deviazione \u00e8 proporzionale all'intensit\u00e0 della corrente.\nIn alcuni strumenti la funzione della molla \u00e8 svolta da un pezzo di ferro su cui agisce il campo magnetico.\nNel sistema \u00e8 inoltre presente un sistema di smorzamento delle oscillazioni meccaniche, in modo che l'indicatore si stabilizzi rapidamente sulla posizione finale.\nLa sensibilit\u00e0 dello strumento \u00e8 indicativamente 100 \u00b5A a fondo scala, con una caduta di tensione ai suoi capi di 50 mV alla massima corrente. Applicando in parallelo allo strumento una resistenza di shunt, \u00e8 possibile aumentare indefinitamente il fondo scala di misura dividendo la corrente.\nConoscendo con precisione la resistenza interna dello strumento \u00e8 possibile usarlo come voltmetro, estendendone il campo di misura semplicemente mettendolo in serie ad una resistenza. La resistenza interna e quella in serie costituiscono un partitore di tensione, per cui il rapporto tra la tensione ai capi del galvanometro e la tensione ai capi del sistema equivale al rapporto tra la resistenza dello strumento e la resistenza totale.\nIl galvanometro viene usato come rivelatore di corrente nel sistema di misura della tensione a potenziometro.\nLa scala di lettura dei galvanometri pu\u00f2 soffrire dell'errore di parallasse nella lettura, dovuto al fatto che l'utente, osservando la lancetta da punti di vista diversi, vede questa proiettarsi su un punto diverso della scala.\nPer prevenire questo problema, negli strumenti pi\u00f9 precisi viene posto uno specchio lungo il percorso dell'indice che l'utente deve guardare da una posizione perfettamente verticale, tale per cui l'immagine riflessa dell'indice \u00e8 nascosta dall'indice stesso.\nGalvanometro a specchio.\nNei galvanometri ad altissima sensibilit\u00e0 la bobina mobile \u00e8 sostenuta da un filo come in una bilancia di torsione ed \u00e8 abbinata ad un piccolo specchio. Un fascio di luce viene cos\u00ec riflesso su uno schermo con un angolo dipendente dalla corrente. Aumentando la distanza dello schermo si possono apprezzare variazioni minime di segnale. Tale strumento \u00e8 chiamato anche galvanometro a specchio; fu sviluppato nel 1826 dal fisico tedesco Johann Christian Poggendorff, e in seguito migliorato da William Thomson, che lo brevett\u00f2 nel 1858, per l'applicazione nei ricevitori telegrafici posti all'estremit\u00e0 dei primi cavi sottomarini transatlantici.\nIl raggio di luce pu\u00f2 anche essere proiettato ad impressionare una pellicola fotografica in movimento, che registra cos\u00ec le variazioni del segnale. Il sistema \u00e8 chiamato \"oscillografo\".\nRegistratori.\nIl galvanometro pu\u00f2 essere usato per muovere un pennino scrivente su un nastro di carta scorrevole, realizzando un registratore analogico, come il poligrafo usato per la registrazione dell'elettrocardiogramma e dell'elettroencefalogramma.\nLa frequenza del segnale pu\u00f2 arrivare a 100 Hz per una deflessione a fondo scala di diversi centimetri. In alcuni casi la potenza del galvanometro \u00e8 tale da muovere i pennini inchiostrati a contatto con la carta; in altri casi (registratori Rustrak) l'impressione del segno sulla carta avviene per punti, la penna \u00e8 premuta temporaneamente quando il galvanometro \u00e8 fermo, in modo che la potenza necessaria sia molto limitata.\nUn altro sistema di scrittura usa una punta riscaldata che lascia una traccia su una carta termosensibile.\nServomeccanismi per laser.\nUn galvanometro in grado di muovere uno specchio \u00e8 usato nei sistemi laser per il puntamento del fascio.\nSi tratta in genere di galvanometri di elevata potenza, facenti parte di un servosistema retroazionato, con risposta di frequenza che pu\u00f2 arrivare ad 1 kHz."}
{"id": "115657", "revid": "767487", "url": "https://it.wikipedia.org/wiki?curid=115657", "title": "Cosmos 1", "text": "Cosmos 1 era un progetto russo-americano per provare la prima vela solare nello spazio.\nLa missione.\nCome parte del progetto un'astronave senza equipaggio \u00e8 stata lanciata nello spazio alle 19:46 UTC del 21 giugno 2005 dal sottomarino \"Borisoglesbsk\", nel mare di Barents. Un difetto dei razzi di lancio ha impedito il raggiungimento dell'orbita. Una volta in orbita l'astronave avrebbe dovuto aprire una grossa vela che i fotoni del sole avrebbero dovuto spingere per dare velocit\u00e0 al veicolo (con minori contributi anche da parte del vento solare). Se la missione avesse avuto successo, sarebbe stata il primo uso orbitale della vela solare per accelerare un'astronave, nonch\u00e9 la prima missione spaziale con finanziamento interamente privato. Il costo del progetto era di 4 milioni di dollari."}
{"id": "115660", "revid": "713168", "url": "https://it.wikipedia.org/wiki?curid=115660", "title": "Raffaele Mainella", "text": "Origini.\nTrasferitosi adolescente a Bassano del Grappa con la famiglia, si form\u00f2 alla Reale Accademia di Belle Arti di Venezia, risentendo non poco della cultura tradizionalista cui la scuola si ispirava. \nIl Mainella si propose subito tra i pi\u00f9 promettenti allievi dimostrando subito un'eccezionale intuizione pittorica ed una straordinaria precisione nell'esecuzione dei lavori.\nQui conobbe Fanny Carlini, una delle prime donne iscritte all'Accademia, figlia del celebre ritrattista Giulio Carlini. Nel 1884 Fanny Carlini e Raffaele Mainella si sposano. Giacomo Favretto \u00e8 testimone di nozze alle quali \u00e8 presente tutta la famiglia artistica veneziana.\nGiovanissimo si dedic\u00f2 alla pittura ad olio. Predilige il paesaggio veneziano. La critica nota subito e con favore, la finezza, la grande abilit\u00e0 nell'imprimere la vita, l'anima, il brio, le movenze proprie dei veneziani, ci\u00f2 gli valse presto una grande fama.\nDopo qualche tempo decide di dedicarsi all'acquerello. Divenne presto uno dei pi\u00f9 quotati acquerellisti d'Italia. Due dei suoi quadri, \"La noce di Benevento\" e \"La regata popolare a Venezia\" furono acquistati dall'imperatore tedesco.\nViaggi in oriente.\nNel 1887, ancora trentenne, gi\u00e0 artista noto, gli si aprono le porte della fortuna: l'orientalista svizzero-tedesco, barone Carl von Gonzenbach (1847\u20131905), dovendo recarsi in Egitto per scrivere una delle sue opere geografiche, port\u00f2 con s\u00e9 il Mainella. Lo aveva incontrato nel negozio Naya in Piazza San Marco, a Venezia. Del giovane ammirava il grande estro, la capacit\u00e0 tecnica, la freschezza espressiva, l'armonia che sapeva dare ai quadri. Ricorda Marco Egidio Allegri:\nIn questo viaggio lungo il Nilo in una lussuosa \"Dahabia\", mentre il Gonzembach prendeva appunti, il Mainella rubava a quella calda natura lo splendore della luce, la poesia del silenzio, il giallo intenso del deserto, l'intimit\u00e0 ed il pittoresco di certi internindai superbi particolari d'arte moresca. Quei disegni vennero riprodotti nel libro del Gonzenbach \"Nilfahrt\".\nQuesto viaggio, la navigazione per mesi lungo le coste del Nilo, la permanenza nei villaggi nilotici ed arabi, in carovana nel deserto pernottando sotto le tende, lo affascinarono. Riporta studi, impressioni, acquerelli, i pi\u00f9 luminosi della sua collezione, tra cui quelli che riproducono i tramonti nel deserto.\nNel 1898 von Gonzembach parte per la Terra Santa assieme alla famiglia ed al Mainella. Il viaggio dura qualche mese durante il quale il pittore colm\u00f2 album di schizzi ed esegu\u00ec una cinquantina di acquerelli destinati ad illustrare l'altro volume di Gonzenbach: \"Pilgerrit \u2013 Bilder aus Palestina und Syrien\". Il libro comprendeva settantaquattro schizzi in nero intercalati al testo e trenta tavole fuori testo tirate in inchiostri azzurri delicatissimi. In queste tavole ci sono tutta l'anima del Mainella e la grande poesia, gli alti silenzi e il desolato misticismo dei luoghi santi: Gerusalemme, il Monte Oliveto, il Mar Morto, la Valle del Giordano, Gerico, il lago di Meron e di Hermon. \nNel dicembre 1895 espose al Salone Schultz a Berlino degli acquerelli eseguiti in quei viaggi in Oriente, destando in quella citt\u00e0 un grande entusiasmo.\nEsposizioni.\nNel 1897 la sua ricca collezione di acquerelli di Egitto, Terra Santa e Venezia venne esposta alla Internazionale d'Arte a Venezia ed ha trovato non solo ammiratori ma compratori d'eccezione: Florio, Felice di Polenza, principe Enrico di Borbone, baronessa Ernesta Stern (1854\u20131926), ecc. In quell'anno la Galleria Nazionale d'Arte Moderna di Roma acquist\u00f2 l'acquerello \"Il mercato di Chioggia\". Per le Biennali d'Arte Veneziane egli si prodig\u00f2 incessantemente, come ideatore e coordinatore. Alla V Internazionale veneziana ebbe l'incarico di allestire la \"Sala della Stampa\" ed altre quattro salette. Nel 1897 furono da lui ideate quattro bissone del corteo reale.\nIl critico francese Le Rouz ed il Conte di Montesquieu invitarono Mainella ad esporre alla Galleria Le Petit di Parigi nel 1901 una serie di acquerelli di Venezia, Egitto e Terra Santa. Questi quadri d'ambiente, in cui il Mainella con occhio sicuro e penetrante ha colto l'attimo fuggente, sono d'una grande originalit\u00e0 e furono ammirati ed ebbero vasta fama in Italia e all'estero nei centri pi\u00f9 intellettuali ed artistici.\nDecorazione e architettura.\nIl suo incontro con Parigi segn\u00f2 una tappa importante nella sua carriera d'artista. A Parigi decor\u00f2 palazzi, ville, giardini monumentali. Decor\u00f2 anche il palazzo della baronessa Ernesta Stern in Faubourg Sant Honor\u00e8: il grande salone di ricevimento simile ad una grande cattedrale gotica fu molto apprezzato nel mondo parigino. Per Madame Stern progett\u00f2 e decor\u00f2 il Palazzetto Stern in stile gotico a Venezia, sul Canal Grande, e villa Torre Clementina a Cap Martin, sulla Riviera Francese, dove cre\u00f2 elementi decorativi di grande audacia ed originalit\u00e0. Per M.me Douine-H\u00e9riot, proprietaria dei Grandi Magazzini del Louvre, si occup\u00f2 dell'abbazia di San Gregorio sul Canal Grande a Venezia dove, ispirandosi all'architettura gotica dell'abbazia, cre\u00f2 una casa del '300 veneziano in ogni suo particolare dal chiostro al refettorio.\nLa duchessa di Marchena, amante e poi moglie di Sir Basil Zaharoff (1849\u20131936), gli affid\u00f2 la creazione di un grande parco nel suo castello di Balincourt ad Arronville nella Francia del Nord: monumenti, colonnati, fontane, statue, tappeti fioriti. Il parco fu classificato come una seconda Versailles. \nUltimo lavoro di architettura e decorazione \u00e8 Villa H\u00e9riot a Venezia, alla Giudecca (ora di propriet\u00e0 del Comune di Venezia).\nDurante i mesi estivi Raffaele Mainella si ritirava a Chioggia poi a Pellestrina nell'albergo Maddalena dove si era creato uno studio nel quale continuava la sua opera di acquarellista. \nPersa gradatamente negli ultimi anni di vita la vista, si spense il 27 aprile 1941 al Lido di Venezia."}
{"id": "115662", "revid": "287204", "url": "https://it.wikipedia.org/wiki?curid=115662", "title": "Don Ellis", "text": "Carriera.\nAd inizio carriera collabora con l'orchestra di Maynard Ferguson e il gruppo di George Russell (con Eric Dolphy, Steve Swallow e Dave Baker, e le composizioni di Carla Bley), poi incide come leader con, fra gli altri, Jaki Byard, Ron Carter e Paul Bley, in piccoli gruppi avanguardistici. Album a suo nome sono How time passes, New ideas, Out of nowhere.\nNel 1966 debutta la sua straordinaria orchestra, specializzata in ritmi dispari e molto complicati, derivati dalla musica indiana. Dopo il suo capolavoro \"Electric bath\", arricchito da strumenti elettrici e atmosfere fusion, Ellis arriva a Hollywood dove realizza colonne sonore notevoli tra le quali \"Il braccio violento della legge\" e \"Il braccio violento della legge N\u00ba 2\". Ha inventato (e suonato con interessanti risultati) una tromba dotata di un quarto pistone che serve a emettere i quarti di tono (Quarter-tone trumpet) e il Superbone, che combina la coulisse del trombone a tiro coi pistoni della normale tromba.\nMuore d'infarto a 44 anni, pochi giorni dopo il bel concerto immortalato in Live in Montreux. Altri album fondamentali Live in 3 &amp; 3/4 /4 time, Live in Monterey e \"Shock treatment\", tutti della fine anni sessanta."}
{"id": "115663", "revid": "599013", "url": "https://it.wikipedia.org/wiki?curid=115663", "title": "Gertrude Ederle", "text": "Campionessa olimpica, prima detentrice di 5 record mondiali, fu la prima donna ad attraversare la Manica a nuoto nel 1926.\nBiografia.\nGertrude Ederle nacque a Manhattan, New York nel 1905. Era la terza di sei figli di Gertrude Anna Haberstroh e Henry Ederle, due immigrati dalla Germania. \nSecondo alcune fonti biografiche suo padre aveva un negozio di macelleria in Amsterdam Avenue in Manhattan. Fu suo padre a insegnarle a nuotare probabilmente nel New Jersey dove la famiglia possedeva una residenza estiva.\nInizialmente non manifest\u00f2 alcuna propensione agonistica per il nuoto: scese infatti per la prima volta in vasca all'et\u00e0 di 9 anni e non ebbe un allenamento formale fino a 15; tuttavia, nonostante la scarsit\u00e0 di preparazione alle spalle, gi\u00e0 a 17 anni vantava risultati di rilievo, come diversi record nazionali e mondiali su distanze che andavano dalle 50 iarde al mezzo miglio, la conquista di sette record in un solo giorno (nel 1922) e la qualificazione olimpica.\nAi Giochi del 1924 di Parigi vinse la medaglia d'oro con la staffetta 4x100\u00a0m stile libero statunitense, pi\u00f9 due medaglie di bronzo individuali nei 100\u00a0m e nei 400\u00a0m. Nel 1925 nuot\u00f2 per 21 miglia (circa 34\u00a0km) attraverso la baia di New York, da Manhattan a Sandy Hook, in 7 ore e 11 minuti, stabilendo il nuovo primato assoluto (maschile e femminile).\nQuell'anno tent\u00f2 anche la traversata della Manica, ma dovette abbandonare per squalifica, essendo stata sostenuta da uno degli allenatori durante un attacco di tosse. Gertrude Ederle volle ritentare l'anno seguente. Il 6 agosto 1926 part\u00ec da Cap Gris-Nez, in Francia, alle 7:05 del mattino e arriv\u00f2 a nuoto a Kingsdown, in Inghilterra, dopo 14 ore e 34 minuti, record che abbass\u00f2 di oltre due ore il primato detenuto fino a quel momento dall\u2019argentino Enrique Tiraboschi. Era la prima volta che una donna compiva la traversata della Manica a nuoto. Dopo di lei altre donne compirono l'impresa, ma il suo tempo resistette come record per 24 anni, fino a quando nel 1950 venne migliorato da Florence Chadwick (la tredicesima donna a compiere la traversata della Manica).\nAl rientro in patria, Gertrude Ederle fu festeggiata con una \"ticker-tape parade\" a New York il 27 agosto 1926 e venne ricevuta dal presidente Calvin Coolidge. Nel 1927 interpret\u00f2 s\u00e9 stessa nel film \"La scuola delle sirene\" (\"Swim, Girl, Swim\"). Nel 1933 una caduta dalle scale le procur\u00f2 gravi lesioni, a seguito delle quali furono necessari anni per il pieno recupero. Nel 1939 riusc\u00ec comunque a esibirsi all'Esposizione universale di New York.\nNegli anni quaranta Gertrude Ederle, che sin da bambina aveva sofferto di problemi d'udito causati dal morbillo, divent\u00f2 completamente sorda. Ritiratasi dalla scena pubblica, si dedic\u00f2 a insegnare nuoto a bambini non udenti. Nel 1965 fu inserita nella International Swimming Hall of Fame, la \"Hall of Fame\" internazionale del nuoto. Mor\u00ec il 30 novembre 2003, all'et\u00e0 di 98 anni.\nAl cinema.\nGertrude Ederle apparve in alcuni documentari e in un film, \"La scuola delle sirene\", nel ruolo di s\u00e9 stessa."}
{"id": "115664", "revid": "765341", "url": "https://it.wikipedia.org/wiki?curid=115664", "title": "George Weller", "text": "Biografia.\nGeorge Weller nacque a Boston (Massachusetts, U.S.A.) nel 1907 e si laure\u00f2 all'Universit\u00e0 Harvard nel 1929. In seguito studi\u00f2 recitazione a Vienna. Weller entr\u00f2 quindi a far parte della squadra dei corrispondenti dall'area dei Balcani per il \"New York Times\". Prima dello scoppio della seconda guerra mondiale, cominci\u00f2 a lavorare per il \"Chicago Daily News\".\nNel 1946 incontr\u00f2 Charlotte Ebner, in circostanze molto particolari: entrambi facevano parte, infatti, di un gruppo di corrispondenti che fu trattenuto per tre settimane in Manciuria dall'esercito comunista cinese in fase di avanzamento. Si sposarono due anni dopo ed insieme lavorarono per il Daily News nell'area dei Balcani, del Medio Oriente e dell'Africa, da Roma, dove Weller era a capo dell'ufficio del Daily News. Ebbero due figli, Anthony e Ann Tagge, ed il loro matrimonio dur\u00f2 42 anni, fino alla morte di Charlotte, avvenuta nel 1990.\nI premi.\nWeller vinse il Premio Pulitzer nel 1943 come corrispondente di guerra, per una storia sulla prima importante operazione chirurgica al mondo effettuata su un sottomarino in immersione, un'appendicectomia, durante la quale l'equipaggio fu costretto ad usare un colino da te e dei cucchiai.\nWeller ricevette, nel 1954, anche il premio\" George Polk Memorial\" ed il \"Nieman Fellowship\" alla Harvard, nel 1949. Fu di ispirazione al romanzo breve di Sean O'Faolain \"\"Something, Everything, Anything, Nothing\".\"\nIl rapporto su Nagasaki.\nWeller fu il primo corrispondente straniero a raggiungere Nagasaki, dopo il bombardamento atomico della citt\u00e0 da parte degli U.S.A.. Gli occupanti statunitensi, dopo aver sganciato la bomba, soprannominata \"Fat Man\", avevano dichiarato la citt\u00e0 off limits per i giornalisti. Weller riusc\u00ec ad evitare i controlli dei posti di blocco militari fingendosi un ufficiale dell'esercito. Sulla strada del ritorno, per\u00f2, il suo rapporto di 75 pagine e pi\u00f9 di 20 foto furono censurati dall'esercito statunitense. Una copia del rapporto \u00e8 stata scoperta di recente dal figlio di Weller poco dopo la morte del padre, a Roma."}
{"id": "115665", "revid": "1283780", "url": "https://it.wikipedia.org/wiki?curid=115665", "title": "Arciero Bernini", "text": "Biografia.\nConsegue la Laurea in Fisica a Bologna nel 1903 e l'abilitazione per titoli alla Libera Docenza nel 1912. \u00c8 docente nell'Istituto Tecnico di Sassari per vincita di concorso \"a grandi Sedi\", poi nell'Istituto Tecnico di Pavia dal 1911 ed infine a Genova dal 1920 presso l'Istituto Tecnico Vittorio Emanuele II. \nPartecipa alla prima guerra mondiale con il grado di Maggiore d'artiglieria. Pur mantenendo il proprio ruolo nella scuola \u00e8 incaricato di Fisica nell'Universit\u00e0 di Genova (1922-1924) e in quella di Ferrara (1925-1926). \nArciero Bernini ha 32 lavori pubblicati sul \"Nuovo Cimento\" e circa altrettanti lavori su riviste varie, in prevalenza militari. La produzione si estende dai lavori di Fisica sperimentale su propriet\u00e0 termiche e magnetiche della materia ad articoli di carattere didattico (alcuni dei quali sul \"Nuovo Cimento\") oltre a una dispensa di acustica applicata ed ai sopra accennati lavori di Fisica applicata alla telemetria e all'acustica in campo militare."}
{"id": "115666", "revid": "599013", "url": "https://it.wikipedia.org/wiki?curid=115666", "title": "Yao Ming", "text": "Alto 2,29\u00a0m per un peso di 141\u00a0kg, ricopriva il ruolo di centro negli Houston Rockets, squadra NBA. \u00c8 uno dei cestisti pi\u00f9 alti di sempre ad aver giocato in NBA.\nBiografia.\nFiglio unico di due cestisti cinesi, Yao Zhiyuan e Fang Fengdi, presenta fin dalla nascita uno sviluppo fisico superiore alla media, iniziando a praticare lo sport dei genitori all'et\u00e0 di 9 anni, con un'altezza di 1,65\u00a0m e con il 41 di piede.\nCarriera.\nClub.\nNel draft del 2002 viene scelto dagli Houston Rockets con la prima scelta assoluta, primo cinese a riuscire in tale impresa. Durante la sua prima stagione dimostra condizioni eccellenti, giocando regolarmente e con un buon livello di rendimento, ottenendo la sua prima convocazione per l'All-Star Game 2003 come riserva di Tim Duncan per la selezione Ovest. Nonostante le buone premesse il NBA Rookie of the Year Award gli viene soffiato da Amar'e Stoudemire dei Phoenix Suns.\nNei due anni successivi colleziona ottime prestazioni che gli valgono altre convocazioni in All-Star, ma nelle stagioni seguenti iniziano i problemi fisici, che lo costringono a saltare ben 250 gare. Nella stagione 2008-09, durante gara 3 delle semifinali dei playoff di conference, contro i Lakers, ha riportato un grave infortunio (frattura al piede sinistro), che ha compromesso la sua partecipazione alla successiva stagione NBA e che ha rischiato di porre fine perfino alla sua carriera. Il 1\u00ba luglio 2010 ha ufficializzato, insieme alla societ\u00e0, che sarebbe tornato a giocare a tutti gli effetti nella stagione 2010-11.\nA gennaio del 2011 decide di intervenire chirurgicamente sulla caviglia sinistra. Nel maggio successivo il recupero sembrava procedere nel migliore dei modi. Dopo aver giocato solamente 5 partite durante la stagione 2010-11 a causa dell'infortunio al piede sinistro che lo tormenta da anni decide il 20 luglio 2011 di ritirarsi definitivamente dai campi da gioco della NBA.\nNazionale.\n\u00c8 stato titolare e leader indiscusso della nazionale cinese. Ha partecipato ai Giochi olimpici di Atene 2004, durante i quali \u00e8 stato il portabandiera della Cina nella cerimonia d'apertura. Quattro anni dopo, in occasione dei Giochi di Pechino 2008, ha umilmente rifiutato di portare la fiamma olimpica a Pechino, affermando che esistono atleti cinesi migliori di lui, ma \u00e8 stato comunque scelto nuovamente come portabandiera in occasione della \"kermesse\" casalinga.\nFuori dal campo.\nNel 2007 si \u00e8 sposato a Shanghai con Ye Li, cestista cinese alta 190\u00a0cm. Insieme a Liu Xiang, Yao \u00e8 uno degli sportivi pi\u00f9 famosi del suo paese. Tra le aziende che lo sponsorizzano vi sono Reebok, Coca-Cola, McDonald's, Visa, Apple, e Garmin.\nInsieme a Steve Nash ha organizzato una partita di beneficenza, svoltasi il 15 settembre 2007, per la raccolta di fondi da destinare ai bambini delle disagiate zone occidentali della Cina. \u00c8 anche ambasciatore cinese del \"NBA's Basketball Without Borders\", programma per la promozione della pallacanestro e la raccolta di fondi per le zone povere del mondo, e testimonial di una campagna anti-AIDS in Cina."}
{"id": "115667", "revid": "409613", "url": "https://it.wikipedia.org/wiki?curid=115667", "title": "Regola di Ruffini", "text": "In algebra lineare, la regola di Ruffini permette di dividere velocemente un qualunque polinomio per un binomio di primo grado della forma formula_1. Tale regola \u00e8 stata descritta da Paolo Ruffini nel 1809 ed \u00e8 un caso speciale della divisione polinomiale quando il divisore \u00e8 un fattore lineare. La regola di Ruffini \u00e8 anche nota come divisione sintetica.\nL'algoritmo.\nLa regola di Ruffini stabilisce un metodo per dividere il polinomio\nper il binomio\nper ottenere il polinomio quoziente\ne un resto formula_5 che \u00e8 un termine costante (eventualmente nullo), visto che deve essere di grado minore rispetto al polinomio divisore.\nL'algoritmo non \u00e8 altro che la divisione polinomiale di formula_6 per formula_7 scritto in un'altra forma pi\u00f9 economica.\nPer dividere formula_6 per formula_7, infatti.:\nAbbiamo ottenuto, quindi, che:\ndove\nDivisione polinomiale per \"ax\" \u2212 \"k\".\nApplicando una facile trasformazione, la regola di Ruffini si pu\u00f2 generalizzare anche per le divisioni di un polinomio per un binomio qualsiasi di primo grado . Infatti, considerando la relazione fondamentale\ndividendo tutto per formula_14 (sicuramente diverso da formula_15) otteniamo\nDetti formula_17 e formula_18 otteniamo:\nDunque il quoziente richiesto formula_20 \u00e8 anche il quoziente della divisione di formula_21 per formula_22, che si pu\u00f2 ottenere con la regola appena esposta. Per trovare il resto richiesto formula_23 baster\u00e0 moltiplicare il resto ottenuto formula_24 per formula_14.\nTrovare le radici di un polinomio.\nIl teorema delle radici razionali afferma che se un polinomio\nha coefficienti interi, le sue radici razionali sono sempre della forma formula_27, dove formula_28 e formula_29 sono interi coprimi, formula_28 \u00e8 un divisore (non necessariamente positivo) di formula_31 e formula_29 un divisore di formula_33. Se il nostro polinomio \u00e8 quindi\nle radici razionali possibili appartengono all'insieme dei divisori interi di formula_35 che sar\u00e0:\nQuesto \u00e8 un esempio semplice, perch\u00e9 il polinomio \u00e8 monico (cio\u00e8, formula_37); per i polinomi non monici, l'insieme delle possibili radici comprender\u00e0 alcune frazioni, ma solo in numero finito, dato che formula_33 e formula_31 hanno ciascuno un numero finito di divisori interi. In ogni caso per i polinomi monici ogni radice razionale \u00e8 un intero, e quindi ogni radice intera dev'essere un divisore del termine costante. Si pu\u00f2 dimostrare che questo resta vero anche per i polinomi non monici: insomma, \"per trovare le radici intere di un polinomio a coefficienti interi, basta verificare i divisori del termine costante\". Infatti, ogni polinomio non monico pu\u00f2 essere ricondotto al caso monico, semplicemente dividendo i coefficienti per formula_33.\nProvando pertanto a porre formula_41 pari a ciascuna delle radici possibili, si pu\u00f2 provare a dividere il polinomio per formula_42. Se il polinomio quoziente risultante ha resto 0, abbiamo trovato una radice. Questo metodo per\u00f2 non permette di trovare radici irrazionali o complesse.\nResta evidente che se formula_43 per formula_44, vale a dire che tutti i termini del polinomio formula_6 hanno coefficiente positivo, allora le uniche radici possibili per cui provare a dividere il polinomio sono quelle di segno negativo, inteso che nel polinomio vi s\u00eca almeno un termine con potenza di formula_46 ed formula_47 \"dispari\".\nSe, per esempio volessimo trovare le radici del precedente polinomio formula_6, dobbiamo dividere formula_6 per il binomio formula_50 dove formula_14 \u00e8 una delle radici possibili. Se il resto \u00e8 uguale a formula_15, il numero utilizzato \u00e8 una radice:\nformula_55 e formula_56 sono radici, mentre formula_57 e formula_58 non lo sono.\nPossiamo quindi scrivere il polinomio scomposto:\nEguagliando formula_60 per trovare le radici del polinomio, otteniamo che queste sono formula_61 (con molteplicit\u00e0 formula_62) e formula_63\nFattorizzazione polinomiale.\nDopo avere usato il metodo \"formula_27\" mostrato sopra (o un qualunque altro modo) per trovare tutte le radici razionali reali di un certo polinomio, \u00e8 semplice sfruttarle per fattorizzare parzialmente il polinomio stesso: a ogni fattore formula_42 che divide un polinomio dato corrisponde una radice formula_41, e viceversa.\nQuindi, se abbiamo il polinomio:\ne abbiamo trovato come sue radici:\nconsideriamo il prodotto:\nPer il teorema fondamentale dell'algebra, formula_20 sarebbe uguale a formula_6 se tutte le radici di formula_6 fossero razionali. Ma \u00e8 assai probabile che formula_20 non sia uguale a formula_6, dato che formula_6 potrebbe avere anche radici irrazionali o complesse. Consideriamo allora il polinomio quoziente\nSe formula_77, allora formula_78. Altrimenti, formula_79 sar\u00e0 un polinomio, per la precisione un altro fattore di formula_6 che non ha radici razionali in formula_81. Dunque\n\u00e8 una fattorizzazione completa di formula_6 su formula_84 se formula_85 altrimenti sar\u00e0 una fattorizzazione completa su formula_84, ma ci saranno altri fattori su formula_87 o su formula_88.\nPrimo esempio: nessun resto.\nSia\nCon i metodi descritti sopra, troviamo che le radici razionali di formula_6 sono:\nPertanto, il prodotto di (formula_46 \u2212 ciascuna radice) \u00e8\nformula_94 d\u00e0\nE cos\u00ec il polinomio fattorizzato \u00e8 formula_96:\nSecondo esempio: con resto.\nSia\nCon i metodi descritti sopra, troviamo che le radici razionali di formula_6 sono:\nPertanto, il prodotto di (formula_46 \u2212 ciascuna radice) \u00e8\nformula_94 d\u00e0\nDato che formula_105, il polinomio fattorizzato sui razionali \u00e8 formula_106:"}
{"id": "115670", "revid": "200568", "url": "https://it.wikipedia.org/wiki?curid=115670", "title": "Avviso di chiamata", "text": "L'avviso di chiamata \u00e8 un servizio opzionale che informa un utente telefonico, normalmente gi\u00e0 impegnato in una chiamata, della presenza di una nuova chiamata entrante, tramite un avviso. Tale avviso \u00e8 costituito da un semplice messaggio acustico nelle linee PSTN, mentre per le linee ISDN vi sono delle differenze.\nIn queste, infatti, il servizio avvisa l'utente dell'arrivo di una nuova chiamata quando entrambi i canali sono impegnati. Normalmente, cio\u00e8 in assenza di tale servizio opzionale, una chiamata \u00e8 presentata all'utente solo se questi ha almeno un canale libero per poterla gestire. In questo caso il telefono squilla come di consueto e si pu\u00f2 decidere se rispondere o meno. Se entrambi i canali sono occupati e il servizio non \u00e8 stato attivato, chi chiama ricever\u00e0 immediatamente il classico tono di \"occupato\" e il chiamato non verr\u00e0 avvisato della chiamata se non eventualmente in seguito, nel caso per mezzo di altri servizi opzionali a pagamento.\nNel caso il servizio risulti attivo, e sia disponibile, per poter rispondere alla nuova chiamata entrante, occorre liberare un canale, tipicamente mettendo in attesa una chiamata in corso (funzione \"hold\" - trattieni - sequenza di tasti R 2). Per respingere la singola chiamata entrante utilizzare la sequenza di tasti R 1. Essendo entrambi i canali impegnati, non ci sono limiti o restrizioni su quale dei due canali possa essere usato per accettare la chiamata entrante.\nNormalmente il servizio, una volta sottoscritto, pu\u00f2 essere in ogni momento attivato, disattivato e verificato se \u00e8 attivo o disattivo:"}
{"id": "115672", "revid": "372624", "url": "https://it.wikipedia.org/wiki?curid=115672", "title": "Luigi Galvani", "text": "Luigi Galvani \u00e8 oggi ricordato per la scoperta dell'elettricit\u00e0 biologica e di alcune sue applicazioni, come la cella elettrochimica, il galvanometro e la galvanizzazione.\nBiografia.\nGli anni della formazione.\nLuigi Galvani nacque il 9 settembre del 1737 a Bologna da Domenico Galvani e Barbara Foschi, donna di buona famiglia bolognese. Galvani e il suo fratellastro maggiore, Francesco, trascorsero un'infanzia serena e piuttosto agiata, di cui si hanno poche notizie, in una casa della via oggi detta via Guglielmo Marconi a Bologna.\nUn ruolo fondamentale nell'istruzione del giovane Galvani va attribuito all'educazione ricevuta dai Padri Filippini dell'oratorio di San Filippo Neri. L'ordine si ispira agli ideali del \"cattolicesimo illuminato\" promosso da Ludovico Antonio Muratori e importato a Bologna da Prospero Lorenzo Lambertini (vescovo della citt\u00e0 e, dal 1740, Papa con il nome di Benedetto XIV), e si prodiga al fine di incentivare iniziative volte al miglioramento della vita dei cittadini attraverso il ritorno ad una religiosit\u00e0 pi\u00f9 razionale e meno superstiziosa (si \u00e8 parlato, a questo proposito, di \"regolata devozione\"). Probabilmente Galvani fu allievo anche di Giambattista Roberti, un padre gesuita professore di Filosofia e Sacre Scritture, il quale, pur appartenendo ad un ordine religioso differente, condivideva il moderatismo religioso dei padri filippini.\nGi\u00e0 dalle sue prime esperienze studentesche appare il suo orientamento di vita: egli rimase sempre un convinto sostenitore dei valori cristiani su cui si fondava la sua educazione, come l'importanza fondamentale attribuita al metodo sperimentale nell'indagine sulla natura e l'idea che il sapere dovesse avere come fine l'utile della societ\u00e0. \u00c8 emblematica, a tale proposito, la decisione, di molto posteriore, di non giurare fedelt\u00e0 alla Repubblica Cisalpina instaurata in Italia da Napoleone Bonaparte, come veniva richiesto a tutti i dipendenti pubblici, compresi i docenti universitari: scelta in linea con un libretto uscito in quegli anni in cui l'autore, di formazione filippina, sosteneva l'incompatibilit\u00e0 fra la fede cattolica e gli ordinamenti politici napoleonici.\nGli studi di Medicina.\nLa famiglia di Galvani era in linea con il \"cattolicesimo illuminato\" di Ludovico Antonio Muratori, tanto che alcuni riconducono agli ideali muratoriani la scelta, piuttosto inusuale per i figli delle classi mercantili, di iscrivere all'universit\u00e0 i fratelli Galvani. Mentre Francesco Galvani venne avviato allo studio del diritto canonico per poi intraprendere con successo la carriera di avvocato, Luigi Galvani si iscrisse alla facolt\u00e0 di Medicina e Filosofia. Nonostante lo zio Giuseppe Galvani, fratello di Domenico, avesse vestito gli abiti ecclesiastici, Galvani prefer\u00ec questa strada perch\u00e9, secondo gli ideali filippini e muratoriani, il clero secolare non solo era bisognoso di profonde riforme, ma anche decisamente troppo numeroso.\nGalvani inizi\u00f2 a frequentare la Scuola di Medicina dell'Universit\u00e0 di Bologna nel 1754, laureandosi cinque anni dopo. In quegli anni, il professore e maestro della Facolt\u00e0 di Medicina era Jacopo Bartolomeo Beccari, allievo di Marcello Malpighi. Galvani rimase profondamente impressionato dal metodo di insegnamento di Beccari, che, accanto alla medicina tradizionale, proponeva ai suoi studenti le scoperte degli scienziati pi\u00f9 recenti (come lo studio malpighiano sulle ghiandole), e insisteva nell'importanza da attribuire alle parti solide dell'organismo in netto contrasto con la teoria umorale ippocratica. Decisiva nella sua formazione universitaria fu anche l'influenza di Domenico Gusmano Galeazzi, (4 agosto 1686-30 luglio 1775) professore di Fisica Medica dell'Istituto e futuro suocero di Galvani, che, mentre in aula insegnava i fondamenti per la conoscenza della scienza medica, invitava a casa i suoi studenti per le dissezioni anatomiche (pratica ripresa in seguito dallo stesso Galvani). Molto probabilmente fu proprio nel salotto di Galeazzi che Galvani svilupp\u00f2 la passione per la conoscenza diretta dei fenomeni naturali e la convinzione che il corpo umano potesse essere manipolato. Occorre citare anche un altro importante personaggio che ebbe un ruolo fondamentale nell'istruzione del giovane Galvani: Giovanni Antonio Galli, professore di Ostetricia, a cui egli succeder\u00e0 nel 1782.\nQuesti tre personaggi (Beccari, Galeazzi e Galli) ebbero un'influenza decisiva nella formazione universitaria di Galvani e rappresentano perfettamente la figura dell'intellettuale ricettivo nei confronti degli indirizzi scientifici emersi fra Seicento e Settecento, e, allo stesso tempo, fortemente radicato nella tradizione medica.\nCarriera accademica.\nDopo aver frequentato l'Universit\u00e0 e l'Istituto delle scienze a Bologna, Galvani cominci\u00f2 a recarsi negli ospedali cittadini per apprendere la pratica medica. In quel periodo a Bologna erano attivi nove ospedali: tra i principali, quelli di Santa Maria della Vita e di Santa Maria della Morte, San Giobbe, San Lazzaro e Sant'Orsola. Galvani frequent\u00f2 quello di Santa Maria della Morte, dove fece richiesta per diventare assistente, privilegio concesso solo agli studenti migliori del corso di Medicina che avevano terminato il corso di studi ma non avevano ancora conseguito la laurea. La sua richiesta fu respinta, ma fortunatamente qualche anno dopo (nel 1764) gli fu concesso di diventare sostituto del suo maestro, Giovanni Antonio Galli, che operava presso il Sant'Orsola.\nDopo aver conseguito, nel luglio 1759, il titolo di dottore in Filosofia e Medicina, Galvani si trov\u00f2 di fronte ad un bivio, dovendo scegliere fra l'esercizio della professione medica e la possibilit\u00e0 di diventare insegnante universitario. Ben presto Galvani si rese conto che il ruolo di docente universitario lo avrebbe costretto a fare a meno di:\n Nonostante questa consapevolezza, egli decise di dedicarsi alla carriera accademica.\nGrazie alla raccomandazione avuta dal fratellastro Francesco, nel 1762 Galvani entr\u00f2 nell'Accademia dei Vari, ambiente che contribu\u00ec ad arricchire le sue doti di oratore e di ricercatore e che gli permise di conoscere esponenti della nobilt\u00e0 che furono determinanti per la sua carriera accademica. Nel gennaio dello stesso anno, Galvani lesse i suoi primi discorsi pubblici in due sedute dell'Accademia delle Scienze di cui era stato eletto \"alunno\" l'anno precedente. In giugno present\u00f2 una serie di tesi da discutere nell'Archiginnasio per ottenere un posto nell'insegnamento universitario.\nL'impegno di Galvani fu ben ripagato: nel 1763, infatti, ottenne sia il titolo di Anatomico Ordinario, ruolo ricoperto anche dai suoi maestri, Beccari e Galeazzi, che quello di lettore di Medicina. Nel 1766 si rese vacante il posto di custode delle Camere di Anatomia dell'Istituto delle Scienze. Tale posto non venne messo a concorso ma l'Assunteria di Istituto propose come unico nome quello di Galvani. Grazie anche all'appoggio del suocero, egli riusc\u00ec ad ottenere questo incarico e a diventare \"accademico benedettino\". Tali posizioni lo costringevano a diversi obblighi, fra cui quello di tenere all'Accademia delle Scienze almeno una dissertazione all'anno. Egli inoltre doveva tenere lezioni di Anatomia non solo a studenti di medicina, ma anche a pittori e scultori, preferendo l'uso di modelli in cera ai cadaveri e alle illustrazioni. Nel 1768 presiedette la famosa funzione anatomica, un vero e proprio spettacolo che si svolgeva presso il teatro anatomico dell'Archiginnasio.\nNel 1780 gli viene offerta, per la terza volta nella sua carriera, l'opportunit\u00e0 di tenere un corso pubblico di Anatomia nel Teatro dell'Archiginnasio: \u00e8 interessante sottolineare che la prima disputa si tenne con il Priore degli Scolari (la massima autorit\u00e0 studentesca dell'epoca) poich\u00e9 nessuno dei docenti a cui spettava il compito di disputare con Galvani si present\u00f2. La tematica pregnante su cui Galvani aveva fondato il corso era il ruolo fondamentale dell'elettricit\u00e0 nella vita dell'organismo: il corpo, infatti, veniva presentato come una macchina in grado di scambiare elettricit\u00e0. La teoria presentata da Galvani traeva i suoi presupposti dalle pubblicazioni di Giovanni Battista Beccaria e dagli studi di Pierre Bertholon de Saint-Lazare e Francesco Giuseppe Gardini, i quali sostenevano che \"il fluido o foco elettrico\" fosse un principio universale e che la quantit\u00e0 di fluido presente determinasse le reazioni specifiche.\nNel 1782 Galvani ottenne un altro prestigioso incarico: infatti, pochi giorni dopo la morte di uno dei suoi mentori, Giovanni Antonio Galli, l'Assunteria del collegio benedettino lo incaric\u00f2 di prendere il suo posto come professore di Ostetricia. Una novit\u00e0 assoluta rispetto al ruolo ricoperto in precedenza (Galvani era professore di Anatomia) con cui lo scienziato si dovette confrontare: oltre all'oggetto del corso di studi, cambi\u00f2 anche l'uditorio, dal momento che ai corsi di ostetricia era molto elevata la percentuale di donne, che speravano di poter ottenere il ruolo di levatrice. Galvani ricopr\u00ec questo ruolo con molta dedizione e passione, come testimonia una fonte dell'epoca: \nGalvani, oltre alla cattedra, eredit\u00f2 da Galli anche la collezione di modelli ostetrici oggi in mostra al Museo di Palazzo Poggi.\nGli ultimi anni.\nGalvani continu\u00f2 a ricoprire prestigiosi incarichi universitari fino al 1797, anno in cui si rifiut\u00f2 di prestare giuramento di osservanza alla Costituzione Repubblicana, in quanto riteneva contrastasse con i suoi principi religiosi (egli era infatti divenuto un membro del Terz'Ordine Francescano nel 1780) e questo rifiuto port\u00f2 alla sospensione di tutte le cariche pubbliche da lui rivestite e alla sua emarginazione.\nSotto il governo napoleonico, Galvani fu iscritto nel registro dei \u201cprofessori emeriti\u201d ma, ignaro di questo, decise di trasferirsi nella sua casa d'infanzia dove mor\u00ec nel dicembre del 1798, dopo aver trascorso gli ultimi anni della sua vita ad occuparsi dei nipoti (in particolare Giovanni Aldini, con cui condivideva orientamento e idee politiche e Camilla, che lo aiutava a svolgere gli esperimenti in laboratorio): queste erano le sue attivit\u00e0 fino a pochi mesi prima della sua morte, a testimonianza della sua grande passione per la scienza e per la comunit\u00e0.\nI coniugi Galvani vennero sepolti a Bologna in una cappella laterale della chiesa del Corpus Domini, adiacente all'omonimo monastero, dove ancora oggi si trova un'iscrizione che recita\nVita privata.\nNel gennaio 1764 Galvani spos\u00f2 Lucia Maddalena Galeazzi. I due si erano incontrati per la prima volta in un luogo religioso, come si evince da un elogio scritto dallo stesso Galvani in onore della moglie. Lucia era una donna molto istruita con numerose doti culturali, tanto che spesso veniva chiamata a correggere gli scritti del marito. I due sposi si trasferirono in casa Galeazzi e Galvani prese il suocero a proprio modello sia nella vita privata che professionale. Sotto il profilo privato a partire dal 1780 la vita di Galvani fu sconvolta da fatti piuttosto turbolenti: Gusmano Galeazzi, padre di Lucia e suo suocero, era gravemente malato e l'amministrazione del patrimonio familiare spettava alla moglie, Paola Mini. Quest'ultima, su consiglio di una cameriera che viveva a spese della famiglia Galeazzi, invit\u00f2 i coniugi Galvani a trovare una nuova sistemazione. La cacciata dalla casa del suocero fu un duro colpo per lo scienziato, non solo per il forte legame affettivo che nutriva nei confronti del suocero, ma anche perch\u00e9 Galvani aveva ereditato da lui il laboratorio di Anatomia, in cui poteva svolgere in tranquillit\u00e0 i suoi esperimenti. Gli anni successivi furono segnati da diversi lutti: nel 1775 mor\u00ec il padre della moglie Gusmano, seguito dai propri genitori, Barbara Foschi nel 1777 e Domenico Galvani nel 1778. Lo studioso riusc\u00ec ad uscire da questo periodo di reiterati lutti grazie all'aiuto della moglie e al sostegno della fede: il 19 giugno 1780 Galvani, dopo un anno di noviziato, divenne terziario francescano presso il convento di S. Paolo in Monte: ancora oggi, all'entrata della chiesa di S. Paolo, chiamata anche \"dell'Osservanza\", \u00e8 possibile osservare una targa che commemora questo evento.\nLo studio dell'elettricit\u00e0 animale.\nGli studi per i quali Galvani \u00e8 maggiormente ricordato riguardano la cosiddetta elettricit\u00e0 animale. Gli anni ottanta furono cruciali per la sua attivit\u00e0 scientifica: nel triennio 1780-1783 Galvani passava oltre sedici giorni al mese rinchiuso nel suo laboratorio, circondato da assistenti e personaggi autorevoli, come Francesco Sacchetti e Sebastiano Canterzani, e affiancato dalla moglie Lucia (alcuni attribuiscono a lei la scoperta del movimento nelle gambe delle rane). La scelta della rana come cavia per gli esperimenti scientifici non deve stupire: questa era, infatti, un animale comunemente usato in laboratorio, anche da scienziati illustri di poco precedenti come Marcello Malpighi. Le notizie riguardanti i dettagli dell'esperimento vengono fornite da Galvani stesso, che nel 1791 pubblic\u00f2 il \"De viribus electricitatis in motu musculari\", un opuscolo in cui erano illustrati tutti i processi che portarono alla scoperta dell'elettricit\u00e0 animale.\nAlcuni fisiologi avevano mostrato sperimentalmente che uno stimolo applicato a un nervo causa la contrazione del muscolo ad esso collegato; Galvani stesso si accorse del fenomeno per la prima volta nel 1790, mentre dissezionava una rana. Egli scrisse infatti:\nGalvani ipotizz\u00f2 quindi una relazione fra elettricit\u00e0 e vita, e decise di continuare a condurre esperimenti sulle rane, osservando il movimento dei muscoli in relazione alla carica elettrostatica con cui venivano toccati. Galvani ipotizz\u00f2 l'esistenza di una relazione fra elettricit\u00e0 e vita, definita \u201celettricit\u00e0 intrinseca all'animale\u201d che produce la contrazione dei muscoli, che, oltre ad essere dei rivelatori sensibilissimi, erano dei \"serbatoi\" di elettricit\u00e0.\nQuesta idea fu accolta con entusiasmo da molti fisiologi, ma incontr\u00f2 la ferrea opposizione di altri colleghi, come Alessandro Volta, all'epoca stimato professore di fisica presso l'Universit\u00e0 di Pavia. Volta credeva infatti che le contrazioni dei muscoli non fossero causate dall'elettricit\u00e0 presente nell'animale, ma fossero dovute ad un'irritazione dei nervi; mentre Galvani pensava che l'elettricit\u00e0 venisse prodotta\u00a0\u2013 e trasmessa\u00a0\u2013 dal cervello e controllata attraverso i nervi. Nonostante l'aspra polemica, entrambi i contendenti avevano ragione: gli studi di Galvani furono fondamentali per l'invenzione della pila chimica e introdussero il concetto di 'segnali nervosi', mentre Volta costru\u00ec la pila voltaica.\nMonumenti e tributi.\nMolti sono i comuni che hanno reso omaggio a Galvani: tra i molti riferimenti \u00e8 di una certa rilevanza la statua che lo raffigura durante i suoi celebri esprimenti con le rane sita nell'omonima piazza a Bologna, opera dello scultore romano Adalberto Cencetti. \nGli sono stati inoltre dedicati: un cratere lunare, un asteroide e numerosi istituti scolastici e vie delle citt\u00e0 d'Italia."}
{"id": "115673", "revid": "446353", "url": "https://it.wikipedia.org/wiki?curid=115673", "title": "Wehrmacht", "text": "Wehrmacht (; dal tedesco: \"Forza di Difesa\") \u00e8 il nome assunto dalle Forze Armate tedesche con la riforma del 1935 e per tutta la durata della seconda guerra mondiale, fino all'agosto 1946, quando fu formalmente sciolta dopo la resa incondizionata della Germania del 7 maggio 1945.\nDalle ceneri delle forze armate dell'Impero tedesco, a partire dal 1919 si erano costituite quelle della Repubblica di Weimar, che nel 1921 avevano preso il nome di Reichswehr, mantenuto fino al 1935. In seguito alla sconfitta della Germania nel secondo conflitto mondiale, le due repubbliche nate nel 1949 si sarebbero dotate ciascuna di un proprio strumento di difesa: la Bundeswehr (1955) nella Repubblica Federale di Germania, e la Nationale Volksarmee (1956) nella Repubblica Democratica Tedesca.\nLa Wehrmacht era costituita da tre Forze Armate:\nEra sottoposta ad un Comando supremo denominato Oberkommando der Wehrmacht (OKW), cui sottostavano i Comandi supremi delle tre Forze Armate, che tuttavia godevano di larga autonomia. Il primo comandante in capo della Wehrmacht fu il feldmaresciallo Werner von Blomberg che venne destituito nel 1938 dal F\u00fchrer Adolf Hitler che assunse da quel momento anche la guida suprema delle forze armate tedesche. La Wehrmacht, che acquis\u00ec una formidabile reputazione di efficienza bellica durante la seconda guerra mondiale ed occup\u00f2 per un certo periodo di tempo gran parte dell'Europa, viene considerata la pi\u00f9 grande forza combattente della storia tedesca e quella dotata di maggior potere rispetto a qualsiasi altra precedente formazione militare germanica.\nStoria.\nDopo il trattato di Versailles.\nIl trattato di Versailles del 1919 limitava le forze terrestri tedesche a sette divisioni di fanteria e tre di cavalleria per complessivi 100\u00a0000 uomini dei quali 4\u00a0000 ufficiali e stabiliva che i reggimenti di fanteria, di cavalleria, di artiglieria campale e i battaglioni del genio potessero avere un deposito; il tutto non poteva essere inquadrato in pi\u00f9 di due corpi d'armata, con il relativo quartier generale; lo stato maggiore generale era disciolto e ne era proibita la ricostituzione sotto qualsiasi forma che fosse orientata ad assicurare delle capacit\u00e0 complessive di comando e controllo; anche il personale con status di ufficiale presente nei ministeri non poteva superare il numero di 300 unit\u00e0, comprese nelle 4\u00a0000 gi\u00e0 menzionate. Per gli ufficiali della marina mercantile era proibita qualsiasi forma di addestramento presso la marina militare, come recitava l'articolo 194 del trattato.\nIl trattato quindi limit\u00f2 fortemente le capacit\u00e0 militari della Germania, le forze armate non potevano avere pi\u00f9 di 100\u00a0000 uomini a lunga ferma e per molti anni non fu possibile alle forze armate tedesche di costruire o adoperare artiglieria pesante, carri armati, aeroplani, sottomarini e gas tossici.\nCon questi presupposti doveva essere impossibile ricostituire l'efficienza di una forza armata che rappresentasse una minaccia per gli altri paesi.\nIl riarmo e la coscrizione obbligatoria.\nIl 2 agosto 1934, in seguito alla morte del presidente von Hindenburg, Hitler assunse la carica di comandante supremo delle forze armate e ai soldati tedeschi fu imposto il giuramento al F\u00fchrer. Il 16 marzo 1935 venne annunciato il ripristino della coscrizione obbligatoria, resa effettiva da una legge del 21 marzo seguente, mentre gi\u00e0 dal 1\u00ba marzo era stata resa pubblica la costituzione di una forza aerea tedesca, mettendo cos\u00ec fine alle limitazioni che il trattato di Versailles aveva imposto alla Germania al termine della prima guerra mondiale riguardo alla consistenza e alla potenza delle sue forze armate. Nei quattro anni successivi l'esercito tedesco si trasform\u00f2 dalla \"Reichswehr\" del generale Hans von Seeckt alla \"Wehrmacht\" di Hitler. Lo stesso von Seeckt aveva accuratamente selezionato dopo il 1919 i giovani ufficiali pi\u00f9 promettenti, che successivamente diventeranno gli ufficiali superiori e generali della Wehrmacht; tra i nomi che diventeranno pi\u00f9 noti Alfred Jodl, Fedor von Bock, Gerd von Rundstedt, Walther von Brauchitsch, Wilhelm Ritter von Leeb, Johannes Blaskowitz.\nPer tutte le forze armate la coscrizione venne inizialmente fissata ad un anno, ma dal 24 agosto 1936 aument\u00f2 a due. Aver militato nel Reichswehr, nella Luftstreitkr\u00e4fte o nelle forze di polizia prima del 1\u00ba marzo 1935 non comport\u00f2 sconti sul piano della coscrizione. Il ricevimento del \"Kriegsbeorderung\" (foglio di chiamata) non significava l'immediato ingresso nelle forze armate. Prima infatti, dal compimento del diciassettesimo anno di et\u00e0, era obbligatorio servire con il Reichsarbeitsdienst (RAD, servizio lavoro del Reich) contribuendo alla costruzione di opere pubbliche e, col passare degli anni, del Vallo Atlantico nonch\u00e9 alla ricostruzione delle fabbriche danneggiate dai bombardamenti aerei Alleati. Il servizio nel RAD includeva regolari marce, competizioni sportive e rudimenti dell'arte militare con lo scopo di preparare il futuro soldato alla vita militare.\nGli aspiranti sottufficiali vennero individuati tra gli uomini con un'et\u00e0 compresa tra i 27 e i 35 anni che, se ritenuti idonei dopo ventotto settimane di addestramento, avevano la possibilit\u00e0 di entrare nella vera e propria \"Unteroffizierschule\" (scuola sottufficiali). Questo purch\u00e9 avessero accettato, come era regola nel Reichswehr, di prestare servizio per dodici anni, aumentabili di due anni alla volta fino ad un massimo di diciotto; questa opzione venne abolita nell'ottobre 1939. Gli ufficiali invece dovevano rimanere nelle forze armate fino all'et\u00e0 pensionabile, fissata ad un massimo di 65 anni; poteva esserci un congedo prematuro se l'ufficiale fosse stato ritenuto inadatto al grado successivo, ma solo in tempo di pace.\nAgli uomini che avessero fatto domanda volontaria di ingresso nelle forze armate prima del servizio nel RAD o per un periodo pi\u00f9 lungo di quello richiesto dalla legge era concesso il privilegio di scegliere la forza armata in cui servire (esercito, marina o aviazione) e persino la specialit\u00e0 a cui essere assegnati (ad esempio carrista, sommergibilista o membro degli equipaggi di volo). Il soddisfacimento della richiesta non era tuttavia assicurato ma il servizio nel RAD era abbreviato a soli due mesi. All'inizio della guerra il periodo di servizio di due anni venne sospeso e al suo posto fu introdotto il servizio obbligatorio per tutta la durata delle ostilit\u00e0, al termine delle quali fu previsto che, volontariamente ma con decisione da prendersi entro i primi due anni di servizio, sarebbe stato possibile prolungare la ferma per quattro anni e mezzo o a vita con vantaggi sul piano delle promozioni.\nHeer.\nL'esercito tedesco rimase inizialmente limitato dal trattato di Versailles a 15.000 uomini tra soldati e ufficiali. Entro il 1920 inoltre i volontari non avrebbero dovuto essere pi\u00f9 di 100.000, fu vietata la coscrizione obbligatoria e sciolto lo stato maggiore cos\u00ec come le accademie militari.\nLa debolezza della Repubblica di Weimar e le umiliazioni imposte dagli Alleati portarono al putsch di Kapp del marzo 1920, in seguito al quale il generale Walther von L\u00fcttwitz prese brevemente il potere a Berlino. In questo clima di forte tensione si propose come artefice del riarmo tedesco il generale Hans von Seeckt. Sostenitore di una maggiore fedelt\u00e0 verso la nazione piuttosto che alle deludenti istituzioni di Weimar, Seeckt (agendo segretamente per via del trattato di Versailles) integr\u00f2 i \"Freikorps\" nell'esercito e ne aument\u00f2 le file grazie a veterani della prima guerra mondiale e a nazionalisti, tuttavia sanc\u00ec l'incompatibilit\u00e0 della politica con la vita militare vietando ai militanti nei \"Freikorps\" di iscriversi ad un qualsiasi partito. Le scuole ufficiali ripresero vita sotto le mentite spoglie di \"corsi di formazione e specializzazione\" e anche la polizia fu impostata come serbatoio di uomini per l'esercito.\nSfruttando il fatto che il trattato di Versailles non imponeva paletti per il numero dei sottufficiali, von Seeckt addestr\u00f2 circa 40.000 tra sergenti e caporali alle mansioni ricoperte normalmente da un ufficiale, cosicch\u00e9 nell'ipotesi di un'espansione futura non mancassero uomini validi per coordinare le operazioni militari. La cronica instabilit\u00e0 politica della Repubblica di Weimar, testimoniata anche dal putsch di Monaco del 1923, favor\u00ec von Seeckt che apr\u00ec al dialogo con Mosca ottenendo il permesso di costruire due scuole militari in territorio sovietico gestite dal \"Sondergruppe R\", fondatore tra l'altro di un ufficio che si occuper\u00e0 della costruzione di fabbriche volte alla produzione di armamenti.\nIl licenziamento di von Seeckt nel 1926 and\u00f2 a vantaggio del Partito Nazista, notevolmente cresciuto a seguito delle elezioni del 1930 ma che tuttavia trov\u00f2 un avversario nel nuovo comandante della Reichswehr Kurt von Hammerstein-Equord e nel ministro della difesa Wilhelm Groener, il quale pens\u00f2 di ampliare l'esercito a 200.000 uomini per frenare l'impeto di Hitler e delle sue SA. Nonostante il parere favorevole del presidente von Hindenburg il parlamento non var\u00f2 la legge per sciogliere le formazioni paramilitari naziste e l'esercito, convinto di poter ricavare molto da Hitler, abbandon\u00f2 lo stesso Groener.\nDopo il ripristino del servizio di leva voluto da Hitler si cerc\u00f2 di mitigare il tradizionale autoritarismo dell'esercito prussiano e di migliorare le condizioni del servizio in modo da attirare volontari che optassero per la carriera militare. Comunque, un certo ostacolo al controllo dell'esercito da parte del regime nazista fu rappresentato, inizialmente, da alcuni ufficiali superiori che ne osteggiavano la politica estera troppo aggressiva; tra questi il generale Ludwig Beck, capo dello stato maggiore dell\"'Heer\" e il generale Werner von Fritsch, comandante in capo dell'esercito. Nel 1938 uno scandalo costrinse il ministro della guerra, feldmaresciallo Werner von Blomberg alle dimissioni, ed un'altra opportuna situazione, orchestrata in parte da G\u00f6ring, fece lo stesso con von Fritsch, che era il suo possibile successore; per vari altri ufficiali la posizione fu solo formale e finirono anch'essi con l'approvare i piani del \"F\u00fchrer\": in tal modo l'esercito tedesco della seconda guerra mondiale divenne, almeno fino al 1943, uno strumento leale, obbediente e fidato del dittatore.\nNel 1939 lo Heer contava 98 divisioni, 52 delle quali in servizio attivo e altre 10 immediatamente utilizzabili, mentre le 36 rimanenti erano formate in gran parte da veterani del primo conflitto mondiale e risultavano di fatto carenti di artiglieria e mezzi corazzati. Inoltre con la mobilitazione generale si sarebbero potute allestire altre 10 divisioni \"Ersatz\" (riserva). La fanteria all'inizio del conflitto era armata con l'affidabile fucile Mauser Karabiner 98k, con la moderna mitragliatrice leggera MG 34, con il vecchio mitra MP 18, in procinto di essere sostituito dal nuovissimo MP 40, con mortaio da 81 mm, cannoni controcarro da 37 mm, mitragliere contraeree da 20\u00a0mm, nonch\u00e9 un vecchio cannone da 77\u00a0mm risalente alla prima guerra mondiale. Le unit\u00e0 di artiglieria erano invece ottimamente armate con obici da 105 mm, cannoni da 105 e 155\u00a0mm e con il famoso 8,8 cm FlaK controcarro e contraereo.\nMa il comando supremo tedesco concentr\u00f2 gli sforzi soprattutto nel rinforzare le due armi che i suoi strateghi ritenevano decisive, il carro armato e l'aereo. Per quello che riguarda il primo mezzo, profeta e instancabile propagandista in questo senso fu il generale Heinz Guderian, che elabor\u00f2, con l'approvazione del F\u00fchrer, una teoria basata sulla \"guerra di movimento\", dove il carro armato e l'aeroplano non saranno pi\u00f9 ad ausilio della fanteria, ma le principali armi di sfondamento, autonome, e schierate a protezione della fanteria arretrata. Grazie al lavoro di Guderian, nel settembre 1939 poterono essere schierate 6 divisioni corazzate (Panzer-Division), ciascuna dotata di 288 panzer di cui per\u00f2 la met\u00e0 del tipo Panzer I, carri di sole 6 tonnellate, poco armati e corazzati in modo esiguo; i pi\u00f9 efficaci Panzer IV erano solo 24 per divisione, mentre i restanti erano del tipo Panzer II e III, rispettivamente da 9 e 16 tonnellate e armati con cannoncini da 20\u00a0mm e cannoni da 37\u00a0mm.\nI soldati della \"Wehrmacht\" raggiunsero livelli professionali molto elevati e quando entrarono in guerra, nel 1939, lo fecero con la ferma convinzione di essere i migliori soldati del mondo. Per gran parte della guerra le truppe tedesche, combattive e aggressive, mantennero una chiara superiorit\u00e0 tattica contro i loro avversari sia dell'ovest che dell'est. In particolare i reparti tedeschi, guidati da ufficiali inferiori e sottufficiali in grado di condurre autonomamente il combattimento, si dimostrarono pi\u00f9 elastici e pi\u00f9 resistenti. D'altra parte, a queste elevate capacit\u00e0 tattiche non corrispose, soprattutto a livello dell'alto comando, un'adeguata visione strategica globale, sia a livello di grande strategia, sia a livello operativo e logistico, carenza che nel lungo periodo porter\u00e0 al collasso delle forze armate tedesche anche per mancanza di carburante e materie prime.\nKriegsmarine.\nL'arma che fu pi\u00f9 colpita dai dettati del trattato di Versailles fu la \"Kaiserliche Marine\" soprattutto per via dei timori del Regno Unito di vedersi minacciato il prestigio e la potenza della \"Royal Navy\". La nuova \"Reichsmarine\", nata nel 1921, era ridotta ad una flottiglia di dragamine, rimorchiatori e vecchie corazzate. In aggiunta, era vivo nella memoria di molti tedeschi l'autoaffondamento della \"Hochseeflotte\" e una parte dell'opinione pubblica, compreso Hitler, riteneva inutile riportare la nuova marina militare alla potenza di una volta.\nAgli inizi dell'ottobre 1928 capo della \"Reichsmarine\" divenne il veterano della prima guerra mondiale Erich Raeder. Tenace assertore di un rafforzamento della sua arma, egli trov\u00f2 difficolt\u00e0 nel convincere la classe politica della Repubblica di Weimar ad avallare il suo progetto, ma grazie all'aiuto di von Hindenburg riusc\u00ec finalmente a far partire i suoi piani di rivitalizzazione della \"Reichsmarine\".\nI vari modelli di U-Boot, che secondo gli accordi di Versailles erano proibiti alla Germania, vennero progettati da una fittizia industria straniera (tecnica adottata anche dall'esercito e dall'aviazione), nel caso specifico l'olandese Ingenieurskantoor voor Scheepsbouw, nella realt\u00e0 nient'altro che la Krupp. Questo modo di procedere and\u00f2 avanti fino al marzo 1935, quando Hitler decise di non sottostare pi\u00f9 ai termini del trattato di Versailles. Il 21 maggio dello stesso anno la \"Reichsmarine\" cambi\u00f2 nome in \"Kriegsmarine\" e la produzione di nuove navi cominci\u00f2 in tutto e per tutto, anche perch\u00e9 Hitler aveva abbandonato le sue idee negative sulla marina, ora vista come uno strumento necessario per fare grande la Germania.\nL'ambiguit\u00e0 britannica sul riarmo tedesco venne definitivamente alla luce poco dopo, quando il 18 giugno venne siglato un accordo tra i due paesi secondo il quale il Regno Unito dava il proprio benestare alla ricostituzione di una marina militare tedesca, sebbene in misura non superiore al 35% del tonnellaggio totale della \"Royal Navy\" (percentuale salita al 45% nel caso dei sottomarini). Nei fatti non si concesse molto, anche perch\u00e9 l'arma subacquea non era molto estesa nella \"Royal Navy\" ed era vista principalmente come mezzo di difesa. In ogni caso il 29 giugno 1935 fu varato a Kiel il primo esemplare della classe Tipo I. La prima flottiglia creata con queste imbarcazioni fu chiamata \"Weddingen\" e vi fu posto a capo il capitano di fregata Karl D\u00f6nitz, futuro comandante degli U-Boot tedeschi.\nIl 27 gennaio 1939 Hitler diede la sua approvazione definitiva al cosiddetto \"Piano Z\", un imponente programma di costruzioni navali a lungo termine, avente l'obiettivo di mettere la \"Kriegsmarine\" in condizioni di competere quasi in parit\u00e0 con la \"Royal Navy\" britannica. Il piano era a malapena agli inizi quando scoppi\u00f2 la guerra; viste le circostanze, venne deciso di interrompere la costruzione di grandi navi di superficie in favore della realizzazione di una vasta flotta di sommergibili, pi\u00f9 rapidi e meno costosi da produrre. Cos\u00ec all'entrata in guerra erano disponibili le corazzate \"Scharnhorst\" e \"Gneisenau\", le corazzate tascabili da 10.000 tonnellate (nominali) \"Deutschland\", \"Admiral Scheer\" e \"Admiral Graf Spee\", l'incrociatore pesante \"Admiral Hipper\", gli incrociatori leggeri \"Emden\", \"K\u00f6ln\", \"K\u00f6nigsberg\", \"Leipzig\", \"N\u00fcrnberg\" e \"Karlsruhe\", 21 cacciatorpediniere, 12 motosiluranti e 57 sommergibili oceanici. Ancora in costruzione erano poi gli incrociatori pesanti \"Bl\u00fccher\", \"Prinz Eugen\", \"L\u00fctzow\" (poi ceduto all'URSS nel 1939) e \"Seydlitz\" che non verr\u00e0 mai portato a termine. A queste unit\u00e0 vanno aggiunte poi le possenti \"Bismarck\" e \"Tirpitz\" prodotte tra l'agosto 1940 e il febbraio 1941, la portaerei (mai ultimata) \"Graf Zeppelin\" e 150 \"U-Boote\" (entro il 1\u00ba luglio 1943 ne entreranno in servizio 1.193).\nLuftwaffe.\nDal 1919 alla Germania fu imposto lo scioglimento dell'aviazione militare (\"Luftstreitkr\u00e4fte\") e lo smantellamento di tutti gli aerei rimasti. Ciononostante, lo stato tedesco riusc\u00ec a mantenere segretamente una propria forza aerea che divenne sempre pi\u00f9 forte con il passare degli anni. L'addestramento clandestino dei piloti (in citt\u00e0 come Braunschweig e Rechlin, ma accordi di cooperazione erano stati stretti anche con l'Unione Sovietica e uno dei frutti era stato il centro di addestramento di Lipeck) inizi\u00f2 sin dal 1926 grazie soprattutto alla compagnia aerea nazionale \"Lufthansa\" e al \"Nationalsozialistisches Fliegerkorps\": la prima disponeva di aerei militari come lo Junkers Ju 86 e l'Heinkel He 111 abilmente camuffati da aerei di linea o da trasporto, la seconda aveva alianti e ultraleggeri su cui i futuri piloti della Luftwaffe potevano fare pratica.\nLa vera svolta per\u00f2 venne data dal governo nazista a seguito della decisione di Hitler di riarmare la Germania. La Luftwaffe venne fondata clandestinamente nel 1933 con circa 4.000 addetti mentre erano gi\u00e0 da tempo in produzione vari tipi di aerei militari, e due anni dopo, nel 1935, la creazione venne resa pubblica a tutto il mondo. In data 1\u00ba settembre 1939, la Luftwaffe fu in grado di utilizzare ben 2.695 velivoli, suddivisi in 771 caccia Messerschmitt Bf 109, 408 cacciabombardieri Bf 110 e 1.516 bombardieri tra Junkers Ju 87, Ju 88, Dornier Do 17 e Heinkel He 111.. L\"'Oberkommando der Luftwaffe\" venne assegnato nel 1935 all'ex asso dell'aviazione tedesca, nonch\u00e9 ministro dell'aviazione, Hermann G\u00f6ring, il quale si circond\u00f2 di collaboratori come Erhard Milch (ispettore generale della Luftwaffe), Hans Jeschonnek (responsabile dei rifornimenti, dell'addestramento, della telecomunicazione e delle azioni di guerra) ed Ernst Udet (capo dell'ufficio tecnico). La nomina del personale invece era competenza esclusiva di G\u00f6ring.\nLe strategie di attacco erano ancora in fase di sperimentazione, in particolare, vi erano due linee di pensiero distinte: Walther Wever, comandante dello Stato maggiore generale dell'aviazione fino al 1936, sosteneva l'importanza dei bombardamenti strategici compiuti da aerei quadrimotore; Ernst Udet invece era convinto che l'aviazione dovesse essere usata solamente a supporto delle truppe a terra e per contrastare i velivoli nemici. Forte dell'esperienza bellica in Spagna dove i bombardieri in picchiata svolsero egregiamente il loro compito, e complice la morte accidentale di Wever, Udet riusc\u00ec a convincere l'intero comando della Luftwaffe che la sua linea di pensiero fosse quella da seguire. I progetti per i grandi aerei da bombardamento, come il Do 19 e lo Ju 89, vennero quindi abbandonati.\nNel settembre 1939 la Luftwaffe era composta da quattro \"Luftflotte\" (flotte aeree), con sede a Stettino, Braunschweig, Roth e Reichenbach; a queste se ne aggiunsero altre tre nel corso della guerra, di cui una, la \"Luftflotte Reich\", creata appositamente per la difesa del territorio tedesco.\nIl battesimo del fuoco.\nLa prima occasione per la Wehrmacht di misurarsi con forze armate nemiche venne con la guerra civile spagnola.\nIn appoggio a Francisco Franco, Hitler approv\u00f2 tre massicce operazioni militari tedesche in Spagna. La prima, operazione \"\"Feuerzauber\" (fuoco magico), ebbe inizio verso la fine di luglio 1936, in cui vennero impiegati venti trimotori Junkers Ju 52 e sei caccia di scorta, e inizi\u00f2 il trasferimento delle prime truppe tedesche di stanza in Marocco in Spagna. Nel settembre successivo Hitler mobilit\u00f2 ulteriori uomini e mezzi a favore di Franco, con l'operazione \"Otto\"\", vennero trasferiti in Spagna 24 Panzer I e il numero di uomini della Wehrmacht in territorio iberico fu portato a circa 600-800 unit\u00e0.\nSuccessivamente Hitler appoggi\u00f2 l'ultimo rilevante impegno, con l'impiego della Luftwaffe nelle operazioni di guerra, dall'ottobre 1936, sotto le vesti della Legione Condor. A fianco dell'aviazione italiana effettu\u00f2 diversi bombardamenti terroristici su citt\u00e0 spagnole, tra cui il primo e tristemente famoso effettuato sulla citt\u00e0 di Guernica con il supporto dell'Aviazione Legionaria.\nAnche la Kriegsmarine ebbe un ruolo nella guerra: una squadra tedesca venne attaccata il 29 maggio 1937 dall'aviazione repubblicana, e la corazzata tascabile \"Deutschland\" ebbe 31 morti e 101 feriti, mentre la nave rientrava in Germania per le riparazioni, la gemella \"Admiral Scheer\" bombard\u00f2 per rappresaglia la citt\u00e0 di Almer\u00eda.\nNell'apice del suo impegno, le forze della Wehrmacht in Spagna contarono circa 12.000 unit\u00e0, anche se circa 19.000 combatterono in territorio spagnolo. In totale la Germania nazista riforn\u00ec i nazionalisti spagnoli di circa 600 aerei, 200 carri armati e almeno un migliaio di pezzi d'artiglieria.\nLa politica espansionistica e il ruolo della Wehrmacht.\nDopo essere stato eletto cancelliere del Reich, Hitler inizi\u00f2 subito a perseguire una politica in linea con quanto scritto nel \"Mein Kampf\", ossia l'annullamento dell'umiliante trattato di Versailles, e la conquista dello \"spazio vitale\" (\"Lebensraum\") per il popolo tedesco. In questo senso nel 1933 Hitler fece uscire la Germania dalla Societ\u00e0 delle Nazioni e inizi\u00f2 subito il programma di riarmo della Wehrmacht, che venne impegnata fin dall'inizio nelle azioni militari di annessione della Saar nel 1935 e di rioccupazione militare della Renania nel 1936. Dopo aver riannesso le regioni perse con il trattato del 1919, Hitler rivolse il suo sguardo a est e per attuare i suoi piani il F\u00fchrer ebbe nuovamente bisogno delle sue forze armate.\nL'Anschluss.\nFin dalla salita al potere nel 1933, Adolf Hitler premette per l'annessione dell'Austria come provincia tedesca, supportato anche dal forte peso che il partito nazista austriaco aveva nel paese. In prima istanza, nel 1935, Hitler fece un tentativo in questo senso, ma lo schieramento delle forze italiane alla frontiera del Brennero unita ad una relativamente alta considerazione della solidit\u00e0 dell'apparato militare italiano lo fece desistere. Questo non accadde nel 1938 quando una serie di accordi, il tacito consenso italiano e il mutato clima politico internazionale, permisero alle forze tedesche di entrare senza sforzo in Austria, aumentando il proprio potenziale bellico con l'inserimento in organico delle forze austriache. Il 12 marzo la Wehrmacht attravers\u00f2 la frontiera, il 13 l'annessione divenne effettiva e la svastica sventol\u00f2 su Vienna. Hitler cancell\u00f2 una nazione e port\u00f2 i confini della Grande Germania fino al Brennero, la \"Blumenkrieg\" (guerra dei fiori) era conclusa, e con essa anche l'annessione dell'Austria.\nLa conferenza di Monaco e l'avvicinarsi del conflitto.\nGli accordi di Monaco vennero sottoscritti il 29 settembre 1938 dai rappresentanti di Francia (\u00c9douard Daladier), Regno Unito (Neville Chamberlain), Italia (Benito Mussolini) e Germania (Adolf Hitler), al termine di un convegno tenuto nella capitale bavarese, atto alla risoluzione del problema dei Sudeti, regione con popolazione boema di lingua tedesca che da tempo chiedeva l'annessione alla Germania di Hitler.\nL'impetuosa propaganda tedesca, spinse le altre nazioni sedute al tavolo a cercare una soluzione diplomatica al problema, e alla fine sottoscrissero il documento che permise alla Germania di occupare militarmente la zona dei Sudeti tra il 1\u00ba e il 10 ottobre, a patto che i tedeschi rinunciassero a qualsiasi ulteriore ingrandimento territoriale.\nSudeti e Cecoslovacchia.\nIl 1\u00ba ottobre le truppe tedesche iniziarono l'occupazione dei Sudeti, l'operazione militare era pronta nei minimi dettagli gi\u00e0 da parecchi mesi e questa fu la prova che la sorte della regione era segnata anche senza la firma degli accordi di Monaco.\nL'occupazione dei Sudeti, terra che comprendeva la Boemia, la Moravia e una parte della Slesia, diede alla macchina bellica tedesca considerevoli risorse minerarie ma soprattutto delle industrie belliche efficienti come le fabbriche \u0160koda. Dalle fabbriche cecoslovacche usciranno molti modelli di carri armati in migliaia di esemplari che verranno massicciamente utilizzati soprattutto sul fronte sovietico durante la seconda guerra mondiale, come ad esempio i cacciacarri leggeri della famiglia Marder, derivati dal modello \u0160koda LT vz. 38 e successive evoluzioni.\nNel Protettorato verranno anche successivamente basate scuole ed unit\u00e0 addestrative tedesche.\nLa seconda guerra mondiale.\nLa \"Wehrmacht\" venne impegnata in guerra per quasi sei anni, in tutta Europa e nell'Africa settentrionale, riportando numerosi successi e guadagnando entro il 1942 una posizione di predominio assoluto sul continente. Tuttavia la superiorit\u00e0 logistica e numerica delle forze Alleate in termini di uomini e di armamenti, e la potenza del loro apparato industriale, in particolare di quello degli Stati Uniti d'America, trasformarono a poco a poco il conflitto in una guerra di logoramento. La Germania, priva di alleati potenti, cerc\u00f2 di difendere con mezzi limitati la cosiddetta \"Fortezza Europa\" (\"Festung Europa\") e di ritardare al massimo la sconfitta sul fronte occidentale. Nello stesso tempo impegn\u00f2 per quasi quattro anni gran parte delle sue forze e i reparti migliori sul fronte orientale per contrastare la lenta ma inarrestabile avanzata dell'esercito dell'Unione Sovietica, sperando di resistere fino all'introduzione delle nuove armi segrete in progettazione o fino all'attesa disgregazione dell'alleanza delle potenze nemiche.\nL'invasione della Polonia.\nAllo scoppio della seconda guerra mondiale, il 1\u00ba settembre 1939, l'OKW era presieduto da Wilhelm Keitel, che form\u00f2 due gruppi d'armate per l'invasione della Polonia: il gruppo d'armate Nord (Fedor von Bock) con 18 divisioni, articolate in 4 divisioni dipendenti direttamente dal comando Gruppo d'Armate, 8 divisioni pi\u00f9 una corazzata e la guardia di frontiera inquadrate nella 4\u00aa armata, 5 divisioni e 3 brigate non indivisionate inquadrate nella 3\u00aa armata (di cui una corazzata, la \"3. Panzer-Division\" ed una motorizzata, la \"2. Infanterie-Division (mot)\") e tre brigate indipendenti; il gruppo d'armate Sud (Gerd von Rundstedt) con 34 divisioni di cui 4 corazzate (la 1\u00aa, la 2\u00aa, la 4\u00aa e la 5\u00aa) e 2 motorizzate (la 13\u00aa e la 29\u00aa). A questi gruppi d'armata si aggiungeva il gruppo di armate \"Bernolak\" (slovacco) su 3 divisioni ed un gruppo mobile.\nQueste forze erano massicciamente supportate dalla Luftwaffe con circa 2.000 velivoli, contro i 397 velivoli operativi dell'aviazione polacca, la \"Polskie Lotnictwo Wojskowe\".\nLa guerra sul mare fu invece notevolmente limitata in quanto la Kriegsmarine pot\u00e9 solo appoggiare l'assalto alla base polacca di Westerplatte, con la sua obsoleta corazzata \"Schleswig-Holstein\", che fu comunque la prima unit\u00e0 militare tedesca ad iniziare le ostilit\u00e0, alle 4:00 circa della mattina del 1\u00ba settembre, ed attaccare con alcuni cacciatorpediniere la base di Hel; la difesa di Westerplatte si protrasse fino al 7 settembre, data della resa della guarnigione.\nLe forze armate polacche opposero una strenua resistenza per 36 giorni, ma il \"Blitzkrieg\" tedesco stup\u00ec il mondo e Hitler fu in grado, grazie alle sue vittorie, di rendere innocui i pochi inviti alla prudenza che venivano ancora da alcuni alti ufficiali dell'esercito. Le Panzer-Division mostrarono per la prima volta la loro capacit\u00e0 di movimento e di avanzata in profondit\u00e0 provocando, nonostante alcuni tentativi di contrattacco delle forze polacche, il rapido crollo delle difese nemiche. La maggior parte dell'esercito polacco fu accerchiato in grandi sacche e distrutto, mentre i panzer dei generali Heinz Guderian e Erich Hoepner, dopo aver respinto la cavalleria polacca, avanzarono rapidamente fino a Varsavia, alla Vistola e al Narew, dove i tedeschi si congiunsero con le truppe sovietiche intervenute da est in accordo con le decisioni del Patto Ribbentrop-Molotov. Le perdite della Wehrmacht in Polonia furono di 16.000 morti e 32.000 feriti.\nLa guerra dei convogli.\nFin dal 19 agosto, cio\u00e8 dodici giorni prima dell'inizio delle operazioni in Polonia, le corazzate tascabili \"Deutschland\" e \"Graf von Spee\" e 18 \"U-Boote\" presero posizione nell'Atlantico, dove tra il 1\u00ba settembre 1939 e il 30 marzo 1940 affondarono circa 753.000 tonnellate di naviglio nemico, mentre nella Manica e nel mare del Nord altre 317.154\u00a0t di naviglio verranno colate a picco in seguito ad azioni aeree e a causa di azioni navali e sottomarine.\nMa nonostante questi primi successi, lo scoppio della seconda guerra mondiale colse la Kriegsmarine impreparata ad affrontare le preponderanti forze alleate: il programma di ampliamento della flotta (il \"Piano Z\") fu ufficialmente avviato solo nel gennaio 1939.\nQuesto perch\u00e9 la guerra con altre grandi potenze navali (Gran Bretagna in particolare) non era prevista nell'immediato, ma solo dopo alcuni anni. Quindi, il numero di grandi unit\u00e0 disponibili era piuttosto basso.\nNonostante questa inferiorit\u00e0 numerica, la marina tedesca ottenne risultati molto positivi, soprattutto nei primi anni di guerra. Infatti, la flotta condusse operazioni di appoggio all'invasione della Norvegia, crociere nel Nord Atlantico, nel mare di Barents e nel Mare Artico.\nTali operazioni vennero condotte dapprima anche con l'uso di navi di superficie, come le navi da battaglia \"Bismarck\" e \"Tirpitz\" e le corazzate tascabili come la \"Graf von Spee\", la \"Scharnhorst\" e la \"Gneisenau\", ma poi il carico del contrasto alle flotte alleate pass\u00f2 totalmente sugli U-Boot, i sommergibili d'attacco. In generale, le navi di superficie ottennero buoni risultati, come l'affondamento dell'incrociatore da battaglia \"Hood\". Notevoli risultati furono ottenuti anche dagli incrociatori ausiliari tedeschi, tra cui il celebre Atlantis, che, utilizzati come navi corsare per il contrasto al traffico mercantile alleato, affondarono oltre 140 unit\u00e0, per circa 700.000 tonnellate di naviglio.\nDopo il 1943, la flotta di superficie rimase praticamente ferma nei porti, e la guerra in mare fu condotta soprattutto dagli U-Boot. Questi arrivarono ad operare fino al Golfo del Messico. Tuttavia, lo sviluppo di nuove tecnologie per la scoperta dei battelli subacquei, nonch\u00e9 l'aumento delle unit\u00e0 di scorta ai convogli, resero l'azione dell'arma sottomarina sempre meno efficace.\nAlla fine della guerra, solo due grandi unit\u00e0 di superficie erano ancora in condizioni operative: una era l'incrociatore pesante Prinz Eugen; tutte le altre erano state affondate in azione oppure autoaffondate negli ultimi mesi del conflitto per bloccare gli ingressi dei porti.\nPer quanto riguarda i sottomarini, 751 battelli furono affondati durante le ostilit\u00e0, pari all'80% del totale. Tra gli equipaggi dei sommergibili, che si batterono fino alla fine con valore e disciplina nonostante le crescenti difficolt\u00e0, si contarono 25.870 morti su 40.900 uomini imbarcati durante la guerra, la percentuale di perdite pi\u00f9 alta di qualsiasi altra forza armata di tutte le nazioni combattenti. Pur a costo di perdite molto gravi, gli U-Boot tuttavia ottennero risultati di rilievo: affondarono oltre 2.500 bastimenti nemici, corrispondenti a pi\u00f9 di 13 milioni di tonnellate di naviglio mercantile alleato, minacciarono pericolosamente le linee di comunicazioni marittime della Gran Bretagna creando enormi difficolt\u00e0 e preoccupazioni al \"Premier\" britannico Churchill, intralciarono e rallentarono seriamente, almeno fino alla met\u00e0 del 1943, l'afflusso dei rifornimenti ed equipaggiamenti americani necessari per l'attacco decisivo al Terzo Reich in Europa.\nIl contributo della Kriegsmarine non si limit\u00f2 alla guerra in mare. Infatti, furono costituite unit\u00e0 di terra, che vennero impiegate nelle batterie costiere. Inoltre, a partire dai primi mesi del 1945, furono formate sei divisioni di marina (Marine-Infanterie-Division), che combatterono come fanteria nelle fasi finali della guerra.\nAnche la Luftwaffe partecip\u00f2 con i suoi aerei, soprattutto con il suo ricognitore-bombardiere a lungo raggio Focke-Wulf Fw 200, soprannominato il \"flagello dell'Atlantico\".\nLe vittorie iniziali.\nDopo la vittoria in Polonia e la riuscita campagna aeronavale e terrestre in Scandinavia, la Germania trasfer\u00ec le sue forze ad ovest per preparare l'invasione della Francia. Dopo una serie di rinvie ed accesi contrasti tra l'impaziente Hitler e i suoi pi\u00f9 prudenti generali, nel maggio del 1940 la Wehrmacht sferr\u00f2 finalmente l'offensiva generale all'ovest organizzata in tre gruppi d'armate: gruppo d'armate A (Gerd von Rundstedt) con 45 divisioni di cui 7 corazzate; gruppo d'armate B (Fedor von Bock) con 29 divisioni di cui tre corazzate; gruppo d'armate C (Wilhelm Ritter von Leeb) con 19 divisioni. Il terzo gruppo teneva una posizione difensiva sulla linea Maginot, mentre l'offensiva principale venne lanciata, secondo i piani ideati dal generale Erich von Manstein e sviluppati dallo stato maggiore generale con il contributo dello stesso Hitler, dal gruppo d'armate A nelle Ardenne in direzione della Mosa, con l'appoggio del gruppo d'armate B che nel frattempo avrebbe invaso il Belgio e i Paesi Bassi.\nL'offensiva tedesca d'occidente ebbe uno straordinario e inatteso successo, le Panzer-Division, abilmente guidate da energici generali come Heinz Guderian, Ewald von Kleist e Hermann Hoth e concentrate in massa nel punto decisivo, sbaragliarono rapidamente le difese alleate, costrinsero all'evacuazione a Dunkerque l'esercito britannico e provocarono il crollo della resistenza nemica, costringendo la Francia ad abbandonare la lotta e chiedere l'armistizio, accettando l'occupazione tedesca.\nDal 9 aprile, data in cui forze tedesche invasero la Danimarca e la Norvegia, fino all'armistizio con la Francia, il 22 giugno 1940, l'esercito tedesco dimostr\u00f2 la netta superiorit\u00e0 della sua organizzazione e della sua tattica. Le perdite in Norvegia furono di 5.650 uomini, mentre l'invasione della Francia, del Belgio e dei Paesi Bassi era costata 27.100 morti, 111.000 feriti e 18.300 dispersi, mentre vennero catturati un enorme bottino militare e milioni di prigionieri alleati. Hitler raggiunse una grande vittoria politico-strategica, guadagn\u00f2 consenso e prestigio anche come condottiero militare, pur avendo dimostrato durante la campagna in alcune circostanze indecisione e insicurezza, e accentu\u00f2 la sua fiducia e la sua ambizione espansionistica globale, sempre meno contrastato dai generali della Wehrmacht, ormai convinti della superiorit\u00e0 della loro macchina militare e delle capacit\u00e0 del F\u00fchrer.\nDopo la vittoria sul fronte occidentale la Wehrmacht pianific\u00f2 la difficile operazione di sbarco oltre Manica per attaccare la Gran Bretagna, l'ultimo nemico rimasto in armi contro il Terzo Reich (operazione Leone marino); Hitler mostr\u00f2 qualche incertezza in questa fase sulle scelte politico-strategiche. Dopo il fallimento nel settembre 1940 dei piani di attacco aereo organizzati e condotti con scarsa coerenza dalla Luftwaffe di G\u00f6ring (battaglia d'Inghilterra), il F\u00fchrer prese la decisione di annullare la progettata operazione di sbarco e quindi le unit\u00e0 della Wehrmacht schierate sulle coste francesi vennero progressivamente ritirate e trasferite in altri settori per nuovi progetti operativi.\nL'abbandono dei progetti di invasione delle isole britanniche provoc\u00f2 una rielaborazione complessiva della pianificazione di Hitler e dell'OKW; nell'autunno 1940 quindi vennero organizzati una serie di progetti per intervenire in Romania, in Portogallo, conquistare Gibilterra, occupare la zona libera della Francia. La Wehrmacht progetto inoltre il sostegno dell'alleato italiano, indebolito da una serie di sconfitte contro i britannici e i greci, nel Mar Mediterraneo, in Libia, in Grecia ed anche in Albania. In realt\u00e0 Hitler fin dal luglio 1940 aveva gi\u00e0 preso la sua decisione definitiva e l'aveva comunicata ai suoi pi\u00f9 stretti collaboratori: dopo la vittoria all'ovest il F\u00fchrer riteneva stabilizzata la situazione in Europa e quindi si considerava in grado di sferrare il grande attacco all'est per conquistare lo \"spazio vitale\" per il popolo tedesco, strappando le vaste terre orientali ai popoli slavi che sarebbero stati annientati o deportati.\nQuesta gigantesca offensiva contro l'Unione Sovietica avrebbe avuto inizio nel giugno 1941 e avrebbe richiesto un massiccio potenziamento delle forze terrestri della Wehrmacht che infatti increment\u00f2 le sue formazioni di fanteria e motorizzate e soprattutto raddoppi\u00f2 le sue Panzer-Division che passarono da 10 a 21, equipaggiate con panzer pi\u00f9 potenti ed efficienti anche se in numero minore nelle divisioni. Per il tempo necessario a distruggere il nemico ideologico-razziale orientale la Kriegsmarine e una buona parte della Luftwaffe sarebbero rimaste impegnate contro i britannici per minacciarne le vie di comunicazione e respingere i tentativi di offensiva aerea contro l'Europa occupata.\nInterventi in aiuto dell'Italia.\nNell'intento di rafforzare il suo fianco meridionale in vista dell'invasione dell'Unione Sovietica, Hitler costrinse il principe Paolo Kara\u0111or\u0111evi\u0107, reggente del regno di Jugoslavia, ad entrare nell'alleanza dell'Asse; ma alla fine di marzo del 1941 questi fu destituito da un gruppo di ufficiali dell'esercito jugoslavo favorevoli alla Gran Bretagna e venne proclamato re il principe Pietro II Kara\u0111or\u0111evi\u0107. La risposta di Hitler fu immediata ed efficace: il 6 aprile 1941, oltre venti divisioni della Wehrmacht, tra cui cinque Panzer-Division, invasero il paese balcanico travolgendo ogni resistenza, il 17 aprile la Jugoslavia capitol\u00f2 e con la perdita di soli 558 uomini da parte tedesca, l'esercito jugoslavo fu distrutto e quasi 345.000 uomini fatti prigionieri.\nContemporaneamente, per sostenere l'alleato italiano impegnato da mesi in un'aspra e deludente guerra di posizione contro l'esercito greco, sostenuto da un nuovo corpo di spedizione britannico, il 6 aprile 1941 la Wehrmacht invase anche la Grecia (operazione Marita), con le truppe della 12\u00aa armata del generale Wilhelm List (tra cui tre Panzer-Division). Dopo una breve resistenza anche in questo caso, l'esercito tedesco concluse rapidamente e vittoriosamente la campagna: le truppe britanniche furono costrette a reimbarcarsi a partire dal 22 aprile per evitare la distruzione, le truppe greche schierate in Epiro contro gli italiani, prese alle spalle, si arresero il 20 aprile; la resa totale dell'esercito greco venne siglata a Salonicco il 24 aprile 1941.\nLa campagna si concluse con la conquista dell'isola di Creta, che fu ultimata dai paracadutisti tedeschi il 1\u00ba giugno dopo una violenta battaglia. Si tratt\u00f2 della prima invasione aviotrasportata della storia.\nNel frattempo il 12 febbraio 1941 il generale Erwin Rommel era arrivato a Tripoli per assumere il comando del corpo di spedizione tedesco in arrivo in Africa settentrionale per sostenere l'alleato italiano in grave difficolt\u00e0 dopo la controffensiva britannica che aveva provocato un crollo delle truppe del maresciallo Graziani e la perdita dell'intera Cirenaica. Due giorni dopo arrivarono le prime unit\u00e0 combattenti di quello che sarebbe diventato il famoso \"Deutsches Afrikakorps\": il generale tedesco lanci\u00f2 il 13 marzo un'offensiva contro i britannici con la 5. Leichte-Division tedesca (nel frattempo arrivata interamente e composta da un reggimento corazzato, due battaglioni da ricognizione, tre batterie di artiglieria campale ed un battaglione antiaereo, due battaglioni mitraglieri, oltre a unit\u00e0 minori) e due divisioni italiane. Dopo alcuni brillanti successi iniziali che permisero di riconquistare gran parte della Cirenaica, le forze dell'Asse furono fermate dai britannici a Tobruch. Nei mesi successivi le forze dell'Afrikakorps vennero progressivamente accresciute con l'arrivo a scaglioni della 21. Panzer-Division, della 164\u00aa divisione leggera e della 90\u00aa divisione leggera, oltre che della brigata paracadutisti \"Ramcke\" e di vari reparti minori.\nL'invasione dell'Unione Sovietica.\nIl 22 giugno 1941 alle ore 3.15 fu lanciata l'Operazione Barbarossa, la pi\u00f9 grande invasione della storia militare: per attaccare l'Unione Sovietica l'esercito tedesco poteva contare su 120 divisioni di fanteria, 14 divisioni motorizzate e 19 divisioni corazzate, per un totale di 3.680 carri armati e 3.400.000 uomini. Le forze tedesche erano divise in tre gruppi d'armate che dovevano operare su un vasto fronte; i loro obiettivi erano la distruzione dell'Armata Rossa e la conquista di tutto il territorio ad occidente della linea Volga-Arcangelo. Colta di sorpresa, a causa di gravi errori di direzione politico-militare di Stalin e dei suoi generali, l'Armata Rossa fu sul punto di crollare e sub\u00ec perdite enormi; le colonne corazzate tedesche avanzarono in profondit\u00e0 e chiusero in grandi sacche le armate sovietiche di prima linea che vennero quasi completamente distrutte a Minsk, a Uman a Kiev.\nNel giro di sei mesi, l'Armata Rossa perse oltre 4.300.000 soldati, di cui quasi 3.000.000 di soldati morti o catturati, e le avanguardie della Wehrmacht arrivarono alle porte di Mosca. Tuttavia, nonostante i grandi successi, la conquista di gran parte dell'Ucraina, dei Paesi baltici, della Bielorussia, l'esercito tedesco alla fine dell'estate non era ancora riuscito a raggiungere i suoi obiettivi strategici n\u00e9 a disgregare la resistenza dell'esercito e dello stato sovietico. L'Armata Rossa, nonostante nuove sconfitte, fu in grado dall'autunno di rafforzare le sue difese e rallentare l'avanzata tedesca.\nLa battaglia di Mosca, combattuta in crescenti avversit\u00e0 climatiche che misero in grave difficolt\u00e0 l'esercito tedesco non adeguatamente equipaggiato per l'inverno, si concluse alla fine dell'anno con la prima sconfitta strategica della Wehrmacht: i sovietici contrattaccarono dal 5 dicembre, e costrinsero alla ritirata le truppe tedesche che abbandonarono grandi quantit\u00e0 di equipaggiamenti e materiali. Per la prima volta nella seconda guerra mondiale la campagna non si era conclusa con la vittoria tedesca; il fronte orientale rimase quindi aperto e impegn\u00f2 gran parte dell'esercito tedesco per i restanti anni della guerra. La Wehrmacht aveva subito notevoli perdite: al 31 dicembre 1941 oltre 830.000 soldati, di cui 173.000 morti e 35.000 dispersi che il 28 febbraio 1942 sarebbero saliti a 1.005.000 uomini (202.000 morti e 46.000 dispersi).\nLe sconfitte decisive.\nDopo una serie di battaglie dall'esito alterno in Africa settentrionale, nella primavera 1942 le forze italo-tedesche del generale Rommel ottennero successi apparentemente decisivi, infliggendo una grave sconfitta all'esercito britannico nella battaglia di Gazala e riconquistando la Cirenaica con l'importante piazzaforte di Tobruch (il 20 giugno 1942). I reparti corazzati dell'Afrikakorps superarono rapidamente la frontiera egiziana, ma, a causa dell'esaurimento delle risorse e del rafforzamento nemico, l'offensiva si arrest\u00f2 ad El Alamein, a 160\u00a0km da Alessandria d'Egitto.\nRommel, dopo la caduta di Tobruch, aveva sperato di poter sopperire alla scarsit\u00e0 di rifornimenti, che dovevano percorrere lunghissime linee di comunicazione via terra (2500\u00a0km da Tripoli e 1000\u00a0km da Bengasi) dopo aver effettuato la pericolosa rotta marittima attraverso il canale di Sicilia, sfruttando i materiali e gli equipaggiamenti catturati al nemico. Parte della colpa del problema rifornimenti era peraltro da ascrivere allo stesso Rommel che, deciso a proseguire subito l'avanzata verso l'Egitto, sollecit\u00f2 il rinvio della progettata operazione Herkules, l'invasione dell'isola di Malta, da dove le forze aeree e navali britanniche intercettavano e colpivano duramente i convogli di rifornimenti dell'Asse.\nDopo la prima e la seconda battaglia di El Alamein, le forze dell'Asse dovettero ritirarsi di fronte alla insostenibile pressione della 8\u00aa Armata inglese, e poi all'ulteriore minaccia costituita dallo sbarco alleato nel Marocco.\nAbbandonata Tripoli e la Libia le forze dell'Asse si ritirarono in Tunisia dove continuarono la lotta; le esperte Panzer-Division tedesche riportarono ancora qualche successo tattico contro le truppe statunitensi appena entrate in azione, come nelle battaglie di Sidi Bou Zid e di Kasserine. Il DAK, nel frattempo diventato \"Panzerarmee Afrika\" prima e \"Deutsch-Italienische Panzerarmee\" e \"Heeresgruppe Afrika\" poi, e al cui comando dopo Rommel si erano succeduti vari generali, si arrese insieme alle altre truppe dell'Asse infine nel maggio del 1943\nLa perdita del Nord Africa e lo sbarco in Sicilia misero i tedeschi in una posizione difficile. Per fare dell'Italia un cuscinetto contro le forze alleate, i tedeschi mandarono oltre le Alpi divisioni pronte a prendere il possesso del paese dopo che il governo italiano stipul\u00f2 l'armistizio di Cassibile, l'8 settembre 1943. Per mezzo di tenaci azioni difensive, a cui si aggiunsero le indecisioni degli Alleati, l'esercito tedesco comandato dal feldmaresciallo Albert Kesselring guadagn\u00f2 tempo e riusc\u00ec a costruire una serie di linee difensive lungo la penisola, ritardando cos\u00ec l'avanzata alleata fino all'aprile del 1945.\nNel 1942 la \"Wehrmacht\" fece un nuovo tentativo di sconfiggere definitivamente l'Unione Sovietica (operazione \"Blau\"); gli attacchi tedeschi si concentrarono nel settore meridionale del fronte orientale; il piano di Hitler prevedeva di conquistare il centro industriale di Stalingrado e il Caucaso con i suoi pozzi petroliferi, in modo che la Germania potesse accedere ai ricchi giacimenti minerari. L'offensiva, iniziata con notevoli successi, fin\u00ec per esaurirsi senza ottenere una vittoria decisiva. Al contrario furono le forze tedesche che, soprattutto a causa della tenace resistenza sovietica intorno a Stalingrado, si logorarono inutilmente esponendosi alla controffensiva invernale dell'Armata Rossa. Il 19 novembre 1942 i sovietici lanciarono la grande operazione Urano che prese in trappola la 6\u00aa armata tedesca; invece di permettere all'armata accerchiata di ritirarsi dalla citt\u00e0 per evitare alla distruzione, Hitler insistette perch\u00e9 continuasse a combattere sul posto: nonostante tentativi di soccorso e la tenace difesa delle truppe accerchiate al comando del generale Paulus, i resti della 6\u00aa armata furono infine costretti alla resa dalle forze sovietiche il 2 febbraio 1943. La disfatta di Stalingrado segn\u00f2 una svolta decisiva, militare, politica e psicologica, a favore dell'Armata Rossa nella guerra sul fronte orientale.\nNonostante la sconfitta di Stalingrado e le successive disfatte subite a gennaio e febbraio 1943 nel settore meridionale dalle truppe tedesche e dai contingenti delle nazioni alleate, la Wehrmacht riusc\u00ec infine a stabilizzare il fronte dell'est nel marzo 1943 e durante la primavera riorganizz\u00f2 le sue forze, in modo che l'estate successiva gli effettivi dell'esercito tedesco sul fronte orientale ammontarono a circa 3.400.000 di uomini (tre quarti dell'intero esercito) con oltre 4.000 carri armati. Durante questa tregua Hitler e il comando tedesco avevano preparato l'Operazione Zitadelle, l'attacco del saliente di Kursk da cui speravano di ottenere una grande vittoria strategica; la nuova offensiva non ebbe successo e i tedeschi subirono gravi perdite, senza ottenere un risultato decisivo. La battaglia di Kursk e i successivi aspri scontri nelle regioni di Char'kov e Or\u00ebl, indebolirono fortemente le divisioni corazzate tedesche: oltre 1.000 carri armati furono distrutti nei mesi di luglio e agosto 1943. Dopo il fallimento di Kursk, i tedeschi persero definitivamente l'iniziativa strategica sul fronte orientale e furono costretti a mantenersi costantemente sulla difensiva di fronte alle continue offensive dell'Armata Rossa.\nLe controffensive alleate.\nA partire dalla met\u00e0 del 1943 la situazione della Germania si aggrav\u00f2 anche nei cieli d'Europa; il Bomber Command britannico e le sempre crescenti forze aeree statunitensi incrementarono costantemente i bombardamenti strategici sulle regioni occupate e soprattutto all'interno del Reich, le cui citt\u00e0 vennero devastate e le cui strutture industriali vennero molto indebolite. Malgrado sforzi notevoli per incrementare le difese, per potenziare gli arsenali con mezzi aerei sempre pi\u00f9 moderni e il grande impegno dei piloti tedeschi, le forze da caccia diurna e notturna della Luftwaffe, in sempre maggiore inferiorit\u00e0 numerica e tecnica a causa anche degli errori di strategia e di pianificazione di G\u00f6ring e dei suoi generali, non furono in grado di fermare la distruzione delle citt\u00e0 tedesche e le conseguenti gravi perdite di civili.\nDopo la sconfitta della Francia nell'estate del 1940, l'abbandono dei piani per invadere la Gran Bretagna e la decisione di Hitler di sferrare l'operazione Barbarossa contro l'Unione Sovietica con il grosso delle forze della Wehrmacht, l'esercito tedesco assunse un ruolo difensivo nell'Europa occidentale occupata. Inizialmente la Francia divenne principalmente un terreno per riorganizzare le divisioni ritirate dal fronte orientale, ma dall'autunno del 1943 l'OKW inizio a predisporre opere difensive (il cosiddetto Vallo Atlantico) per contrastare un'invasione da parte delle potenze anglosassoni della \"Fortezza Europa\".\nLe limitate forze della Wehrmacht in occidente furono sorprese il 6 giugno 1944 dagli sbarchi alleati in Normandia, molti comandanti tedeschi ritenevano, infatti, che l'invasione sarebbe avvenuta nella regione del Passo di Calais; malgrado la schiacciante superiorit\u00e0 di uomini e di mezzi del nemico, Hitler impose la resistenza sul posto e quindi per due mesi l'esercito tedesco si batt\u00e9 tenacemente per impedire il crollo dell'\"invasionfront\". In agosto, lo sfondamento americano di Avranches e il disastro di Falaise provocarono la totale sconfitta della Wehrmacht, intralciata anche dagli irrealistici ordini del F\u00fchrer; i resti delle forze tedesche in occidente dovettero ritirarsi precipitosamente verso i confine della Germania nell'autunno del 1944 abbandonando gran parte dei territori occupati. Questa ritirata cost\u00f2 all'esercito tedesco gravi perdite di uomini e mezzi.\nLa maggior parte delle forze della Wehrmacht rimasero sempre impegnate sul fronte orientale dove combatterono nell'inverno 1943-1944 una serie di sanguinose e drammatiche battaglie che si conclusero con nuove disfatte, con la perdita dell'intera Ucraina e della Crimea, e con il ripiegamento fino al confine rumeno. Nell'estate 1944, contemporaneamente allo sbarco alleato in Francia, l'Armata Rossa diede inizio alle grandi offensive che provocarono il crollo del Gruppo d'armate Centro (operazione Bagration), la liberazione della Bielorussia, la conquista dei Paesi baltici e l'arrivo delle truppe sovietiche al confine tedesco in Prussia Orientale. La situazione della Wehrmacht precipit\u00f2 anche nei Balcani: i sovietici invasero la Romania, che abbandon\u00f2 repentinamente il campo tedesco, e la Bulgaria. L'esercito tedesco dovette abbandonare la Grecia e la Jugoslavia, e ripiegare in Ungheria dove organizz\u00f2 un'aspra difesa davanti a Budapest; la Wehrmacht sub\u00ec quasi un milione di perdite sul fronte orientale nella seconda met\u00e0 del 1944 ma riusc\u00ec alla fine a stabilizzare momentaneamente il fronte sulla Vistola e sul Narew.\nIl collasso e la sconfitta.\nEntro la fine del 1944 anche la linea del fronte occidentale venne stabilizzata e vennero elaborati piani per l'ultima offensiva tedesca della guerra in occidente, la battaglia delle Ardenne. Nonostante alcuni successi iniziali, l'operazione termin\u00f2 in un fallimento e i tedeschi dovettero ripiegare dietro il Reno; l'assenza di appoggio aereo e la scarsit\u00e0 di ogni tipo di materiale necessario per la guerra resero la sconfitta inevitabile. Il 7 marzo 1945 le truppe americane superarono il Reno a Remagen e nelle settimane seguenti le forze alleate dilagarono nella Germania occidentale, di fronte ad una resistenza sempre pi\u00f9 debole delle residue forze della Wehrmacht in occidente. In aprile gli americani raggiunsero il fiume Elba, dove si arrestarono per ordini superiori, mentre altre forze alleate occuparono Amburgo, Norimberga e Monaco di Baviera.\nIl 12 gennaio 1945 l'Armata Rossa sferr\u00f2 la sua ultima offensiva invernale sul fronte orientale; le forze della Wehrmacht, in grave inferiorit\u00e0 di uomini e mezzi, subirono una grave sconfitta sulla Vistola e dovettero ripiegare fino all'Oder dove venne ricostituito a met\u00e0 febbraio un fronte stabile per sbarrare la via di Berlino. In Prussia Orientale, Pomerania e Slesia i soldati tedeschi si batterono accanitamente fino ad aprile per difendere queste regioni storiche e per proteggere le popolazioni. Le navi della Kriegsmarine intervennero in questa fase con efficacia contribuendo con il fuoco delle loro artiglierie a rafforzare le difese ed evacuando centinaia di migliaia di soldati e civili prima dell'arrivo dei sovietici; K\u00f6nigsberg cadde il 9 aprile.\nA partire da febbraio la Wehrmacht trasfer\u00ec gran parte delle sue forze ancora efficienti sul fronte orientale per combattere un'ultima battaglia in difesa della capitale del Reich ed impedire l'invasione della Germania da parte dell'Armata Rossa. La battaglia di Berlino ebbe inizi\u00f2 il 16 aprile, ma fin dal 13 aprile i sovietici avevano occupato Vienna dopo aver respinto in marzo un ultimo contrattacco delle Panzer-Division in Ungheria. Dopo scontri molto duri e pesanti perdite da entrambe le parti la capitale del Reich venne accerchiata (23 aprile) e conquistata dopo combattimenti cittadini. Hitler, rimasto nel bunker della Cancelleria, decise di suicidarsi il 30 aprile e il 2 maggio 1945 l'esercito sovietico divenne padrone della capitale tedesca.\nDurante la seconda guerra mondiale la grande maggioranza delle forze militari della Germania furono assorbite dal fronte orientale, dove vennero progressivamente logorate: quasi 4 milioni di soldati tedeschi morirono su tale fronte.\nLa resa incondizionata.\nDopo il suicidio di Hitler i poteri passarono all'ammiraglio Karl D\u00f6nitz, suo successore designato dopo la destituzione di G\u00f6ring che aveva tentato di entrare in trattative con gli Alleati. Il 7 maggio a Reims alle ore 02.41, presso il quartier generale del comandante in capo alleato, generale Dwight David Eisenhower, il generale Jodl firm\u00f2 la resa incondizionata di tutte le forze tedesche agli alleati. Resa che avrebbe dovuto avere effetto dalle 23:01 dell'8 maggio 1945 anche se ogni azione di guerra sul fronte occidentale cess\u00f2 immediatamente alla firma della resa.\nIl giorno seguente, 8 maggio, a Karlshorst, presso Berlino, venne firmata dal feldmaresciallo Keitel una nuova resa generale tedesca al quartier generale sovietico del maresciallo Georgij \u017dukov alla presenza dei rappresentanti degli Alleati occidentali. In precedenza, il 29 aprile si erano gi\u00e0 arrese le truppe tedesche schierate sul fronte italiano, e il 3 maggio avevano ceduto le armi le armate in combattimento nella Germania Settentrionale.\nLe ultime truppe della Wehrmacht a cedere le armi furono i piccoli nuclei rimasti isolati nella costa baltica, la 16\u00aa e 18\u00aa armata da molti mesi isolate in Curlandia che si arresero ai sovietici il 9 maggio, e il Gruppo d'armate Centro del feldmaresciallo Ferdinand Sch\u00f6rner che continu\u00f2 a combattere in Boemia e Sassonia prima di arrendersi l'11 maggio alle forze sovietiche del 1\u00b0 Fronte ucraino del maresciallo Ivan Konev.\nNegli ultimi giorni di guerra molte unit\u00e0 tedesche cercarono di raggiungere il territorio controllato dagli anglo-americani per non arrendersi all'Armata Rossa, tuttavia, circa 480.000 soldati della Wehrmacht furono catturati dai sovietici durante la battaglia di Berlino, 600.000 in Boemia e 200.000 in Curlandia. Circa 1 milione di uomini venne invece preso prigioniero nel complesso dalle truppe alleate in Italia.\nIl dopoguerra.\nDopo la resa incondizionata e la fine del Terzo Reich, alla Germania venne proibita la formazione di un esercito indipendente dotato di armamenti moderni. Ci vollero dieci anni prima che le tensioni della guerra fredda spingessero alla creazione di forze militari indipendenti da parte della Repubblica Federale Tedesca e della Repubblica Democratica Tedesca. L'esercito della Germania Ovest venne ufficialmente creato il 5 maggio 1955, con il nome di \"Bundeswehr\" (forze difensive federali). Nella Germania Est, per contraltare, venne creato il 1\u00ba marzo 1957 l'esercito nazionale del popolo (in tedesco: \"Nationale Volksarmee\"). Ciascuna delle due forze venne creata con la consulenza e con l'impiego attivo di ufficiali esperti della defunta Wehrmacht.\nLa tecnologia.\nL'innovazione nei materiali.\nI materiali che venivano messi a disposizione delle forze armate erano frutto di ricerche che si collocavano all'avanguardia, e venivano prodotti in stretta collaborazione con le forze armate. Per quanto riguarda la Luftwaffe, esisteva un apposito Ministero dell'Aria del Reich, o RLM (in tedesco \"Reichsluftfahrtministerium\"), incaricato dello sviluppo e della produzione dei velivoli, soprattutto per la forza armata, ma anche ad uso civile. Hermann G\u00f6ring mantenne sempre uno stretto controllo su tutto ci\u00f2 che volava, ostacolando anche lo sviluppo di unit\u00e0 operative aeree all'interno della Kriegsmarine, che aveva messo in programma una classe di portaerei, la \"Graf Zeppelin\", gi\u00e0 dal 1935. D'altro canto, Hitler condizion\u00f2 pesantemente l'evoluzione delle forze armate e le strategie di approvvigionamento, tramite il suo ministro Albert Speer, cos\u00ec come quelle operative, con una immanenza che divenne paranoia dopo il fallito attentato di Rastenburg del 20 luglio 1944.\nL'innovazione nelle tattiche.\nLe forze armate tedesche sperimentarono importanti innovazioni nelle tattiche di guerra terrestre ed aerea; in terra con la \"blitzkrieg\" venne rivoluzionato il concetto di utilizzo dei mezzi corazzati, soprattutto dal generale Heinz Guderian, con ampi studi sulle tattiche per usare i carri armati supportati da fanteria meccanizzata come massa di manovra veloce e potente invece che come appoggio alla fanteria, come molti eserciti continueranno a fare anche dopo l'inizio della seconda guerra mondiale. Guderian, fin dal 1920 col grado di maggiore fu aggregato ad uno stato maggiore clandestino denominato \"Truppenamt\" (ufficio truppe) dove pot\u00e9 sperimentare le sue tattiche innovative con finti carri armati montati su trattori e camion, mettendo inoltre a frutto le sue cognizioni tecniche di ufficiale delle trasmissioni, ruolo ricoperto durante la prima guerra mondiale, per sviluppare ed affinare la rapidit\u00e0 di collegamenti e cooperazione di grandi masse di mezzi corazzati sul campo di battaglia; le sue teorie furono trattate in un libro, \"Achtung \u2013 Panzer!\", pubblicato nel 1937, che trover\u00e0 applicazione durante l'invasione della Polonia del 1939. Altro aspetto fondamentale fu una stretta cooperazione tra forze di terra e di aria, con l'affermarsi degli aerei da supporto tattico ravvicinato coordinati con le truppe attraverso controllori a terra. Tra gli aerei che verranno sviluppati allo scopo, il famoso bombardiere in picchiata \"Stuka\".\nLe nuove tattiche di combattimento venivano sperimentate, quando possibile, su reali teatri operativi; in quest'ottica venne visto l'impegno della Kriegsmarine e della Luftwaffe nella guerra civile spagnola, scoppiata nel 1936, dove la prima venne impegnata nel blocco navale delle coste spagnole, ufficialmente per prevenire il contrabbando di armi, ma in realt\u00e0 per impedirne l'afflusso alla sola parte repubblicana, fronteggiando anche in alcune circostanze la Royal Navy.\nL'industria bellica.\nL'industria bellica tedesca procedette alla produzione dei mezzi per il riarmo della Wehrmacht inizialmente tra mille cautele, viste le limitazioni imposte dal trattato di Versailles. Durante i primi anni i mezzi terrestri ed aerei vennero ufficialmente prodotti per uso civile, ma con poche modifiche potevano essere utilizzati per scopi militari. Anche le navi da guerra inizialmente erano conformi ai dettami del trattato, che ponevano come limite 6 corazzate, 6 incrociatori leggeri, 12 cacciatorpediniere, 12 torpediniere e nessun sottomarino.\nUna figura chiave dell'industria tedesca di quel periodo fu Gustav Krupp, direttore dell'omonima fabbrica attiva nel settore dell'acciaio e delle munizioni. Visto dagli Alleati come uno dei responsabili della potenza dell'Impero tedesco durante la prima guerra mondiale e contrario alla Repubblica di Weimar, sin dal 1922 egli tenne contatti con il generale Hans von Seeckt (propugnatore di un riarmo tedesco) e, nonostante sei mesi di prigionia scontati per aver violato il trattato di Versailles, stipul\u00f2 accordi con fabbriche straniere offrendosi di progettare brevetti e concedere licenze in cambio di azioni finanziarie. In tal modo il personale tecnico rimase sempre attivo e anche quando i governi esteri vietarono le collaborazioni, Krupp fond\u00f2 delle holding per aggirare il problema.\nUna volta salito al potere nel 1933 Hitler spese parte delle sue energie a potenziare e farsi amica l'industria pesante tedesca. Lo stesso Gustav Krupp, inizialmente diffidente, scans\u00f2 ogni dubbio e appoggi\u00f2 la causa del dittatore tedesco convinto della possibilit\u00e0 di una rinascita della Germania, arrivando persino a raccogliere soldi per il Partito Nazista e ad introdurre il saluto nazista nelle fabbriche di sua propriet\u00e0. In parallelo all'avvio di grandi costruzioni pubbliche (prima tra tutte una nuova rete stradale) Hitler si avvicin\u00f2 anche all'industria chimica firmando nel dicembre 1933 un accordo con il titolare della IG Farben Carl Bosch nel quale era assicurata la produzione dietro compenso di varie agevolazioni fiscali. Altri provvedimenti tesi a migliorare le condizioni degli industriali furono l'abolizione degli scioperi e la messa al bando dei sindacati.\nOrganizzazione.\nStruttura di comando.\nI gradi dello Heer e della Kriegsmarine rimasero immutati nella denominazione rispetto a quelli presenti nella Reichsheer e nella Reichsmarine; i gradi della Luftwaffe vennero mutuati da quelli dell'esercito.\nLa \"Wehrmacht\" nacque ufficialmente, sostituendo formalmente la \"Reichswehr\", il 16 marzo 1935, giorno in cui il Terzo Reich diede notizia al mondo dell'abrogazione delle clausole contro il riarmo tedesco previste dal trattato di Versailles e della reintroduzione del servizio militare obbligatorio con un effettivo iniziale di 36 divisioni, tra cui tre Panzer-Division, le nuove divisioni corazzate.\nLa struttura della \"Wehrmacht\" crebbe seguendo l'ascesa al potere del partito nazista e la sua aggressiva politica espansionistica in Europa, anche se le tre armi non ebbero la stessa evoluzione; mentre lo Heer, la cui struttura di comando era formata prevalentemente da ufficiali provenienti dall'aristocrazia tedesca, era pi\u00f9 tradizionalista, cos\u00ec come la Kriegsmarine, la Luftwaffe, arma neonata e con a capo il feldmaresciallo G\u00f6ring, gi\u00e0 ufficiale pilota durante la prima guerra mondiale, era molto pi\u00f9 vicina al nazismo, anche se non a livello delle milizie di partito come SA ed SS.\nUfficialmente, il comandante in capo della \"Wehrmacht\" era il Cancelliere del Reich, posizione che Adolf Hitler mantenne dal 1933, quando assunse tale carica, fino al suo suicidio nell'aprile del 1945. L'influenza degli alti ufficiali sulle scelte politiche della nazione era gi\u00e0 tradizionalmente limitata dalla tradizione prussiana e dall'indottrinamento di von Seekt riguardo ad una cieca obbedienza; nel 1938 fu evidente che nelle alte gerarchie esisteva comunque una sacca di dissenso, da un lato mitigata dalla manifesta volont\u00e0 di Hitler di restaurare la potenza delle forze armate tedesche ma comunque rinfocolata dal fatto che il cancelliere non era un appartenente alla casta aristocratico-militare; avvalendosi del prestigio raccolto con i risultati della Conferenza di Monaco che annetteva i Sudeti alla Germania senza sparare un colpo, Hitler impose le dimissioni del generale Beck da capo di stato maggiore dello Heer.\nNel marzo del 1938, dopo la destituzione dei generali von Blomberg e von Fritsch a seguito di torbidi scandali sessuali, Hitler abrog\u00f2 la carica di Ministro della Guerra (tenuta fino a quel momento da von Blomberg), assunse il comando supremo della Wehrmacht e venne organizzata una nuova struttura di comando unificata delle forze armate tedesche denominata \"Oberkommando der Wehrmacht\" (OKW - Alto Comando delle Forze Armate) di cui venne nominato comandante il \"Generaloberst\" (poi feldmaresciallo) Wilhelm Keitel.\nLa struttura gerarchica delle forze armate tedesche era rigidamente centralizzata: al vertice stava quindi il Comando Supremo delle Forze Armate, l\"'OKW (Oberkommando der Wehrmacht)\" guidato da Hitler in persona con uno Stato maggiore delle forze armate diretto dal generale Keitel, coadiuvato dal capo di stato maggiore, generale Alfred Jodl, e dal capo ufficio operazioni, colonnello Walter Warlimont, che coordinava tutte le azioni militari; tuttavia, le singole armi (esercito, aviazione, marina) erano gestite autonomamente dai rispettivi alti comandi. Esisteva quindi l'\"Oberkommando des Heeres\" (OKH), diretto dal generale Walther von Brauchitsch; l'\"Oberkommando der Marine\" (OKM), tenuto dall'ammiraglio Erich Raeder; e l'\"Oberkommando der Luftwaffe\" (OKL) al cui vertice c'era il \"reichsmarschall\" Hermann G\u00f6ring. L'autonomia della Luftwaffe era ancora pi\u00f9 ampia di quella delle altre forze a causa dell'influenza esercitata da G\u00f6ring, dovuta alla sua appartenenza all'\u00e9lite del partito nazista. G\u00f6ring, eroe pluridecorato della prima guerra mondiale e marito di una aristocratica, delegava ampiamente ai suoi subordinati la parte attuativa a causa della sua incompetenza, ma curava moltissimo l'aspetto dell'immagine, apparendo al popolo tedesco come \"l'ultimo uomo del Rinascimento\".\nA met\u00e0 del 1942 la Luftwaffe si ritrov\u00f2 con 200.000 unit\u00e0 di personale in eccesso, proveniente soprattutto dai servizi a terra e anzich\u00e9 cederli all'esercito per ripianare le spaventose perdite delle divisioni impiegate sul fronte orientale, allest\u00ec un suo esercito di terra con numerose divisioni di fanteria (le \"Luftwaffe Feld-Division\"), che peraltro si dimostrarono di modesta efficienza bellica, e con unit\u00e0 di artiglieria pesante e leggera contraerea che invece si resero utilissime anche nella guerra terrestre, impiegate in funzione controcarro. Combattive e temute furono soprattutto le divisioni paracadutiste (\"Fallschirmj\u00e4ger\") che furono impiegate proficuamente su tutti i fronti e che erano sotto l'esclusivo controllo della Luftwaffe. Infine nel 1942 venne costituita anche una divisione corazzata di paracadutisti, in realt\u00e0 una vera e propria divisione panzer in cui il termine paracadutista era prettamente onorifico, la Fallschirm-Panzer-Division \"Hermann G\u00f6ring\".\nI crimini e il ruolo della Wehrmacht nella guerra di annientamento.\nIn tempi recenti la storiografia internazionale ha posto grande attenzione al ruolo svolto dalla Wehrmacht nella condotta criminale tedesca durante la seconda guerra mondiale, soprattutto nella guerra di sterminio e annientamento combattuta sul fronte orientale. Superando la concezione che attribuiva un ruolo esclusivo nelle atrocit\u00e0 e nelle repressioni alle SS e all'apparato poliziesco nazista, gli storici hanno evidenziato che la Wehrmacht prese parte attiva, nelle sue strutture dirigenti di comando ed a livello di reparti combattenti sul campo, alle politiche di annientamento, distruzione e rappresaglia condotte dal Terzo Reich durante la guerra.\nGuerra di annientamento all'est.\nGi\u00e0 durante la campagna di Polonia la Wehrmacht si comport\u00f2, secondo le direttive di Hitler, con grande aggressivit\u00e0 e brutalit\u00e0 nei confronti dei soldati e civili polacchi; pur non partecipando direttamente alle operazioni di devastazione e annientamento condotte principalmente dalle SS, i soldati tedeschi reagirono, di fronte alla dura difesa polacca, fucilando sommariamente circa 3.000 soldati nemici. Inoltre repressero sanguinosamente manifestazioni di ostilit\u00e0 o resistenza da parte di civili: circa 7.000 furono uccisi. Le strutture dirigenti di comando della Wehrmacht non frenarono questi eccessi e non si opposero alle indicazioni di Hitler, a parte la protesta formale del generale Blaskowitz che peraltro fu del tutto priva di risultati.\nSul fronte occidentale nel 1940, solo le Waffen-SS effettuarono sporadicamente alcune rappresaglie e uccisioni sommarie di prigionieri Alleati, mentre i membri dell'esercito mantennero un comportamento nel complesso corretto.\nFu con l'invasione dell'Unione Sovietica che la Wehrmacht partecip\u00f2 in modo attivo e diretto alla condotta di guerra decisa da Hitler e basata sui concetti fondamentali di annientamento delle razze slave, di estirpazione del comunismo e dell'ebraismo, di deportazione e colonizzazione delle terre dell'est. Il decreto di Hitler del 13 maggio 1941 sulla \"giurisdizione\", che consentiva liberamente al soldato tedesco di effettuare azioni di estrema brutalit\u00e0 contro il nemico (anche contro la popolazione civile in caso di resistenza) senza temere conseguenze disciplinari o giudiziarie, e il decreto del 6 giugno \"sui commissari politici\", che ordinava di fucilare sommariamente i commissari dell'Armata Rossa catturati, furono i pilastri formali della condotta di guerra tedesca sul fronte orientale.\nQueste disposizioni del F\u00fchrer vennero eseguite fin dal 22 giugno 1941 dai soldati della Wehrmacht che, impegnati in una lotta crudele in un territorio inospitale, esposti, se catturati, alla morte e alle violenze da parte dei soldati sovietici, operarono con grande durezza. Mentre furono gli Einsatzgruppen che si incaricarono delle misure di annientamento delle popolazioni ebraiche e dei membri dell'apparato comunista, i reparti della Wehrmacht eseguirono sistematicamente l'ordine di fucilare i commissari politici; oltre l'80% delle divisioni tedesche partecip\u00f2 alle esecuzioni e circa 7.000-8.000 uomini furono uccisi. Inoltre la Wehrmacht si comport\u00f2 brutalmente verso i milioni di prigionieri sovietici catturati; i soldati nemici vennero raccolti in campi all'aperto e lasciati senza alimentazione: oltre 2,5 milioni morirono entro il primo anno, di cui 845.000 in campi direttamente amministrati dalla Wehrmacht nelle immediate retrovie del fronte.\nIl ruolo dei reparti della Wehrmacht nello sterminio ebraico fu pi\u00f9 limitato: solo circa 20.000 persone vennero direttamente uccise dai soldati tedeschi, prevalentemente appartenenti a formazioni di seconda linea o di sicurezza nelle retrovie, ma nel complesso l'esercito collabor\u00f2 senza attriti ed in un'atmosfera di stretta collaborazione con gli apparati nazisti incaricati della raccolta, deportazione e annientamento della popolazione ebraica dell'est. In particolare, molti soldati tedeschi e soprattutto i comandanti sul campo erano a conoscenza delle atrocit\u00e0, e in alcuni casi gli ufficiali superiori, come i generali von Reichenau, Hoepner e von Manstein approvarono fortemente le disposizioni anti-ebraiche e sollecitarono alla massima durezza contro il pericolo \"giudaico-bolscevico\".\nIl ruolo della Wehrmacht fu centrale nelle cosiddette operazioni di \"pacificazione\" e nelle devastazioni operate dai tedeschi sul suolo sovietico soprattutto nella lenta ritirata degli ultimi anni della guerra. Dopo una fase iniziale non molto preoccupante per l'invasore, la resistenza partigiana nei territori occupati si intensific\u00f2 costantemente a partire dall'autunno 1941. Fin da luglio peraltro Hitler aveva gi\u00e0 ordinato di procedere con la massima durezza alla repressione ed alla rappresaglia sulla popolazione civile, allo scopo di sradicare completamente l'opposizione al dominio tedesco. I metodi di repressione adottati dalla Wehrmacht, pienamente condivisi dai generali (con alcune eccezioni come il generale Rudolf Schmidt) che diramarono una serie di direttive draconiane alle truppe, prevedevano le fucilazioni sommarie, la distruzione di villaggi, la devastazione dei beni, la rappresaglia sui civili. Le operazioni antipartigiane vennero incrementate a partire dal 1942 con la partecipazione in forze anche dei reparti combattenti di prima linea della Wehrmacht: vennero organizzate le cosiddette \"grandi spedizioni\" e le \"zone morte\", territori in cui era stata deportata tutta la popolazione e quindi con campo d'azione libero per i militari. Durante la guerra antipartigiana furono uccisi circa 500.000 cittadini sovietici, in grande maggioranza popolazione civile colpita per rappresaglia. Hitler aveva diramato il 16 dicembre 1942 una direttiva per la \"repressione del banditismo\" in cui prescriveva di impiegare ogni mezzo, anche contro donne e bambini.\nIl comportamento della Wehrmacht nei territori occupati dell'est fu caratterizzato nel complesso da senso di superiorit\u00e0 razziale, mancanza di scrupoli morali e totale fiducia nella violenza; le regioni orientali vennero depredate delle risorse economiche a favore delle esigenze dell'esercito tedesco, senza riguardi per i civili, le popolazioni vennero impiegate in lavori forzati (circa 600.000 persone) o deportate nel Reich per l'utilizzo coatto nell'industria bellica tedesca (2,8 milioni di persone). A partire dal 1943 inoltre la Wehrmacht mise in pratica in modo totale e sistematico la politica della \"terra bruciata\": citt\u00e0 e villaggi vennero distrutti o incendiati, le risorse agricole o industriali devastate, la popolazione costretta a seguire verso ovest l'esercito tedesco in ritirata. Rimane un'ampia variabilit\u00e0 di valutazioni sul numero di soldati tedeschi che presero parte concretamente a questi crimini all'est: Hannes Heer ha parlato di un 60-80% di soldati tedeschi coinvolti (equivalenti a 6-8 milioni di uomini), mentre una valutazione minima di Rolf-Dietrich M\u00fcller ha calcolato il 5% di partecipazione che rappresenta comunque oltre 500.000 soldati tedeschi.\nRappresaglia e repressione sugli altri fronti.\nNei Balcani dopo una breve fase iniziale, l'esercito tedesco reag\u00ec brutalmente al sorgere della resistenza partigiana e impieg\u00f2 metodi di lotta brutali e violenti, codificati dalla direttiva dell'OKW del 16 settembre 1941 \"sugli ostaggi\" che prevedeva l'uccisione di cento ostaggi per ogni soldato tedesco ucciso e cinquanta per ogni ferito. I primi eccidi di massa si verificarono nell'ottobre 1941 a Kraljevo e Kragujevac in risposta ad attacchi dei cetnici e dei partigiani jugoslavi. Fino alla fine della guerra la Wehrmacht continu\u00f2 la sua dura repressione contro partigiani e civili nel fronte jugoslavo dove notevoli forze tedesche, fino a circa venti divisioni nel 1943, dovettero impegnarsi in continue ed estenuanti operazioni anti-guerriglia, costose e inefficaci, senza riuscire a distruggere l'Esercito Popolare di Liberazione della Jugoslavia o almeno bloccare la sua espansione. Ingenti distruzioni devastarono il territorio e circa 350.000 persone caddero vittime dell'esercito tedesco, tra cui circa un terzo costituito da civili estranei alla lotta armata. Anche in Grecia la Wehrmacht mostr\u00f2 grande durezza e represse violentemente le attivit\u00e0 di resistenza, colpendo senza discriminazione anche i civili, circa 21.000 persone furono uccise dai soldati tedeschi per rappresaglia.\nAnche su gli altri fronti, eccettuato forse quello africano, unit\u00e0 della Wehrmacht si resero protagoniste di crimini verso prigionieri di guerra, militari e civili, soprattutto negli ultimi anni di guerra; tuttavia la dimensione di questi crimini fu molto inferiore a quella presente all'est e nei Balcani, in relazione principalmente al minore livello di resistenza incontrato, alla durata del periodo di occupazione e alla percezione ideologico-razziale, da parte dei soldati tedeschi, del nemico. In Italia, l'esercito tedesco dispieg\u00f2 dopo l'8 settembre, una forte carica di violenza e di odio conseguente ai tradizionali pregiudizi razziali e al presunto tradimento da parte dell'ex-alleato. Durante l'operazione Achse la Wehrmacht disarm\u00f2 rapidamente i reparti del Regio Esercito e si macchi\u00f2 di numerose atrocit\u00e0, come l'eccidio di Coo, l'eccidio di Cefalonia e il massacro di Treglia, con l'uccisione sommaria di almeno 6.800 militari, di cui oltre 5.000 solo a Cefalonia. Inoltre durante il periodo dell'occupazione dell'Italia centro-settentrionale, la Wehrmacht oper\u00f2 in modo brutale nei confronti della resistenza e dei civili presenti nelle aree partigiane. Secondo Guido Knopp oltre 10.000 civili furono vittime delle devastanti rappresaglie effettuate da alcuni reparti tedeschi, sollecitati alla massima durezza dalle disposizioni dei comandi militari superiori, durante le operazioni di \"guerra contro le bande\".\nAnche in Francia nel periodo dell'occupazione la Wehrmacht, pur non adottando politiche belliche di annientamento, commise numerosi crimini di guerra; in particolare contrast\u00f2 con grande durezza la resistenza uccidendo oltre 20.000 francesi tra cui circa 6.000-7.000 civili e collabor\u00f2 attivamente alla deportazione di 75.000 ebrei francesi nei campi di sterminio.\nIl processo di Norimberga.\nPer i vari crimini commessi durante le ostilit\u00e0, venne celebrato il processo di Norimberga, al quale partecip\u00f2 anche in veste di imputati la maggior parte dei vertici militari tedeschi. Molte furono le condanne a morte e le lunghe pene detentive, compresi alcuni ergastoli.\nLa guerra totale.\nIl ruolo della propaganda.\nLa propaganda della Wehrmacht era orientata verso il popolo tedesco sotto vari punti di vista; essa serviva a mantenere la volont\u00e0 di combattimento e di spirito di sacrificio del proprio popolo, a superare lo scoraggiamento causato dalla evidente superiorit\u00e0 dei nemici, in grado di invadere la Germania e di bombardare quasi impunemente le citt\u00e0 tedesche; altro obiettivo infine era quello di ingannare gli avversari sulle reali intenzioni militari tedesche.\nUn momento di svolta nella propaganda del Reich fu segnato dal discorso del ministro Joseph Goebbels il 18 febbraio 1943 al Palazzo dello Sport di Berlino. Diretto a galvanizzare la resistenza tedesca ed a sollevare il morale dell'opinione pubblica dopo la catastrofe di Stalingrado, il discorso esalt\u00f2 le capacit\u00e0 belliche della Wehrmacht, descrisse in termini apocalittici le conseguenze di una sconfitta della Germania e lanci\u00f2 la parola d'ordine della \"guerra totale\". Tutte le risorse umane e materiali del Terzo Reich e dei territori occupati dovevano essere mobilitate per rafforzare la Wehrmacht ed ottenere a qualunque costo la \"vittoria finale\" contro l'\"innaturale\" alleanza tra Unione Sovietica comunista e potenze capitalistiche anglosassoni.\nGli arruolamenti e le unit\u00e0 straniere.\nIl sistema di reclutamento e addestramento tedesco durante la seconda guerra mondiale era organizzato su base regionale. Prima dell\"'Anschluss\" i distretti militari (\"Wehrkreise\") erano 13 (nominati con numeri romani da I a XIII), diventati in seguito 15 (XVII e XVIII) e infine 17 dopo la campagna di Polonia (XX e XXI). Ogni \"Wehrkreis\" aveva il compito di reclutare e addestrare i cittadini del suo territorio e quasi tutte le divisioni prelevavano le reclute dal distretto sotto cui si trovavano (eccezion fatta per la Luftwaffe, le \"Waffen-SS\" e la \"Gro\u00dfdeutschland\"). Questo gener\u00f2 divisioni a forte carattere territoriale, dato che se un soldato veniva trasferito (con ordine diretto dell'OKH) si cercava di mandarlo in una divisione arruolata nello stesso \"Wehrkreis\" (salvo fusioni tra divisioni al fronte o se il soldato era membro delle truppe corazzate o da montagna).\nI corpi armati creati nei paesi stranieri occupati dalla Wehrmacht vennero posti sotto il controllo dell'esercito, ma pi\u00f9 tardi molte di queste unit\u00e0 vennero trasferite sotto il controllo delle SS, formando le unit\u00e0 \"Freiwilligen\" (volontari), inquadrate in \"kampfgruppe\", brigate e divisioni facenti parte delle \"Waffen-SS\".\nL'arruolamento di adolescenti e anziani.\nMan mano che le unit\u00e0 operative si dissanguavano sui vari fronti, i vuoti venivano colmati con personale proveniente dall'organizzazione giovanile nazista, la Giovent\u00f9 hitleriana, e da persone anziane, che normalmente non sarebbero state prese in considerazione per la mobilitazione. Vennero formate molte unit\u00e0 con armamento ed addestramento approssimativo, che costituivano il \"Volkssturm\" (\"milizia popolare\" in tedesco).\nL'idea di creare il \"Volkssturm\" si ebbe fin dal 1935, ma fu messa in atto solo nel 1944, quando Martin Bormann, sotto l'ordine diretto di Hitler, reclut\u00f2 ben sei milioni di tedeschi per formare una milizia nazionale.\nL'unit\u00e0 base del \"Volkssturm\" era il battaglione di 642 uomini, composti per la maggior parte da membri della Giovent\u00f9 hitleriana, anziani, invalidi e persone considerate precedentemente riformati dal regolare servizio militare.\nDurante gli ultimi mesi del conflitto, il \"Volkssturm\" pass\u00f2 sotto il comando del dottor Joseph Goebbels, partecipando alla difesa di Berlino.\nLe Wunderwaffen.\n\"Wunderwaffen\" \u00e8 un termine tedesco che significa \"armi miracolose\", coniato e utilizzato dalla propaganda tedesca di Goebbels durante le ultime fasi della seconda guerra mondiale. Le \"armi miracolose\", secondo la propaganda, avrebbero cambiato radicalmente il corso del conflitto, che volgeva ormai chiaramente a favore degli Alleati. In ogni caso, esse rappresentarono un concreto sviluppo tecnologico del quale gli Alleati si sarebbero largamente avvalsi nel futuro, per entrambi i blocchi che si sarebbero poi fronteggiati nella guerra fredda.\nMolte di queste \"armi miracolose\", tra cui rientravano anche le cosiddette Vergeltungswaffen (italiano: armi di rappresaglia), comunque rimasero a livello di progetto (come il programma nucleare militare tedesco) o di prototipi (come il Panzer VIII \"Maus\"). Le armi di rappresaglia crearono notevoli problemi alle forze alleate che dovettero sottrarre consistenti forze di caccia e terrestri per contrastare ed eliminare questa minaccia alle popolazioni civili, efficace soprattutto sul piano psicologico.\nLe perdite.\nLe perdite complessive sofferte dalla Wehrmacht ammontarono a 13.448.000 militari, di cui quasi 5 milioni di morti, su un totale di oltre 17.000.000 uomini che vi prestarono servizio tra il 1939 ed il 1945. Sul solo fronte orientale la Wehrmacht ebbe 11.135.000 perdite, tra cui 3.888.000 morti in azione e altri 374.000 morti in prigionia.\nL'attentato ad Hitler e l'opposizione interna al nazismo.\nDi fronte alla dittatura nazista solo la Wehrmacht disponeva della forza teorica e dell'autorit\u00e0 per opporsi al regime e frenarne la progressiva e continua radicalizzazione. Nel complesso tuttavia le forze armate tedesche, sia a livello delle strutture di comando sia a livello della truppa combattente, in cui era ormai fortemente presente un'adesione ai valori basati sul concetto di superiorit\u00e0 razziale, di germanesimo espansionistico, di lotta per la sopravvivenza della razza tedesca contro una presunta cospirazione ebraico-bolscevica, aderirono ai progetti hitleriani e combatterono con efficienza e disciplina la lunga e sanguinosa guerra. Fin dagli anni trenta tuttavia, dubbiosi sulle finalit\u00e0 del regime nazista e sui pericoli della sua politica aggressiva, alcuni ufficiali cercarono di frenare queste istanze e di provocare un cambiamento di regime.\nI primi tentativi di bloccare i progetti espansionistici di Hitler vennero organizzati da alcuni generali venuti a conoscenza dei piani del F\u00fchrer a partire dalla famosa riunione del 5 novembre 1937; in particolare il generale Ludwig Beck, capo di Stato maggiore generale dell'esercito, si oppose fermamente in una serie di \"memorandum\" alle scelte politiche della Germania nazista; non supportato dagli altri comandanti in capo della Wehrmacht, Beck fin\u00ec per dimettersi nel 1938 ma rimase un punto di riferimento fondamentale per gli ufficiali tedeschi oppositori del nazismo. Il suo successore Franz Halder in un primo tempo mostr\u00f2 uguale avversione per i piani di Hitler e organizz\u00f2 insieme ad altri ufficiali un vero e proprio tentativo di colpo di Stato durante la crisi dei Sudeti, ma il progetto venne poi abbandonato dopo il nuovo successo di Hitler alla Conferenza di Monaco. Da quel momento i generali, impressionati dalla determinazione e dalle vittorie del F\u00fchrer si adeguarono alla situazione e eseguirono disciplinatamente i loro compiti operativi sul campo; all'interno dell\"'Abwehr\" (il servizio segreto dell'esercito) l'ammiraglio Wilhelm Canaris e il colonnello Hans Oster cercarono di intralciare la guerra di aggressione nazista fornendo informazioni agli alleati ma in concreto non ottennero risultati. Furono invece alcuni ufficiali pi\u00f9 giovani che organizzarono il piccolo nucleo della resistenza interna alla Wehrmacht, decisi anche ad adottare metodi violenti per fermare la guerra sempre pi\u00f9 aggressiva e nefasta condotta dal Terzo Reich.\nI due personaggi centrali nel movimento di resistenza interno alla Wehrmacht furono infatti il colonnello Henning von Tresckow, attivo nel quartier generale del Gruppo d'armate Centro sul fronte orientale, che divenne un centro decisivo di cospirazione, e il colonnello Claus Schenk von Stauffenberg che, subentrato pi\u00f9 tardi a von Trescow nella guida della congiura, organizz\u00f2 nel 1944 il tentativo di uccidere Hitler e di rovesciare il potere nazista, sfruttando la sua posizione di comando delle truppe di riserva dell'esercito in Patria (l\"'Ersatzheer\"). Dopo i ripetuti fallimenti, per una serie di circostanze casuali, dei tentativi di attentato organizzati da von Trescow nel 1943, il 20 luglio 1944 il colonnello von Stauffenberg riusc\u00ec a compiere l'attentato nel bunker di Rastenburg ed a innescare il colpo di Stato (operazione Valkiria), nonostante Hitler fosse sfuggito alla morte. L'organizzazione antinazista era diffusa nelle strutture di comando dell'esercito di riserva nel Reich (generale Friedrich Olbricht) e nei comandi delle forze di occupazione in Francia (generale von Stulpnagel); erano inoltre coinvolti i generali a riposo Beck, von Witzleben, Hoepner ed in parte i feldmarescialli Rommel e von Kluge.\nNonostante qualche successo iniziale, soprattutto in Francia, il colpo di Stato termin\u00f2 con un completo fallimento a causa della pronta reazione del F\u00fchrer, di Goebbels e di Himmler, degli errori dei congiurati, delle incertezze del feldmaresciallo von Kluge, e della sostanziale fedelt\u00e0 a Hitler ed all'ordine costituito della quasi totalit\u00e0 degli ufficiali e dei soldati della Wehrmacht. In pochi giorni la rivolta fu sedata, i principali cospiratori furono uccisi (come Olbricht e Stauffenberg) o si suicidarono (come Witzleben, Kluge e Trescow). Nei mesi successivi l'apparato nazista effettu\u00f2 una sanguinosa repressione all'interno della Wehrmacht, intimidendo gli ufficiali, rafforzando con misure draconiane la disciplina e organizzando strutture di controllo politico (i cosiddetti \"Nationalsozialistische F\u00fchrungsoffiziere\", NSFO, \"ufficiali nazionalsocialisti con funzioni di guida\") per consolidare la fedelt\u00e0 e la resistenza delle truppe.\nNell'ultima fase del conflitto si verificarono fenomeni di disgregazione e cedimento tra i reparti al fronte e aument\u00f2 il numero dei disertori che assommarono complessivamente durante tutta la guerra a circa 100.000 soldati. I comandi della Wehrmacht adottarono provvedimenti molto rigidi per evitare il diffondersi del fenomeno: le corti marziali trattarono circa 35.000 casi di diserzione e in 22.750 inflissero la pena di morte che venne poi eseguita in circa 15.000 casi. Tuttavia, nel complesso, i soldati della Wehrmacht, impegnati nella \"quotidianit\u00e0 della guerra\", vincolati psicologicamente (in particolare le classi d'et\u00e0 pi\u00f9 giovane) al giuramento prestato direttamente a Hitler, e ancora in parte fiduciosi miracolisticamente nelle possibilit\u00e0 di successo legate alle promesse del F\u00fchrer, continuarono a combattere agli ordini del regime nazista fino alla totale disfatta e al crollo del Terzo Reich.\nIl mito della \"Wehrmacht pulita\".\nAlla fine degli anni '40 gruppi di ex ufficiali e veterani della Wehrmacht cercarono di eludere le colpe delle forze armate e contribuirono a creare e diffondere (nell'opinione pubblica e nella storiografia) la convinzione che la Wehrmacht fosse stata un\u2019organizzazione apolitica, in continuit\u00e0 con la Reichswehr, e che fosse stata in gran parte estranea ai crimini della Germania nazista, essendosi comportata altrettanto onorevolmente delle forze armate degli Alleati Occidentali. A partire dal 1950, nell\u2019ambito del riarmo della Repubblica Federale Tedesca, gli Alleati sostennero il mito considerando la sua utilit\u00e0 in una prospettiva di interesse pubblico. Negli ultimi decenni del XX secolo e nel XXI secolo tale falsa concezione \u00e8 stata ampiamente demistificata dalla storiografia."}
{"id": "115674", "revid": "901470", "url": "https://it.wikipedia.org/wiki?curid=115674", "title": "Campionato europeo di baseball", "text": "Il campionato europeo di baseball \u00e8 una competizione sportiva continentale a cadenza biennale organizzata dalla \"Conf\u00e9d\u00e9ration Europ\u00e9ene de Baseball\" (CEB), la federazione europea del baseball.\nSi tratta di un torneo tra nazionali, che assegna il titolo di campione europeo alla nazionale vincitrice. Alcune edizioni (ma non tutte) sono state valide per la qualificazione ai giochi olimpici; per esempio, nel 2003 il torneo per la qualificazione olimpica si svolse la settimana dopo la conclusione del campionato europeo, nella stessa sede.\nIl primo campionato europeo di baseball si tenne nel 1954 in Belgio. La manifestazione venne ripetuta ogni anno fino al 1958, per poi passare alla cadenza biennale negli anni pari, tranne il periodo dal 1965 al 2007, durante il quale si svolse negli anni dispari. In funzione del ritorno del baseball alle Olimpiadi, l'edizione inizialmente in programma nel 2018 \u00e8 stata spostata all'anno successivo e la rassegna europea \u00e8 ritornata a svolgersi negli anni dispari.\nMedagliere.\nMedagliere aggiornato all'edizione 2021\nPartecipazioni.\nNella seguente tabella le squadre partecipanti per ogni edizione, con relativo piazzamento finale. Aggiornato all'edizione del 2021"}
{"id": "115675", "revid": "72396", "url": "https://it.wikipedia.org/wiki?curid=115675", "title": "Friedrich Paulus", "text": "Dopo una brillante carriera principalmente nello stato maggiore generale della Wehrmacht, alla fine del 1941 ricevette il comando della 6\u00aa Armata, la pi\u00f9 grande e potente armata tedesca, che condusse inizialmente con successo durante l'offensiva estiva del 1942 sul fronte orientale. A partire dal settembre 1942 dovette affrontare la logorante e cruenta battaglia di Stalingrado e non riusc\u00ec a sopraffare la resistenza dell'Armata Rossa. Sorpreso dalla controffensiva sovietica del novembre 1942, rimase accerchiato con la sua armata nella sacca di Stalingrado; dopo una lunga e tenace resistenza senza adeguati rifornimenti e in pieno inverno, la 6\u00aa Armata venne completamente distrutta. Paulus si arrese con il suo stato maggiore il 31 gennaio 1943 e venne fatto prigioniero dai sovietici.\nPaulus si dimostr\u00f2 un abile e preparato ufficiale, idoneo al lavoro di pianificazione e di organizzazione e capace di progettare e dirigere ampie manovre offensive con truppe corazzate; tuttavia la sua condotta rigidamente aderente agli ordini superiori e alcune sue decisioni e incertezze durante la battaglia di Stalingrado, che travolse il suo comando e le sue truppe, lo hanno esposto a numerose critiche e rimangono oggetto di valutazioni ampiamente contrastanti da parte di storici e specialisti.\nBiografia.\nOrigini e inizio della carriera militare.\nFiglio di un contabile, cerc\u00f2 senza riuscirvi di diventare cadetto della Marina imperiale tedesca, e per breve tempo studi\u00f2 legge all'Universit\u00e0 di Marburgo. Decise quindi di lasciare l'universit\u00e0 e si arruol\u00f2 nel 111\u00ba Reggimento di fanteria, come ufficiale cadetto, nel 1910. Il 4 luglio 1912 si spos\u00f2 con la baronessa Costanza Elena Rosetti-Solescu, un'aristocratica romena.\nAllo scoppio della prima guerra mondiale, il reggimento di Paulus prese parte all'invasione della Francia, entrando in azione nei Vosgi e attorno ad Arras, nell'autunno del 1914. Dopo una licenza per malattia, Paulus entr\u00f2 negli \"J\u00e4ger Alpenkorps\" come ufficiale di stato maggiore, prestando servizio in Serbia, in Macedonia e in Francia, dove prese parte ai combattimenti di Verdun. Alla fine della guerra raggiunse il grado di capitano.\nIl capitano Paulus rimase in servizio nella nuova Reichswehr che venne costituita a seguito del trattato di Versailles e venne assegnato al 13\u00ba Reggimento di fanteria di stanza a Stoccarda, come comandante della compagnia fucilieri. Prest\u00f2 servizio con diversi incarichi nello Stato Maggiore per oltre un decennio (1921-1933), quindi comand\u00f2 per breve tempo una brigata motorizzata (1934-1935) prima di essere nominato il 1\u00ba giugno 1935 capo di stato maggiore del comando delle truppe motorizzate, guidato dal generale Oswald Lutz, incaricato di studiare l'equipaggiamento e le tattiche delle nuove forze corazzate tedesche. In questo incarico ebbe modo di conoscere a fondo e contribuire a sviluppare le nuove tecniche di guerra con mezzi corazzati e di venire a contatto con alcuni ufficiali esperti della nuova arma, tra cui Heinz Guderian, Walther Nehring, Walther Wenck.\nSeconda guerra mondiale.\nIl 1\u00ba gennaio 1939, Friedrich Paulus, in quel momento capo di stato maggiore del 16\u00ba Corpo d'armata (motorizzato) del generale Erich Hoepner, venne promosso maggiore generale e il 26 agosto dello stesso anno, alla vigilia dell'attacco alla Polonia, divenne capo di stato maggiore della 10\u00aa Armata alle dipendenze del generale Walther von Reichenau. Dotato di intelligenza analitica, disciplinato, riservato, metodico, esperto di tattica e strategia, Paulus lavor\u00f2 con pieno successo in collaborazione con l'eccentrico e aggressivo generale von Reichenau. Dopo la rapida vittoria in Polonia la 10\u00aa Armata venne trasferita sul fronte occidentale dove, rinumerata come 6\u00aa Armata, contribu\u00ec in modo decisivo alla conquista del Belgio e della Francia. Il generale Paulus svolse coscienziosamente e con efficienza i suoi compiti di stato maggiore e prese parte alle trattative di resa del Belgio con la delegazione tedesca.\nAltamente stimato nell'esercito e considerato, insieme con il generale Erich von Manstein, uno degli ufficiali della giovane generazione pi\u00f9 preparati e abili nel campo operativo e tattico, Paulus venne scelto nella tarda estate del 1940 dal generale Franz Halder, capo di stato maggiore generale dell'esercito tedesco, come intendente generale e suo principale collaboratore. In questa altissima carica, la terza per importanza nell'esercito, il generale Paulus, che svilupp\u00f2 un rapporto di calorosa e proficua collaborazione con Halder, svolse un importante lavoro di pianificazione nel corso della stesura del progetto di attacco all'Unione Sovietica (operazione Barbarossa).\nPrima dell'offensiva all'est, Paulus svolse anche un lavoro diplomatico e di consulenza tecnica durante le trattative con la Finlandia e con l'Ungheria per ottenere la collaborazione di questi due Paesi nell'attacco all'URSS; inoltre il generale venne inviato nell'aprile 1941 in Africa settentrionale per valutare la situazione dell'Afrikakorps del generale Erwin Rommel e riferire al generale Halder. Paulus, che conosceva bene il generale Rommel di cui era stato compagno nel 13\u00ba reggimento di fanteria a Stoccarda, svolse il suo compito con tatto anche se in privato critic\u00f2 il comandante dell'Afrikakorps e rilev\u00f2 gli errori tattici di Rommel a Tobruk, la sua imprudenza e la sua sottovalutazione del problema dei rifornimenti.\nDurante l'operazione Barbarossa, Paulus, promosso tenente generale, svolse un faticoso lavoro di stato maggiore nel quartier generale dell'esercito alle dipendenze del generale Halder e in alcune circostanze venne inviato sul campo di battaglia per conferire con i comandanti e riportare le valutazioni dello stato maggiore generale; in particolare convenne con Halder sulla priorit\u00e0 da accordare all'attacco diretto su Mosca, opzione operativa che venne per\u00f2 respinta da Adolf Hitler. Nell'agosto 1941 si rec\u00f2 nel settore meridionale del fronte ed ebbe modo di rivedere i soldati e gli ufficiali della 6\u00aa Armata e di incontrare il feldmaresciallo von Reichenau.\nIl 5 gennaio 1942 Paulus venne promosso generale delle truppe corazzate e nominato inaspettatamente comandante della potente 6\u00aa Armata nel settore meridionale del fronte orientale. La nomina del generale Paulus, che non aveva mai comandato sul campo di battaglia divisioni o corpi d'armata, venne caldeggiata dal generale Halder e dal feldmaresciallo von Reichenau che era stato promosso al comando del Gruppo d'armate Sud al posto del feldmaresciallo Gerd von Rundstedt; incominciava cos\u00ec la fase pi\u00f9 drammatica e controversa della sua vita militare.\nDotato di grande preparazione professionale, esperto di pianificazione e del lavoro di stato maggiore, organizzatore e stratega minuzioso e previdente, profondo conoscitore della tecnica della guerra con mezzi corazzati, Friedrich Paulus, pur se inesperto del comando diretto sul campo, sembrava adatto alla guida della sua vecchia armata, punta di diamante della prevista nuova offensiva tedesca in Unione Sovietica nell'estate 1942 (operazione Blu), nonostante i dubbi di alcuni ufficiali all'interno della Wehrmacht sulla sua forza di carattere e sulla sua risolutezza e energia.\nAl comando della 6\u00aa Armata.\nIl generale Paulus, dopo aver incominciato il suo periodo di comando con qualche difficolt\u00e0 durante una serie di dure battaglie difensive nell'inverno 1941-1942 nel settore di Izjum, nella primavera 1942 guid\u00f2 con efficacia la 6\u00aa Armata, la pi\u00f9 potente dell'intero esercito tedesco, costituita nei vari periodi da 4-5 corpi d'armata, 10-15 esperte divisioni di fanteria e 5-6 eccellenti divisioni corazzate o motorizzate, durante gli aspri combattimenti nel settore meridionale e partecip\u00f2 brillantemente alla grande vittoria tedesca nella seconda battaglia di Char'kov (12-28 maggio 1942).\nDopo alcune difficolt\u00e0 iniziali dovute al violento attacco sovietico, Paulus seppe padroneggiare correttamente la situazione, obbed\u00ec all'ordine dell'OKH e di Hitler di non ripiegare e contribu\u00ec in modo decisivo alla controffensiva tedesca con l'accerchiamento e la distruzione di tre armate sovietiche. I soldati della 6\u00aa Armata catturarono oltre 100\u00a0000 prigionieri. Il generale Paulus fu lodato dagli alti comandi per la sua preparazione professionale e gli venne assegnata la prestigiosa Croce di cavaliere della Croce di ferro; il meticoloso stratega divenne uno dei beniamini di Hitler e della propaganda del Reich anche per le sue origini non nobiliari; il generale a sua volta sembr\u00f2 apprezzare la logica e l'acutezza delle decisioni dell'Alto Comando e del F\u00fchrer durante la crisi di Char'kov, in un primo tempo non condivise dal feldmaresciallo Fedor von Bock e dallo stesso Paulus.\nIl 30 giugno Paulus diede inizio all'offensiva generale della sua armata nel quadro dell'operazione Blu (\"Blau\"); nonostante direttive abbastanza confuse e frequenti modifiche operative, il generale ottenne una serie di vittorie e l'avanzata dei suoi soldati prosegu\u00ec apparentemente inarrestabile; alla met\u00e0 di luglio la 6\u00aa Armata era nella grande ansa del Don e per la prima volta si avvicinava a Stalingrado, la \"citt\u00e0 fatale che avrebbe segnato il suo destino e quello del suo comandante. Il compito di Paulus era raggiungere e conquistare la citt\u00e0, sbarrando cos\u00ec il Volga e assicurando le spalle al raggruppamento tedesco che marciava contemporaneamente sul Caucaso.\nDurante le prime fasi della battaglia, la condotta e le manovre del generale Paulus furono militarmente precise ed efficaci; impiegando correttamente le sue Panzer-Divisionen, il comandante della 6\u00aa Armata, pur intralciato dall'aspra resistenza sovietica e da carenze nei rifornimenti di carburante, riusc\u00ec ad accerchiare le forze nemiche; le truppe sovietiche vennero in parte distrutte a ovest del Don nella battaglia di Kala\u010d, vennero costituite teste di ponte sul fiume, si organizz\u00f2 la marcia diretta sul Volga.\nIn questo periodo le preoccupazioni di Paulus erano principalmente legate alla scarsezza dei rifornimenti e alla debolezza del suo fianco sinistro protetto solo dalle deboli truppe degli alleati \"satelliti\" rumeni e italiani; ma dai suoi ordini operativi alle truppe, diramati il 19 agosto 1942 prima della marcia finale su Stalingrado, sembra trasparire un certo ottimismo e la fiducia in un possibile crollo sovietico.\nIl 23 agosto i suoi Panzer raggiungevano audacemente il Volga a nord della citt\u00e0, ma l'euforia iniziale svan\u00ec subito; invece di crollare i sovietici contrattaccarono da sud e da nord, l'avanzata fu subito bloccata, la battaglia divenne molto dura. Il piano di Paulus per conquistare la grande citt\u00e0 sul Volga era militarmente classico: un'avanzata frontale da ovest verso est per ributtare i russi nel fiume, dopo aver isolato la citt\u00e0 da nord (con i panzer del generale Hans-Valentin Hube) e da sud (con l'imminente arrivo dei rinforzi del generale Hermann Hoth). Egli prevedeva di raggiungere il Volga in pi\u00f9 punti, di frazionare le difese nemiche in sacche separate e di isolarle dalla riva est del fiume.\nIl 12 settembre 1942 durante colloqui con Hitler e von Weichs (comandante del Gruppo d'Armate) al Quartier generale di Vinnica, Paulus descrisse la situazione in termini freddi, realistici ma abbastanza ottimistici; si parl\u00f2 delle altre operazioni da effettuare dopo la conquista definitiva della citt\u00e0 e si previde di ottenere la vittoria in dieci giorni.\nIl 13 settembre il generale Paulus sferr\u00f2 il suo primo attacco in forze contro Stalingrado: sarebbe stato l'inizio di due mesi di continui e violenti scontri a distanza ravvicinata, strada per strada e casa per casa. Durante questi due mesi Paulus cerc\u00f2 tenacemente di schiacciare la resistenza della 62\u00aa Armata sovietica; sferr\u00f2 almeno tre offensive in grande stile, riusc\u00ec progressivamente a conquistare gran parte della citt\u00e0, raggiunse il Volga in tre punti e isol\u00f2 le ultime sacche di resistenza sovietica che alla data del 19 novembre si riducevano a poche centinaia di metri sulla riva occidentale del Volga, ma non riusc\u00ec a ottenere l'attesa vittoria decisiva n\u00e9 a spegnere la volont\u00e0 combattiva del nemico, sempre abbarbicato alle residue rovine di Stalingrado.\nLe gravi perdite subite di uomini e mezzi, l'esaurimento delle truppe, le preoccupazioni per l'avvicinarsi dell'inverno e per i pericoli di una controffensiva sovietica alle sue spalle, minarono la resistenza fisica e psichica del generale che era afflitto da un vistoso tic all'occhio sinistro che deform\u00f2 il suo volto e da una gastroenterite nervosa. Nonostante la propaganda nazista e l'ottimismo e la sicurezza del F\u00fchrer, la situazione di Paulus stava diventando pi\u00f9 difficile con il trascorrere del tempo. Le sue richieste di massicci rinforzi di fanteria non furono esaudite, a parte pochi battaglioni di pionieri d'assalto, l'esasperazione e la stanchezza dei suoi soldati aumentava, il nemico era inaccessibile allo scoraggiamento e stava evidentemente rafforzandosi.\nLa catastrofe.\nIl 19 novembre 1942 ebbe inizio l'offensiva sovietica, la cosiddetta operazione Urano, che in pochi giorni avrebbe accerchiato il generale Paulus e la sua 6\u00aa Armata nella sacca di Stalingrado, segnando il destino del generale, dei suoi uomini e della stessa Germania nazista. Paulus, dopo un'iniziale sottovalutazione del pericolo, richiese immediatamente libert\u00e0 d'azione per eventualmente sganciare le sue truppe da Stalingrado e ripiegare. L'ordine tassativo di Hitler del 24 novembre, al contrario, proibiva qualsiasi ritirata, ordinava la costituzione di un fronte di accerchiamento in tutte le direzioni e la resistenza a oltranza in attesa del soccorso dall'esterno. I rifornimenti sarebbero arrivati per via aerea.\nPer due mesi Paulus avrebbe seguito sempre fedelmente gli ordini di Hitler, organizzando la difesa circolare a oltranza nella cosiddetta \"Fortezza Stalingrado\", rinunciando a un ultimo tentativo di sortita alla fine di dicembre per andare incontro alle truppe corazzate del generale Hermann Hoth fermate a cinquanta chilometri dalla sacca, la cosiddetta operazione \"Donnerschlag\", \"Colpo di Tuono\"; poi rifiutando l\"'ultimatum\" di resa dei sovietici ai primi di gennaio e infine combattendo fino all'ultimo in nome della Germania nazista. L'agonia della 6\u00aa Armata e del colonnello generale Friedrich Paulus, promosso \"in extremis\" feldmaresciallo da Hitler per galvanizzarne il declinante morale e anche come tacito invito al suicidio, sarebbe terminata il 2 febbraio 1943 con la cessazione dei combattimenti e la distruzione completa delle forze tedesche accerchiate.\nLa presunta incapacit\u00e0 o la mancata volont\u00e0 di Paulus di salvare i suoi uomini, rifiutandosi di prendere una decisione contraria al volere di Hitler per districare l'armata da una posizione indifendibile, lo ha posto in una parte della critica storica spesso sotto una luce sfavorevole. In realt\u00e0 le questioni da analizzare in dettaglio per interpretarne il comportamento, la personalit\u00e0 e anche gli eventuali errori sono molti e complessi, incominciando gi\u00e0 con una valutazione del suo comportamento durante la fase offensiva della battaglia di Stalingrado.\nIn sintesi le critiche principali rivolte al generale Paulus possono essere cos\u00ec riassunte:\nA queste critiche sono stati contrapposti numerosi argomenti giustificativi:\nUna figura controversa.\nMentre era prigioniero dei sovietici, Paulus divenne una voce critica del regime nazista, unendosi al \"Comitato nazionale per la Germania Libera\", organizzato su sollecitazione dell'URSS, e appellandosi ai soldati tedeschi perch\u00e9 si arrendessero. In seguito fu testimone dell'accusa al processo di Norimberga. Venne rilasciato nel 1953, e si stabil\u00ec a Dresda, nella Germania Est.\nPaulus rimane una figura storica controversa per la sua mancata opposizione al nazismo, per le decisioni operative prese durante l'accerchiamento della sua armata e per la sua successiva adesione al movimento di opposizione antinazista dei generali tedeschi prigionieri in Unione Sovietica. In realt\u00e0 Paulus si mantenne sempre distaccato dalle implicazioni politiche della guerra e non fu n\u00e9 nazionalsocialista n\u00e9 antinazista, cercando di limitarsi a un ruolo di tecnico della guerra, professionale ed estraneo alle esasperazioni ideologiche della \"guerra d'annientamento\" all'Europa orientale. Pur apparendo un fedele seguace di Hitler e pur proclamando ripetutamente nei suoi ordini del giorno alle truppe l'adesione al Terzo Reich, si dimostr\u00f2 in pratica alieno da estremismi e non applic\u00f2, come comandante della 6\u00aa Armata, le disposizioni contenute nel cosiddetto \"ordine dei commissari\", che prevedeva l'immediata fucilazione dei commissari politici dell'Armata Rossa, e annull\u00f2 anche la spietata direttiva emanata dal suo predecessore von Reichenau il 10 ottobre 1941, che ordinava la massima durezza nei confronti delle \"razze inferiori\" slave e soprattutto degli ebrei.\nSulle qualit\u00e0 di generale e di comandante di Paulus la storiografia presenta giudizi ancora ampiamente discordanti: il britannico Martin Middlebrook ha scritto di una sua mancanza di carisma, e ne ha criticato l'indecisione e la scarsa iniziativa di fronte alla situazione venutasi a creare a Stalingrado, mentre il francese Raymond Cartier, pur ritenendo Paulus ufficiale preparato e laborioso, attribuisce al carattere indeciso e alla mancanza di dinamismo del generale l'esito catastrofico della battaglia sul Volga. Altri storici hanno giudicato in modo pi\u00f9 favorevole le qualit\u00e0 e l'operato di Paulus: lo storico francese Henri Michel ne sottolinea le brillanti qualit\u00e0 di tattico, la coscienziosit\u00e0, la preparazione, la prudenza, e nega una sua mancanza di carattere, pur evidenziando la sua stretta osservanza agli ordini superiori; il biografo tedesco Walter G\u00f6rlitz ne loda le qualit\u00e0 di intelligenza, la preparazione tecnica, la stoica capacit\u00e0 di sopportazione; lo storico tedesco Bernd Wegner riduce di molto le responsabilit\u00e0 di Paulus nella disfatta a Stalingrado, conseguenza a suo avviso di un fallimento globale della macchina militare tedesca e delle decisioni prese al vertice da Hitler e dai suoi generali.\nJoachim Wieder analizza in profondit\u00e0 nella sua opera in parte autobiografica dedicata alla battaglia di Stalingrado, la personalit\u00e0 e il comportamento di Paulus; egli riconosce le \"eccezionali conoscenze tecniche\" del generale, la sua onest\u00e0 e le notevoli capacit\u00e0 \"nell'espletamento degli incarichi operativi\" ma evidenzia la sua mancanza di esperienza e di energia nella guida di reparti di prima linea. Wieder soprattutto critica il comportamento passivo del generale nell'ultima parte della battaglia, la sua mancanza di coraggio morale e la sua obbedienza fino all'ultimo agli ordini di Hitler secondo una tradizionale filosofia del dovere e della disciplina in quelle circostanze fatalmente errata; lo scrittore tedesco peraltro ammette che Paulus, unico tra i grandi capi tedeschi di Stalingrado, riconobbe gli errori e si assunse interamente le sue responsabilit\u00e0 dirette nella catastrofe.\nFriedrich Paulus mor\u00ec, a causa della SLA da cui era stato colpito nel 1956, a Dresda dove era diventato direttore dell'ufficio storico dell'esercito. Durante la breve e dolorosa malattia, Paulus mostr\u00f2 per l'ultima volta coraggio e calma, come aveva fatto durante tutta la sua carriera militare."}
{"id": "115676", "revid": "1543377", "url": "https://it.wikipedia.org/wiki?curid=115676", "title": "Frattura del pene", "text": "La frattura del pene o peniena, anche denominata sindrome del chiodo rotto, \u00e8 un raro trauma del pene che consiste nell'improvvisa e dolorosa rottura della tonaca albuginea dei corpi cavernosi, dovuta a un colpo violento verificatosi durante l'erezione. Traumi simili, se avvenuti a pene flaccido ad esempio durante l'attivit\u00e0 sportiva o per l'utilizzo di armi da fuoco, non vengono invece definiti fratture, ma semplici traumi penieni.\nIl paziente avverte classicamente un dolore improvviso, seguito da un'immediata detumescenza. La diagnosi di tale condizione \u00e8 clinica, ma si pu\u00f2 avvalere di tecniche di imaging quali l'ecografia e la risonanza magnetica. Il trattamento d'elezione \u00e8 l'intervento chirurgico, che si \u00e8 dimostrato migliore in termini prognostici rispetto alla terapia conservativa.\nEpidemiologia.\nL'incidenza della frattura del pene \u00e8 stimata in un caso ogni 175\u00a0000 abitanti negli Stati Uniti d'America. Nella letteratura scientifica, tra il gennaio 1935 e il luglio 2001, sono riportati tra i 1\u00a0300 e i 1\u00a0600 casi circa, di et\u00e0 compresa tra i 12 e gli 82 anni; si ritiene tuttavia che la prevalenza sia sottostimata. La maggiore incidenza si verifica tra i 30 e i 40 anni e si stima che sia in aumento anche a causa dell'uso di sostanze dopanti.\nLa frattura peniena si verifica soprattutto durante l'attivit\u00e0 sessuale e la masturbazione, indipendentemente dalla posizione adottata. Pu\u00f2 avvenire per una brusca fuoriuscita del pene dalla vagina e il successivo urto con le zone adiacenti, come la sinfisi pubica o la regione perineale, oppure per un eccesso relativo alle spinte coitali. In particolare il 43% delle fratture si presenta durante il coito, il 24% dalla piegatura manuale del pene, il 21% \u00e8 causato dal girarsi nel letto con il pene in erezione durante il sonno e il 6% avviene durante la masturbazione.\nIn Medio Oriente, la causa principale (70%) \u00e8 rappresentata della pratica del \"taghaandan\", ovvero la ricerca della rapida detumescenza del pene tramite l'auto-infliggimento di colpi o piegature. Il primo caso documentato risale al 1925, anche se gi\u00e0 mille anni or sono il medico Abu al-Qasim al-Zahrawi, a Cordova, ne aveva scritto, e pi\u00f9 della met\u00e0 dei casi ha luogo nel mondo arabo. Casi particolari descritti in letteratura riportano come cause, in uomini con il pene in erezione, il morso di un asino, il capitombolo da una montagna e la caduta di un mattone, ma anche l'utilizzo di pantaloni eccessivamente stretti o la masturbazione con uno shaker da cocktail.\nEziopatogenesi.\nDurante l'erezione la tonaca albuginea si trova a essere molto assottigliata dalla pressione intracavernosa (dai 2\u00a0mm durante la fase flaccida, ai 0,25-0,50\u00a0mm). Un evento traumatico, specialmente trasversale, pu\u00f2 superare la resistenza alla trazione della tonaca e strapparla, causando una fuoriuscita di sangue dai corpi cavernosi ai tessuti circostanti. La frattura pu\u00f2 avvenire in qualsiasi punto del pene, ma solitamente si verifica alla sua base e coinvolge solitamente un solo corpo cavernoso. La pressione minima che si stima possa portare alla frattura \u00e8 quantificata in 1\u00a0500 torr. La lesione \u00e8 solitamente trasversale, localizzata nella maggior parte dei casi a livello della fisiologica curvatura peniena dove la tunica \u00e8 fisiologicamente pi\u00f9 debole, ma sono stati anche descritti casi di rotture oblique o irregolari; solo nel 30% dei casi \u00e8 distale.\nComplicanze.\nNel 10-20% dei casi \u00e8 presente una contemporanea rottura dell'uretra, comune nei Paesi europei e rara in quelli arabi e in Giappone probabilmente a causa di una differenza tra i fattori eziologici, mentre nel 2-10% dei casi \u00e8 presente una rottura bilaterale dei corpi cavernosi. Molto raramente invece vi \u00e8 la rottura completa del corpo spongioso e dei corpi cavernosi. In concomitanza pu\u00f2 essere presente anche una rottura del legamento sospensorio del pene.\nAnatomia patologica.\nL'esame anatomopatologico rivela spesso, nei soggetti fratturati, aree di sclerosi e infiltrati cellulari localizzati alla tonaca albuginea, che si ritiene possano essere fattori causali del traumatismo . Si ritiene, inoltre, che tra i fattori eziologici possano essere compresi precedenti traumi minori, che possono causare microlesioni a livello del tessuto sano, e la presenza di un'uretrite cronica. La lunghezza della rottura \u00e8, nel 60% dei casi, compresa tra 1 e 2\u00a0cm ed \u00e8 raramente superiore (4% in una serie di 107 pazienti).\nClinica.\nSegni e sintomi.\nDurante la rottura il paziente avverte un dolore improvviso e un suono simile a un ramo spezzato, spesso udito anche dal partner, con conseguente e immediata detumescenza del pene ed eventuale comparsa di una sua curvatura. Successivamente si manifesta la presenza di ematomi o ecchimosi, le cui dimensioni variano in base al trauma subito. In caso di rottura concomitante della fascia di Buck l'ematoma pu\u00f2 espandersi allo scroto e al perineo. Anche in caso di rottura di uretra, raramente si osserva fuoriuscita di sangue vivo (uretrorragia), mentre possono essere presenti ematuria e difficolt\u00e0 minzionali, quali stranguria, disuria o impossibilit\u00e0 a urinare.\nEsami di laboratorio e strumentali.\nIl quadro clinico e l'anamnesi sono generalmente sufficienti per porre una diagnosi, tuttavia esami sono necessari per valutare la compromissione delle strutture anatomiche, soprattutto dell'uretra, per impostare un trattamento corretto. Nel caso sia presente ematuria \u00e8 utilizzabile l'uretrografia al fine di valutarne le condizioni, mentre l'esame \u00e8 evitabile qualora non vi siano elementi di sospetto per un'eventuale lesione.\nL'esame d'elezione \u00e8 stato la cavernosografia, una radiografia con mezzo di contrasto iniettato nei corpi cavernosi; la fuoriuscita del mezzo radioopaco \u00e8 utilizzata per segnalare la localizzazione precisa della lesione. La tecnica, tuttavia, presenta un alto numero di falsi negativi ed \u00e8 ritenuta potenzialmente dannosa per il tessuto penieno, con rischio di fibrosi, infezioni e reazioni allergiche.\nL'ecografia \u00e8 un esame con finalit\u00e0 preparative alla terapia chirurgica, soprattutto nell'emergenza, in quanto di facile esecuzione, non invasiva e meno costosa. L'esecuzione di un'ecocolor Doppler permette una valutazione dei vasi sanguigni e uno studio della circolazione al loro interno.\nLa risonanza magnetica permette una migliore valutazione anatomica e non \u00e8 invasiva; si tratta tuttavia di una tecnologia costosa e non comune, da riservare ai casi pi\u00f9 dubbi. Riveste un ruolo importante nella presentazione atipica, ovvero quella che non si presenta classicamente durante il rapporto sessuale con detumescenza immediata, edema, ematoma e deviazione peniena.\nDiagnosi differenziale.\nDeve essere distinta dalla rottura delle vene dorsale profonda e dorsale superficiale del pene o dell'arteria corrispondente, osservabile dopo traumi avvenuti durante l'attivit\u00e0 sessuale in particolar modo in soggetti circoncisi. In questo caso non avviene detumescenza immediata del pene, che rappresenta il segno patognomonico della frattura. Tuttavia, essendo clinicamente le due entit\u00e0 simili, \u00e8 utile eseguire esami di accertamento per escludere la frattura peniena. La induratio penis plastica entra in diagnosi differenziale in caso di presentazione ritardata della frattura peniena.\nTrattamento.\nIl trattamento, una volta di orientamento conservativo, \u00e8 considerato prettamente chirurgico, essendosi dimostrato offerente di risultati migliori. L'intervento consiste nell'esposizione del tessuto danneggiato, con incisione in loco o, pi\u00f9 ampiamente, dell'intera circonferenza balano-prepuziale. L'accesso chirurgico pu\u00f2 essere longitudinale o coronale e, sebbene non vi siano differenze significative, il secondo \u00e8 quello pi\u00f9 utilizzato. Successivamente vi \u00e8 il drenaggio dell'ematoma, l'avvicinamento dei lembi strappati della tonaca albuginea e la loro sutura. Nel caso di concomitante rottura uretrale, questa viene suturata sulla struttura di un catetere di silicone. In tal caso, per lo svuotamento della vescica, \u00e8 utile l'esecuzione di una cistostomia sovrapubica. Il trattamento conservativo consiste nell'uso di farmaci antinfiammatori e fibrinolitici, mentre alcuni autori suggeriscono l'uso di antibiotici; tale trattamento pu\u00f2 portare al riassorbimento dell'ematoma e a esiti cicatriziali con un tasso di complicanze del 40% rispetto all'11% che si verifica nel trattamento chirurgico. Uno studio, condotto su ratti da laboratorio, ha dimostrato l'efficacia della colla di fibrina nel trattamento della frattura peniena; ciononostante tale terapia non \u00e8 ancora stata sperimentata sull'uomo.\nPrognosi.\nPi\u00f9 precoce \u00e8 il trattamento chirurgico, migliori sono i risultati in termini di giorni di ospedalizzazione, di morbilit\u00e0 e di grado di curvatura. Tuttavia molti pazienti non si rivolgono per vergogna a medici o strutture ospedaliere e, quando lo fanno, spesso sono reticenti e non permettono lo svolgersi di una corretta anamnesi.\nPostumi e follow-up.\nIl paziente dopo l'intervento deve astenersi dai rapporti sessuali per almeno sei settimane ed essere rivalutato a tre mesi. Come conseguenze della frattura di pene possono insorgere disfunzione erettile, dolore durante l'erezione e i rapporti sessuali e la presenza di una curvatura, di una tumefazione o di un diverticolo pulsante del pene; questo traumatismo pu\u00f2 esitare anche nella induratio penis plastica o essere, sebbene pi\u00f9 raramente, causa di aneurismi penieni, priapismo, fistole e necrosi cutanea. Durante la convalescenza possono essere utilizzati farmaci come le benzodiazepine o gli antiandrogeni, quali il dietilstilbestrolo, per evitare l'erezione. Dal punto di vista psicosociale i pazienti non sembrano dimostrare una maggior incidenza di stati d'ansia, depressione, eiaculazione precoce o insoddisfazione sessuale."}
{"id": "115682", "revid": "9", "url": "https://it.wikipedia.org/wiki?curid=115682", "title": "Friedrich von Paulus", "text": ""}
{"id": "115684", "revid": "466539", "url": "https://it.wikipedia.org/wiki?curid=115684", "title": "Hiroshi Ishiguro", "text": "Biografia.\nLavora nel dipartimento di intelligenza artificiale all'Universit\u00e0 di Osaka ed \u00e8 famoso poich\u00e9 ha realizzato un robot che rappresenta la copia speculare di s\u00e9 stesso. L'androide parlante forgiato a immagine e somiglianza del suo \"creatore\" \u00e8 stato presentato al centro di ricerca per l'intelligenza artificiale \"ATR\" di Kyoto: l'automa, che esteriormente rappresenta la copia speculare di s\u00e9 stesso, \u00e8 stato realizzato curando tutti i minimi dettagli, sopracciglia, capelli e nei inclusi. Il quotidiano Asahi, che riporta la notizia corredata da una foto dei \"due\" professori, ha titolato l'articolo con un eloquente \"Chi \u00e8 l'originale?\". L'androide \u00e8 dotato anche di muscoli facciali, grazie ai quali riesce a riprodurre fedelmente le espressioni del viso. Ma non \u00e8 tutto poich\u00e9 oltre alla perfetta somiglianza fisica, la caratteristica fondamentale del robot \u00e8 la capacit\u00e0 di sostenere una conversazione con gli esseri umani.\nLo sviluppo dell'umanoide ha impegnato l'\u00e9quipe di Ishiguro per quasi un anno: oltre 6 mesi per realizzare fisicamente il prototipo, pi\u00f9 di 3 per mettere a punto il software di gestione interna. Il costo totale del progetto \u00e8 stato di circa 30 milioni di yen, oltre 200.000 euro. \u00c8 \"group leader\" all'ATR Intelligent Robotics and Communication Laboratories; insieme al suo team, \u00e8 il creatore degli androidi Q-1 e R-1, i primi robot veramente umanoidi mai costruiti. Il 16/10/2017 il professor Hiroshi Ishiguro ha presentato alla stampa un androide con fattezze femminili di nome Erica cha ha interagito in modo impressionante con i giornalisti. Attualmente nel mondo della cibernetica, per indicare un robot con fattezze femminili si usa il termine ginoide, dal greco antico \"gyne\" cio\u00e8 donna.\nOmaggi.\nPer il suo lavoro sugli androidi, nel 2017 \u00e8 stato citato dal rapper Caparezza nella canzone \"L'Infinto\", contenuta nell'album \"Prisoner 709\"."}
{"id": "115686", "revid": "92723", "url": "https://it.wikipedia.org/wiki?curid=115686", "title": "Chiesa di Santa Maria di Canepanova", "text": "La chiesa di Santa Maria Incoronata di Canepanova \u00e8 un luogo di culto cattolico sito in via Defendente Sacchi a Pavia. \u00c8 il pi\u00f9 rilevante monumento cinquecentesco della citt\u00e0 di Pavia, opera dell'architetto Giovanni Antonio Amadeo o, secondo altri, di Donato Bramante.\nStoria.\nI lavori di costruzione della chiesa iniziarono nel 1500 e la prima parte fu ultimata nel 1507. Il progetto di costruzione \u00e8 precedente se \u00e8 vero che nel 1492 venne fondata la \"Confraternita di Santa Maria Immacolata di Canepanova\", che si occupa della raccolta dei fondi necessari per la sua costruzione. I lavori furono realizzati sotto la direzione di Giovanni Antonio Amadeo. L'architetto pavese, all'apice della sua fama dopo aver eretto il tiburio del duomo di Milano, si trovava a Pavia su incarico del cardinale Ascanio Sforza, fratello di Ludovico il Moro, per dirigere la costruzione del duomo. Lo studioso Bruno Adorni contesta questa attribuzione: secondo la sua tesi, dovuta alla citazione da parte dello storico dell'arte Francesco Malaguzzi Valeri di uno scritto seicentesco che dava presente nel cantiere l'Amadeo nel 1507, l'attribuzione \"ha pesantemente condizionato gli studiosi che si sono occupati della chiesa fino ai giorni nostri\". Secondo Adorni, cos\u00ec come per Arnoldo Bruschi, invece il progetto della chiesa deve essere attribuito a Bramante.\nLa chiesa \u00e8 stata costruita per celebrare un affresco quattrocentesco ritenuto miracoloso dalla tradizione, raffigurante la \"Madonna del Latte\" che si trovava sulla facciata di una casa di Viscardo della famiglia nobile dei Canepanova, che sovvenzion\u00f2 in parte i lavori; da qui il nome della chiesa stessa. A sinistra dell'ingresso della chiesa vi \u00e8 un dipinto risalente alla prima met\u00e0 del XVII secolo, raffigurante \"papa Giovanni XIV che venera l'immagine della Madonna\". Il papa \u00e8 l'esponente pi\u00f9 illustre della famiglia Canepanova, assunto al soglio di Pietro dopo essere stato vescovo di Pavia nel X secolo. Sotto l'affresco un'incisione riporta la scritta:\nI lavori della costruzione furono interrotti durante i periodi bellici, venendo poi ultimati solo nel XVI secolo con l'arrivo nel 1557 dei padri Barnabiti, che completarono la costruzione con l'erezione della cupola. La chiesa fu consacrata nel 1564 dal cardinale Ippolito de' Rossi. I Barnabiti acquistarono alcune case nel circondario e ottennero dei permessi edilizi per edificare il proprio collegio, fino al 1620 quando fu creata la piazza antistante con l'abbattimento di alcune case.\nNel Seicento fu realizzata la decorazione barocca dell'interno con pitture e stucchi.\nNel 1810, con la soppressione napoleonica delle congregazioni religiose, i Barnabiti dovettero abbandonare il convento, che era gi\u00e0 adibito a scuola. I locali del convento ospitano il Liceo Classico che nel 1865 venne intitolato a Ugo Foscolo e la chiesa divenne sussidiaria della parrocchia di San Francesco. Il 6 dicembre del 1915 la chiesa venne affidata ai Frati Minori che costruirono a fianco il nuovo convento, i cui lavori, affidati a Carlo Morandotti, si protrassero dal 1935 al 1937.\nIl 30 maggio 1926 il cardinale e arcivescovo di Milano Eugenio Tosi, presiede al rito dell\"'Incoronazione della Vergine\"\nIl 22 gennaio 2012 \u00e8 stata presentata la conclusione dei lavori che hanno interessato per tutto il 2016 un integrale progetto di restauro.\nArchitettura.\nSeguendo l'ipotesi di attribuzione all'architetto Amadeo, lo stesso riprese il suo stile costruttivo \"ad quadratum\" derivante dal suo maestro Guiniforte Solari, gi\u00e0 utilizzato tra il 1470 e 1476 per realizzare la famosa cappella Colleoni a Bergamo: si tratta di un volume cubico impostato sul quadrato, su cui poggiano un tiburio ottagonale e quattro piccoli campanili. \u00c8 la tipologia di tempio a pianta centrale diffuso all'epoca in Lombardia, i cui esempi pi\u00f9 insigni furono San Magno a Legnano, l'Incoronata di Lodi e Santa Maria della Croce a Crema, da molti ritenuti di ascendenza bramantesca.\nAll'effetto di compattezza prodotto dall'apparato esterno quasi completamente privo di aperture e di decorazioni, fa da contrappunto la movimentata disposizione dell'interno. Lo spazio a pianta centrale \u00e8 generato dagli otto lati della cupola, proiettati entro il perimetro quadrato della chiesa; la figura cos\u00ec inscritta crea una successione di nicchie sostenute da un arcone per ciascuna delle facce dell'ottagono.\nEsterno e facciata.\nAgli angoli della chiesa sorgono quattro torri. Quella a destra della facciata ha un orologio, mentre l'altra sullo stesso lato, a est, ha sulla sommit\u00e0 la cella campanaria. La seconda torre della facciata a sinistra \u00e8 interrotta al livello della facciata stessa, anche se \u00e8 ben riconoscibile dalla rifinitura del basamento.\nLa facciata \u00e8 incompiuta ed \u00e8 intonacata nella parte inferiore. Nella parte sud \u00e8 presente una decorazione molto particolare di forme circolari tra loro tangenti, racchiusa da una cornice in cotto. All'altezza del matroneo la decorazione \u00e8 interrotta da un architrave in pietra. Sul motivo per cui sia stato inserito questo particolare costruttivo, che interrompe la continuit\u00e0 stilistica della parete laterale, sono state avanzate diverse ipotesi.\nInterno.\nLa decorazione interna fu realizzata all'inizio del Seicento da importanti pittori di scuola barocca. L'aula centrale presenta una forma quadrata, su cui si innesta nella parte superiore una ripartizione ottagonale che ricalca quella della cupola. \nL'ultima ad essere decorata fu la cupola, affrescata con quadrature architetture architettoniche di Giovanni Battista Longone.Sopra il portale, la cantoria con il pregevole organo \"Angelo Amati 1853\", che viene suonato nei giorni festivi e in occasione di concerti. L'organo ha una tastiera di 58 note e una pedaliera di 18; \u00e8 stato restaurato nel 1992. \nPresbiterio.\nIl presbiterio viene costruito a partire dal 1564. Nelle vele in cui s'imposta la seconda cupola che copre l'altare maggiore, sono rappresentate otto sibille disposte a coppia, dipinte da Guglielmo Caccia, detto il Moncalvo. Ogni sibilla ha un nastro dipinto con le citazioni in latino di profezie che sono rilette in chiave mariana. La cupola, in cui sono dipinti dei rosoni, presenta un effetto prospettico.\nAl di sotto delle sibille vi sono quattro statue, due re biblici a fianco dell'altare, e due profeti nella parte verso l'aula: Isaia (P), Davide (R), Ezechia (R) e Daniele (P).\nL'altare maggiore conserva la raffigurazione della \"Madonna del Latte\", racchiusa entro una monumentale opera scultorea in alabastro, marmo bianco e marmo rosso delle colonne, del genovese Tommaso Orsolino (1587?-1675), gi\u00e0 attivo nel duomo e nella Certosa. L'intero impianto dell'altare \u00e8 una narrazione dell'Assunzione di Maria. Partendo dal basso, il paliotto riproduce la scena degli apostoli sorpresi intorno al sepolcro vuoto della Vergine. Un angelo porta un nastro con l'iscrizione \"Assumpta est\". Nella parte sopra alla mensa dell'altare \u00e8 posto il dipinto che \u00e8 sostenuto da due angeli scolpiti in marmo, mentre altri due angeli pi\u00f9 piccoli sopra al dipinto reggono una corona. Ancora sopra, nella cimasa, \u00e8 scolpita la colomba dello Spirito Santo e infine, in posizione ancora pi\u00f9 elevata, Dio Padre attende la Vergine a braccia aperte.\nA fianco dell'altare maggiore, sui pilastri, si trovano due formelle: a sinistra vi \u00e8 la citt\u00e0 di Pavia circondata da fortificazioni medioevali, a destra sempre la citt\u00e0 pavese, ma circondata da mura quadrate, con tre porte per ogni lato.\nIl ciclo delle sibille.\nDa sinistra, nelle vele della cupola dell'altare, sono rappresentate le sibille con le loro profezie. Sebbene le sibille siano delle figure pagane, la tradizione cristiana, a partire da sant'Agostino ha riconosciuto che esse in qualche modo prefigurassero l'annunciazione di Cristo.\nPartendo da sinistra:\nCoro.\nDietro all'altare si sviluppa il coro ligneo, con stalli molto semplici e lineari, che sostituisce quello pi\u00f9 antico trasferito in cattedrale nel 1884. La parte posteriore dell'altare che d\u00e0 verso il coro ripete le forme della parte anteriore. A differenza dell'iconografia dell'altare maggiore, nella cimasa, anzich\u00e9 la figura di Dio Padre, \u00e8 posta la raffigurazione di \"Sant'Antonio con Ges\u00f9 Bambino\". Nella parte inferiore della parete vi sono due epigrafi che ricordano la venuta dei francescani, nel 1915, e l'Incoronazione della Vergine, nel 1926.\nNel centro della parete est, sopra al coro, \u00e8 posta in un'edicola la statua seicentesca della Vergine Assunta, mentre nel timpano che copre l'edicola stessa sono rappresentati due angeli che sostengono la corona della Madonna.\nCripta.\nAl di sotto del presbiterio si trova una cripta ottagonale, che non \u00e8 pi\u00f9 raggiungibile dall'interno della chiesa. Essa ospita la sepoltura di diversi nobili.\nCappelle laterali al presbiterio.\nAl lato del presbiterio si aprono due cappelle.A sinistra la cappella del Crocifisso che ospita, in una nicchia nella parete est, il complesso ligneo del Crocifisso portato in dote dalla confraternita di san Sebastiano, che si \u00e8 trasferita nella chiesa dopo la soppressione napoleonica del 1810. Le due statue lignee della Madonna e di san Giovanni collocate al lato del crocefisso provengono, invece, dal Duomo della citt\u00e0. Dal patrimonio della stessa confraternita arriva anche il bassorilievo cinquecentesco in pietra con san Sebastiano, posto sul pilastro a fianco dell'entrata laterale del presbiterio. Nella parete nord si trova la tela della \"Resurrezione\" di Pietro Maggi, e su quella ovest un'altra tela con \"L'Assunzione\" della Vergine. A completamento dell'impianto iconografico, sulla volta della cappella sono affrescati gli strumenti della passione. Al centro della volta si trova il pellicano con le ali aperte, simbolo cristologico, e la scritta \u201cUt vitam habeant\u201d (\u201cIn modo che essi abbiano la vita\u201d), che allude al pellicano che resuscita con il suo sangue i propri piccoli morti.\nA destra del presbiterio la Cappella dell'Immacolata. Sulla parete est \u00e8 collocata la tela con \"L'Immacolata\" di Bernardino Ciceri. Di fronte invece la tela con \"L'incoronazione della Vergine\".\nNello spesso muro che divide l'aula dal presbiterio, in due piccoli vani, sono posti: a sinistra la tela raffigurante \"san Carlo Borromeo\" in abiti verscovili, con un putto a destra ai suoi piedi che sostiene la mitria, mentre a sinistra \u00e8 raffigurato il cappello cardinalizio; a destra, di fronte, la tela con \"san Alessandro Sauli\". Anche in questa tela un putto ai piedi del santo sulla sua destra sostiene la mitria e un pastorale. Entrambe le tele sono del Moncalvo e datano 1614.\nSacrestia.\nDalla Cappella dell'Immacolata si accede all'antisacrestia e alla sacrestia. Quest'ultima \u00e8 un locale molto vasto che ospita grandi armadi settecenteschi intagliati in noce. La pala dell'altare in fondo alla sacrestia \u00e8 del pittore settecentesco Alessandro Porta, e raffigura san Alessandro Sauli con gli abiti da barnabita. Il santo, il primo dell'ordine barnabita a essere consacrato, visse peraltro una decina d'anni nel convento. Sulla cimasa della porta della sacrestia sono riportati i simboli barnabiti: un libro aperto e le iniziali P. A. (Pietro Apostolo).\nAula quadrata.\nNelle pareti laterali dell'aula si aprono due cappelle, a sinistra quella di sant'Anna e a destra quella di san Giuseppe. Nei quattro angoli sono esposte a coppie le grandi tele del ciclo delle eroine bibliche.\nSull'altare della cappella di sant'Anna \u00e8 posta la tela attribuita a Gianbattista Tassinari, pittore pavese degli inizi del Seicento. Il dipinto raffigura la \"Madonna con il Bambino\" e, alle sue spalle in piedi, sua madre sant'Anna con ai lati san Pietro e san Paolo, che \u00e8 anche patrono dei Barnabiti. Davanti alla Vergine in ginocchio sono ritratti san Giacomo e santa Margherita d'Antiochia. In origine nella cappella erano sepolti i nobili pavesi Jacopo Menocchio e il nipote Enrico, come risulta dalle epigrafi murali presenti sulle pareti laterali. Originariamente la cappella era stata dedicata a san Alessandro Sauli in occasione della sua beatificazione, come si pu\u00f2 vedere dalla mitria vescovile dipinta sulla volta. Il dipinto con il santo \u00e8 stato spostato in sacrestia con l'avvento dei francescani, mentre la cappella \u00e8 stata riconsacrata a sant\u2019Anna.\nSull'altare della cappella di san Giuseppe \u00e8 posta la tela del Moncalvo che rappresenta la \"Nativit\u00e0 con la Sacra famiglia\": vi sono figure di santi e altre figure adoranti (a destra sant'Antonio di Padova). Ultimamente la tela \u00e8 stata attribuita alla mano di \"Simone Peterzano\".\nNella parte superiore del dipinto, che occupa quasi met\u00e0 della superficie, sono ritratti quattro angeli su delle nuvole e in mezzo i raggi dello Spirito Santo. Dietro alla Madonna \u00e8 ritratto un paesaggio. Secondo Luisa Erba il papa raffigurato potrebbe essere Giovanni XIV Canepanova, mentre il vescovo sarebbe Ippolito de'Rossi.\nCupola.\nLa grande cupola ottagonale fu l'ultima a essere decorata, con le prospettive illusive del pittore quadraturista Giovanni Battista Longone agli inizi del XVIII secolo.Sulle vele su cui si innesta la cupola sono dipinti angeli musicanti. Sopra le vele si apre un finto matroneo con alte finestre bifore, quattro delle quali sono aperte all'esterno e quattro chiuse.\nIl ciclo delle eroine bibliche.\nAgli angoli dell'aula si trova un ciclo di otto tele ritraenti eroine bibliche. Il ciclo intende presentare, attraverso le vicende dei personaggi femminili del Vecchio testamento, le virt\u00f9 che sono proprie della Madonna. Le tele sono state dipinte nel primo quarto del secolo XVII da quattro diversi pittori: Camillo Procaccini, Giulio Cesare Procaccini, Alessandro Tiarini e Guglielmo Caccia. Sotto a ogni tela si trova una cornice sorretta da due angeli/putti che assumono posture diverse.\nA sinistra dell'ingresso:\nA sinistra del presbiterio:\nA destra del presbiterio:\nA destra dell'ingresso:\nIl chiostrino.\nDietro il coro della chiesa, a oriente della stessa, \u00e8 a tutt\u2019oggi conservato un piccolo edificio porticato nella parte inferiore e aperto sopra in un loggiato. La struttura \u00e8 precedente alla chiesa e, in origine, al piccolo monastero delle Convertite (poi inglobato dalla chiesa). L'edificio si articola su due ordini: il primo presenta un porticato, coperto da volte a crociera, ha colonne e capitelli di tipo tardogotico a foglie lisce, in granito, mentre nei soprarchi sono inserite delle patere, dal bordo modanato, all\u2019interno delle quali compaiono degli angeli a mezzobusto, con grandi ali e le mani intrecciate sul petto. L'ordine superiore presenta una loggia aperta, a copertura piana di travi lignee. Esili colonnine, oggi racchiuse da pilastri in muratura, sostenevano originariamente la loggia verso l'esterno. Il chiostrino \u00e8 datato tra il 1460 al 1480.\nLettura simbolica.\nGli stessi frati minori che abitano il complesso monastico, partendo da una \u201ccatechesi liturgica di padre Tarcisio Colombotti\u201d, propongono una lettura simbolica dell'edificio religioso basata su cinque percorsi di lettura: architettura e apocalisse; la Sposa adorna nel Paradiso giardino; le donne dell'Antico testamento; le donne nel paganesimo: le sibille; i profeti.\nLa struttura della chiesa si presta, infatti, a una evidente lettura teologica, riflettendo il modello della Gerusalemme celeste. Nell'Apocalisse Gerusalemme viene indicata come una citt\u00e0 di pianta quadrata, e a questa figura si rif\u00e0 l'aula centrale della chiesa. Su questa forma, per effetto delle vele che si innalzano ai quattro angoli, si innesta l'ottagono che simboleggia, con il numero otto, l'eternit\u00e0. Infatti il numero otto rappresenta l'ottavo giorno, cio\u00e8 quello successivo ai sette che sono serviti alla creazione, il giorno del compimento dell'unit\u00e0, quindi il giorno che proietta nell'eternit\u00e0."}
{"id": "115687", "revid": "247222", "url": "https://it.wikipedia.org/wiki?curid=115687", "title": "Denovo", "text": "I Denovo sono stati un gruppo musicale italiano rock fondato a Catania nel 1982.\nBiografia.\nGli inizi (1982-1985).\nLa storia dei Denovo comincia nella Catania dei primissimi anni ottanta ed \u00e8 infatti nel 1982 che la band assume definitivamente la \"formazione tipo\": Mario Venuti (chitarre, sax e voce), Toni Carbone (basso) e i fratelli Luca (chitarre e voce) e Gabriele Madonia (batteria), sostituito per un breve periodo da Raffaele Fazio nel 1988.\nIl sound dei Denovo \u00e8 condizionato dai gusti dei componenti; i primi esperimenti musicali hanno il sapore di XTC e Police ma anche di Talking Heads e B52 ma, soprattutto, risentono della forte influenza dei Beatles, forse il pi\u00f9 forte anello di congiunzione culturale tra i quattro. E, come i loro maestri Lennon e McCartney, anche Venuti e Madonia si dividono equamente la creazione dei brani dei Denovo. Nel 1982, partecipano al concorso \"Il rock italiano mette i denti\" e raggiungono la finale nazionale piazzandosi al secondo posto dietro un altro gruppo, gli allora sconosciuti Litfiba.\nLa prima incisione ufficiale della formazione \u00e8 un EP del 1984 inciso per l'etichetta \"Suono Records\" di Tony Tasinato (che lo produce) dal titolo \"Niente insetti Su Wilma\", contenente 4 brani (due scritti da Venuti e due da Madonia) che riscuotono un discreto successo e fanno guadagnare al gruppo le prime attenzioni da parte della stampa specializzata. Pubblicato in poche copie, il disco \u00e8 oggi un oggetto da collezione.\nI primi album e i primi successi (1985-1989).\nA met\u00e0 degli anni ottanta i Denovo sono famosissimi in Sicilia e il loro nome comincia a circolare anche oltre lo Stretto. Nel 1985 pubblicano con l'etichetta fiorentina Kindergarten il loro primo album, \"Unicanisai\", che riceve diverse recensioni positive e dal quale viene tratto il primo videoclip della band, \"Animale\".\nI due dischi dimostrano una inarrestabile creativit\u00e0 ed una pregevole maturazione del \"sound\" della band: la critica conferma gli apprezzamenti e la loro fama si diffonde ormai in tutto lo stivale, e le radio dell'epoca trasmettono di frequente i brani estratti da questi album.\nI quattro vengono notati dall'orecchio di \"talent-scout\" di Renzo Arbore che nel 1985, in seguito all'invio di una \"demo\", li invita alla trasmissione Quelli della notte, nel corso della quale presentano dal vivo \"Niente insetti su Wilma\". Successivamente i Denovo vengono invitati ad esibirsi per un'intera settimana all'interno della storica trasmissione televisiva \"DOC\". Di quella esperienza resta una videocassetta, edita dalla Fonit Cetra Video, contenente un'esibizione live di \"Grida\" (esistono anche registrazioni audio non ufficiali di una esecuzione live, in questa sede, del brano \"Niente Insetti su Wilma\").\nA distanza di due anni da \"Unicanisai\", nel 1987, arriva \"Persuasione\" (quest'ultimo contiene una moderna versione di \"Come Together\", doveroso omaggio agli adorati Beatles). Nello stesso anno conquistano l'accesso alle finali di \"Sanremo Rock\" e, in diretta dal PalaRock, all'interno dell'edizione di quell'anno del Festival della canzone italiana, eseguono \"Non C'\u00e8 Nessuno\".\n\u00c8 la consacrazione definitiva: i Denovo attirano l'interesse della Polygram che decide di incidere il loro album successivo, \"Cos\u00ec Fan Tutti\", e di farli partecipare alla 38\u00aa edizione del Festival di Sanremo del 1988, questa volta nella gara ufficiale. La scelta del brano da portare sul palco dell'Ariston ricade su \"Ma Che Idea\", pezzo che li far\u00e0 classificare ventiquattresimi su ventisei partecipanti. L'album \"Cos\u00ec Fan Tutti\" contiene il brano \"Un fuoco\", con il quale il gruppo partecipa al Festivalbar, una delle perle dei Denovo ancora oggi immancabile nelle performance dal vivo di Venuti.\nIl 1988 vede l'ingresso nel gruppo di Dino Scuderi, tastierista e che successivamente si dedicher\u00e0 maggiormente al teatro, dirigendo tra gli altri \"Jesus Christ Superstar\" e componendo il musical \"Salvatore Giuliano\". Dino Scuderi compare nel retro di copertina di \"Cos\u00ec Fan Tutti\" ed \u00e8 coautore, insieme a Venuti, del brano \"Sciabal\u00f2\". La permanenza nel gruppo, ufficiale o no che sia, durer\u00e0 circa due anni.\nL'epilogo (1989-1997).\nNel 1989 esce l'ultimo album, \"Venuti dalle Madonie a cercar carbone\" (il titolo gioca con i cognomi dei membri del gruppo) con la produzione artistica di Franco Battiato. Voci di corridoio attribuiscono a lui l'incipit del brano \"Mi viene un brivido\", orecchiabile e divertente, che veicola il disco in tutte le radio del periodo. Oltre a \"Mi viene un brivido\" sicuramente il pi\u00f9 immediato, l'album contiene altri pregevoli brani tra i quali la dolcissima \"I Promessi Sposi\" e l'intensa \"Buon umore\", che compare anche in un singolo del solista Luca Madonia.\nIl gruppo si scioglie nel 1990 ma Mario Venuti e Luca Madonia continuano la carriera artistica come solisti, mentre Toni Carbone ha una intensa attivit\u00e0 nel mondo musicale come produttore.\nNel 1997 i Denovo si riuniscono per un breve tour di quattro date entro i confini siciliani. I quattro concerti ottengono il \"tutto esaurito\".\nRitorno di fiamma (1997-2005).\nA distanza di molti anni dall'uscita del loro ultimo lavoro, i Denovo sono ancora ricordati come uno dei gruppi rivoluzionari nella musica pop italiana. Alcuni esperti del settore continuano a scoprire molte similitudini con gruppi e artisti nati molti anni dopo. La storia dei Denovo, la loro inarrestabile ascesa e la loro inesorabile fine hanno ispirato anche un libro, \"Tempi di libero rock\", scritto dal giornalista Jonathan Giustini per la Arcana.\nIl libro ripercorre, attraverso la storia dei Denovo, dei suoi protagonisti e dei suoi comprimari, la storia culturale di un'intera citt\u00e0, Catania, che proprio grazie ai Denovo e al percorso da loro avviato \u00e8 diventata la capitale musicale italiana, tanto da meritarsi l'appellativo di \"Seattle d'Italia\", una citt\u00e0 che nel giro di pochi anni ha sfornato talenti come Carmen Consoli (legata a doppio filo con i Denovo), Roy Paci, Moltheni, Boppin' Kids e molti altri. Il libro contiene una vera \"chicca\" per i fan, un CD live intitolato semplicemente \"Denovo live\", rara testimonianza dell'attivit\u00e0 dal vivo dei Denovo, registrato durante le tappe del mini-tour del 1997. La presentazione del libro crea l'occasione per due momenti straordinari: a Roma, nello stupendo scenario di Villa Celimontana, e a Siracusa, Mario Venuti, Luca Madonia e Toni Carbone salgono insieme sul palco e, anche se per poco, ancora una volta fanno rivivere il mito dei Denovo.\nSulla scia di questa rivalutazione dei Denovo e per venire incontro alle mai interrotte richieste di tantissimi appassionati, sono stati ristampati in CD \"Cos\u00ec Fan Tutti\" e \"Venuti Dalle Madonie a Cercar Carbone\".\nSul finire del 2005 poi, anche \"Unicanisai\" e \"Persuasione\" sono stati riproposti in CD (in particolare, per \"Unicanisai\" si tratta della prima pubblicazione in digitale) in un prezioso box doppio su etichetta CNI.\nA Sanremo 2008 i Denovo si riuniscono, anche se solo per una serata, accompagnando Mario Venuti nell'esecuzione del brano \"A ferro e fuoco\".\nIl trentennale (2013-2014).\nNel 1983 i Denovo registrarono i loro primi pezzi, nel Gas Studio di Firenze, sotto la guida del produttore Francesco Fracassi: durante quelle sessioni furono registrati 12 pezzi. Soltanto 3, per\u00f2, trovarono posto nell'EP che venne pubblicato nel 1984, \"Niente insetti su Wilma\". Le restanti tracce vennero messe da parte in attesa di essere incise in seguito; invece, vennero completamente dimenticate. Nel 2013, riordinando una cantina, Fracassi ritrov\u00f2 le pizze multitraccia con tutte le registrazioni effettuate nel 1983. Nessuno pi\u00f9 ricordava che esistessero. Stupiti, ma soprattutto entusiasti per il ritrovamento, e cogliendo anche l'occasione del trentennale dell'uscita di quell'EP, Fracassi e i Denovo decisero di pubblicare finalmente tutti i brani rimasti inediti per 30 anni. Le registrazioni originali vennero restaurate e mixate da Cristiano Verardo al Waterland Studio di Venezia, con l'aggiunta di alcuni contributi di William Bottin al sintetizzatore e Leo di Angilla alle percussioni.\nIl 19 aprile 2014, in concomitanza con il Record Store Day, viene pubblicato il vinile (in edizione limitata e numerata) \"Kamikaze Bohemien\" che segna il ritorno sulle scene discografiche della band catanese a distanza di 25 anni dall'ultima pubblicazione (il CD viene invece messo in vendita il 15 maggio dello stesso anno)."}
{"id": "115689", "revid": "124921900", "url": "https://it.wikipedia.org/wiki?curid=115689", "title": "Fata Morgana (mitologia)", "text": "La Fata Morgana (in inglese \"Morgan le Fay\", in francese \"F\u00e9e Morgane\", in gallese:\u00a0\"Morg\u00ean y Dylwythen Deg\",\u00a0in cornico:\u00a0\"Morgen an Spyryscon\") \u00e8 una figura mitologica legata alle leggende arturiane. \nNelle narrazioni arturiane \u00e8 una dei principali antagonisti di re Art\u00f9, Ginevra e soprattutto del mago Merlino. L'epiteto femminino \"fata\" (tradotto dall'originale inglese \"le fay\", a sua volta adattato dal francese \"la f\u00e9e\") indica la figura di Morgana come una creatura sovrannaturale.\nIl mito.\nIn tutte le versioni del mito, Morgana \u00e8 una potente maga (da qui il soprannome \"fata\", che la mette in relazione con il popolo semidivino degli \"Sidhe\" della mitologia celtica). Probabilmente il personaggio \u00e8 stato ispirato dalla dea celtica Modron oppure da M\u00f3rr\u00edgan, dalla quale potrebbe aver pure tratto il suo nome. \u00c8 in testi pi\u00f9 tardi, come il ciclo del \"Lancillotto in prosa\" del XIII sec., che il personaggio svilupp\u00f2 un carattere pi\u00f9 complesso e ambivalente, trasformandolo in un pericoloso antagonista di Re Art\u00f9.\nGeoffrey di Monmouth, nel suo \"Vita Merlini\" del XII sec., e Giraldo del Galles (1146-1223) collegano Morgana con la mitica \"Isola delle Mele\" (Avalon), ove riposava re Art\u00f9, dopo essere stato ferito a morte nella battaglia di Camlann. Morgana, secondo Monmouth, era una di nove sorelle (Moronoe, Mazoe, Gliten, Glitonea, Gliton, Tyronoe, Thiten, Thiton e lei stessa, tutte potenti maghe e guaritrici), che regnavano su quell'isola e ne facevano parte.\nNella tradizione del ciclo arturiano, Morgana \u00e8 la maggiore di tre sorelle (le altre due sono Elaine e Morgause), figlie del duca Gorlois di Cornovaglia e di sua moglie Igraine. Igraine ebbe per\u00f2 anche un figlio illegittimo dal re britanno Uther Pendragon, il quale venne affidato al mago Merlino e sarebbe poi diventato re Art\u00f9. Anche Morgana impar\u00f2 le arti magiche da Merlino, ma fu sempre invidiosa della gloria del fratellastro Art\u00f9 e di sua moglie Ginevra e si adoper\u00f2 per distruggerli. A Morgana viene comunemente ascritto un ruolo di primo piano nel complotto capeggiato da Sir Mordred, cavaliere della Tavola Rotonda, che tent\u00f2 di sottrarre a re Art\u00f9 la corona di Britannia e la regina, provocando la fine del suo regno.\nIn \"La morte di Art\u00f9\", poema epico-cavalleresco di Thomas Malory del XV sec., Morgana, figlia di Gorlois e Igraine, da bambina viene affidata all'educazione di un convento di suore, ma mostra fin dall'inizio di avere dei poteri sovrannaturali (viene detto, ad esempio, che era capace di tramutare s\u00e9 stessa e altri in animali o oggetti inanimati). Il mago Merlino, prevedendo la sua pericolosit\u00e0, convince Uther, re di Britannia, che aveva preso in moglie la madre di Morgana dopo aver ucciso in battaglia il suo primo marito Gorlois, di allontanare Morgana dalla corte, dandola in moglie a uno dei suoi vassalli. Morgana vive un infelice matrimonio con il re Urien di Gore, al quale partorisce il figlio Ywain, avendo al contempo diversi amanti. Gelosa del successo di re Art\u00f9, suo fratellastro, Morgana decide di eliminarlo.\nLo attira su una nave fatata e gli ruba la sua spada magica, Excalibur, sostituendola con una copia, poi con un pretesto lo fa combattere in un duello mortale con un cavaliere di nome Accolon (amante della stessa Morgana, cui lei ha consegnato Excalibur), facendo in modo che i due contendenti non si riconoscano fra di loro. Il piano per\u00f2 fallisce, allorch\u00e9 la magica Excalibur torna nelle mani di Art\u00f9, che uccide Accolon e, una volta riconosciutolo, capisce l'inganno. Morgana frattanto tenta di assassinare di persona il proprio marito, re Urien, ma viene fermata dal figlio. Successivamente la donna usa le sue arti per far prigioniero ser Lancillotto, cavaliere della Tavola Rotonda, e farne il proprio campione e amante, ma quello la rifiuta, essendo innamorato della regina Ginevra, moglie di Art\u00f9. Morgana tenter\u00e0 poi a pi\u00f9 riprese di screditare la regina e distruggere il re, unendosi al complotto che lacerer\u00e0 la Tavola Rotonda e roviner\u00e0 il regno di Britannia. Alla fine per\u00f2 anche in \"La morte di Art\u00f9\" Morgana svolge un ruolo positivo: \u00e8 lei infatti che, riconciliatasi con il fratellastro, lo raccoglie morente dopo la sua ultima battaglia e lo porta ad Avalon per curare le sue ferite, fino al giorno del suo glorioso ritorno.\nSecondo alcune delle pi\u00f9 recenti e conosciute versioni del mito (ad esempio il romanzo \"Le nebbie di Avalon\" di Marion Zimmer Bradley e il film \"Excalibur\" di John Boorman), Morgana \u00e8 la madre di ser Mordred, avuto da un rapporto con l'ignaro fratellastro Art\u00f9. Nelle versioni anteriori comunque la madre di Mordred si chiamava Morgause (o Anna) ed era sorella di Morgana. La somiglianza fra i loro nomi ha per\u00f2 provocato spesso confusione, ed \u00e8 anche stato suggerito che \"Morgause\" potrebbe essere una forma corrotta di \"Morgan\", e che quindi i due personaggi originariamente fossero uno solo.\nAltre versioni del mito.\nLa leggenda della Fata Morgana \u00e8 ampiamente diffusa anche in tutta l'area dello Stretto di Messina: durante le invasioni barbariche alto medioevali, in agosto, un re barbaro giunto a Reggio Calabria vide all'orizzonte la Sicilia e si domand\u00f2 come raggiungerla, quando una donna molto bella (appunto la Fata Morgana) fece apparire l'isola a due passi dal re conquistatore. Costui allora si gett\u00f2 in acqua, convinto di potervi arrivare con un paio di bracciate, ma l'incanto si ruppe e lui mor\u00ec affogato.\nUn'altra versione narra che nel 1060 Fata Morgana si propose di aiutare il condottiero normanno Ruggero d'Altavilla per liberare la Sicilia dalla dominazione Musulmana: Ruggero la vede salire su un carro bianco e azzurro misteriosamente apparso, tirato da sette cavalli bianchi con le criniere azzurre.\nIl mito ha inoltre ispirato il noto testo de \"L'olandese volante\", che secondo la leggenda evoca la storia di una nave fantasma che non pu\u00f2 mai ritornare a casa e per questo \u00e8 destinata a solcare i mari per sempre. L\"'Olandese volante\" \u00e8 di solito descritto attorniato da una luce spettrale, quella del noto miraggio della Fata Morgana."}
{"id": "115691", "revid": "113491115", "url": "https://it.wikipedia.org/wiki?curid=115691", "title": "Max Frisch", "text": "Biografia.\nFiglio dell'architetto Franz Bruno Frisch e di sua moglie Karolina Bettina, nel 1930 si iscrisse all'Universit\u00e0 di Zurigo in germanistica, ma dopo la morte del padre nel 1932 dovette interrompere gli studi per motivi finanziari, e inizi\u00f2 a lavorare come corrispondente per il giornale \"Neue Z\u00fcrcher Zeitung\".\nTra il 1934 ed il 1936 intraprese molti viaggi per l'est ed il sud-est d'Europa. Il suo primo viaggio in Germania lo fece nel 1935.\nDal 1936 inizi\u00f2 lo studio di architettura presso il politecnico federale di Zurigo (ETH Z\u00fcrich: Eidgen\u00f6ssische Technische Hochschule Z\u00fcrich), laureandosi nel 1942.\nDopo che nel 1942 vinse un concorso di architettura della citt\u00e0 di Zurigo per la pianificazione e costruzione di una piscina comunale, che oggi porta il suo nome (Max-Frisch-Bad), apr\u00ec il suo studio di architettura. Sempre nello stesso anno spos\u00f2 Gertrud Constanze von Meyenburg. Nel 1943 nacque la figlia Ursula e nel 1944 il figlio Hans Peter.\nNel 1947 incontr\u00f2 Bertolt Brecht e Friedrich D\u00fcrrenmatt. Nel 1951 una borsa di studio della Fondazione Rockefeller gli permise di trascorrere un anno negli Stati Uniti. Nel 1954 si separ\u00f2 dalla sua famiglia, e dopo aver chiuso il suo studio di architettura nel 1955 inizi\u00f2 a lavorare come libero scrittore.\nAmante della cultura italiana e del suo popolo, visse a Roma. Successivamente, nel 1964 acquist\u00f2 una vecchia stalla a Berzona e la trasform\u00f2 nella sua residenza preferita a partire dal 1965. \nMor\u00ec nel 1991 per un tumore al colon."}
{"id": "115693", "revid": "37401", "url": "https://it.wikipedia.org/wiki?curid=115693", "title": "RSFS Russa", "text": ""}
{"id": "115694", "revid": "1342115", "url": "https://it.wikipedia.org/wiki?curid=115694", "title": "Figli di Bubba", "text": "I Figli di Bubba sono stati un gruppo musicale italiano, formato nel 1988 in occasione del 38\u00b0 Festival di Sanremo.\nStoria.\nIl gruppo si form\u00f2 unicamente per la partecipazione al Festival di Sanremo. Il brano interpretato era una canzone comico-demenziale scritta da Mauro Pagani e intitolata \"Nella valle dei Timbales\", che si piazz\u00f2 al 14\u00b0 posto.\nLa loro partecipazione ebbe il sapore della provocazione nei confronti degli stereotipi sanremesi e il gruppo si segnal\u00f2 alla critica come pioniere della satira musicale nel contesto del Festival. All'ultima serata, i Figli di Bubba abbandonarono platealmente il rispetto dell'etichetta cantando il verso \"fanculo all'esclusiva, fanculo alla tivv\u00f9\", il cui turpiloquio era stato autocensurato fino a quel momento dietro alla parola \"saluti\".\nIl gruppo non aveva a che fare col giornalista sportivo Giorgio Bubba. Il nome del complessivo deriva da un guru immaginario, chiamato Bubba appunto, che lasci\u00f2 le sue teorie filosofiche in testo sacro, la \"Bubbia\", ancora oggi inedito e sconosciuto.\nDopo il Festival pubblicarono anche un album intitolato \"Essi\", che raggiunse il 44\u00ba posto in classifica; il 45 giri contenente la canzone sanremese arriv\u00f2 invece alla 25\u00aa posizione in hit parade."}
{"id": "115695", "revid": "37401", "url": "https://it.wikipedia.org/wiki?curid=115695", "title": "Tempo (linguistica)", "text": "In linguistica, il tempo \u00e8 una categoria grammaticale. Insieme al modo e all'aspetto struttura il sistema di coniugazione verbale.\nTale categoria indica il momento in cui l'azione espressa dal verbo viene collocata dal parlante, sia rispetto all'istante in cui viene prodotto l'enunciato (es. \"pioveva\"), sia rispetto ad altri fatti o azioni espressi all'interno dell'enunciato (es. \"quando uscii, pioveva gi\u00e0 da un'ora\").\nI tempi fondamentali sono presente, passato e futuro.\nGeneralmente il tempo verbale \u00e8 indicato da desinenze e da temi verbali caratteristici.\nTempi nella lingua italiana.\nNella lingua italiana, ad esempio, per l'indicativo, si avranno il presente, l'imperfetto, il passato remoto o il futuro semplice."}
{"id": "115697", "revid": "1543377", "url": "https://it.wikipedia.org/wiki?curid=115697", "title": "Stranezza", "text": "In fisica delle particelle, la stranezza S \u00e8 un numero quantico necessario per descrivere certe particelle a vita relativamente lunga. Esso \u00e8 descritto come il numero degli anti-quark strani formula_1 \"meno\" il numero dei quark strani formula_2 in una particella.\nIl motivo di questa definizione poco intuitiva risiede nel fatto che il concetto di stranezza \u00e8 stato introdotto prima che fosse scoperta l'esistenza dei quark e per coerenza con la definizione originale il quark strano deve avere stranezza -1 mentre il relativo antiquark deve avere stranezza +1.\nLa scoperta del numero quantico stranezza.\nLe prime prove dell'esistenza delle particelle strane si ebbero nel 1947 quando George Rochester e Clifford Butler osservarono, in camera a nebbia, tracce a forma di V provocate da eventi dovuti a raggi cosmici. L'aumento dell'energia a cui potevano arrivare gli acceleratori di particelle, consent\u00ec, successivamente, la creazione in laboratorio di questa tipologia di particelle. Questa circostanza mise in evidenza uno strano comportamento da parte di queste ultime in quanto avevano grandi sezioni d'urto di produzione, che suggeriscono che il processo sia governato dall'interazione forte, e lunghi tempi di decadimento, tipici, invece, dell'interazione debole. Consideriamo, per esempio, il decadimento della particella che, successivamente, prese il nome di formula_4. \nLa costante di decadimento ottenuta sperimentalmente \u00e8 dell'ordine di formula_5 formula_6. Questo risultato deve essere confrontato con la medesima costante calcolata a partire dall'ipotetica reazione di produzione. A tal fine si consideri la reazione di decadimento (osservata):\n(1.1) formula_7\ndove con formula_8 si indica una reazione dovuta all'interazione forte.\nL'elemento di matrice pu\u00f2 essere approssimativamente calcolato\ndalla reazione di produzione:\n(1.2) formula_9\nCos\u00ec facendo si ottiene una costante di decadimento dell'ordine di formula_10 formula_6, cio\u00e8 formula_12 volte pi\u00f9 grande di quella misurata sperimentalmente. \u00c8 possibile dimostrare che si cade nella stessa contraddizione anche se si va ad analizzare la reazione di produzione dei K. Si cerc\u00f2 di risolvere il paradosso con l'ipotesi di una produzione associata: le particelle strane, cos\u00ec chiamate proprio a causa di questo loro strano comportamento, vengono prodotte dall'interazione forte solamente a coppie; una volta separate esse decadono debolmente in particelle non strane. Vari processi di produzione associata furono poi effettivamente osservati, per esempio:\n(1.3) formula_13 \noppure\n(1.4) formula_14 \nNonostante l'osservazione sperimentale di queste reazioni costituisse una prova della validit\u00e0 della teoria della produzione a coppie, quest'ultima non era in grado di motivare il fatto che non si riuscisse ad osservare la reazione:\n(1.5) formula_15\nche ha una soglia di energia molto inferiore rispetto alle reazioni descritte nelle equazioni (1.3) e (1.4).\nLa risposta venne da Gell-Mann e Nishijima solo nel 1953 allorch\u00e9 introdussero, nella teoria, un nuovo numero quantico che chiamarono, appunto, stranezza, postulando che venisse conservata dall'interazione forte.\nLa stranezza \u00e8 definita dalla reazione:\n(1.6) formula_16 \ndove Q rappresenta la carica elettrica della particella in unit\u00e0 formula_17 (carica del protone ovvero il valore della carica dell`elettrone presa con segno positivo), formula_18 la terza componente dell'isospin e formula_19 il numero barionico (che corrisponde al numero di nucleoni presenti tra i prodotti del decadimento).\nSi noti che l'introduzione di un nuovo numero quantico e il presupposto che questo venga conservato dall'interazione forte, fornisce, conseguentemente, regole di selezione che proibiscono la realizzazione di determinate reazioni tra le quali quelle descritte dalle equazioni (1.1) (infatti \u00e8 un decadimento debole), (1.2) o (1.5). Sperimentalmente si osserva che la stranezza viene conservata anche dall'interazione elettromagnetica ma non dall'interazione debole. \u00c8 per questo che una particella strana pu\u00f2 decadere in maniera forte in un'altra particella strana ad energia minore (se questa esiste) ma non pu\u00f2 decadere in una particella non strana se non tramite un\ndecadimento debole e quindi con lunghi tempi di decadimento.\nPer convenzione la carica di sapore e la carica elettrica di un quark hanno lo stesso segno.\nConservazione della stranezza.\nLa stranezza \u00e8 stata introdotta originariamente per spiegare il fatto che certe particelle, quali i mesoni kaone, o certi iperoni sono sempre prodotti a coppie. In queste reazioni si assume che una certa propriet\u00e0, chiamata appunto stranezza, \u00e8 conservata.\nLa stranezza \u00e8 conservata durante l'interazione forte e l'interazione elettromagnetica ma non durante le interazioni deboli. Conseguentemente le particelle pi\u00f9 leggere che contengono un quark strano non possono decadere per opera dell'interazione forte. In molti casi il valore assoluto della variazione in stranezza \u00e8 1. Comunque questo non deve essere necessariamente considerato di secondo ordine nelle reazioni deboli dove vi \u00e8 un miscuglio di mesoni formula_20 e formula_21."}
{"id": "115699", "revid": "599013", "url": "https://it.wikipedia.org/wiki?curid=115699", "title": "\u017dydr\u016bnas Ilgauskas", "text": "Carriera.\nIlgauskas gioca per due anni (1994-1996) nella squadra lituana dell'Atletas Kaunas prima di essere preso nel draft NBA 1996 dai Cavaliers come 20\u00aa scelta assoluta. Nel 1998 divenne addirittura presidente della societ\u00e0 lituana. Ilgauskas si fa subito notare per le sue ottime qualit\u00e0 da centro, ma anche per un brutto infortunio al piede che lo perseguiter\u00e0 anche in futuro; infatti salta 287 partite nelle prime sei stagioni NBA: tutta la stagione d'esordio 1996-97 e la 1999-2000, riesce a giocare solo 5 gare nel 1998-99, 24 nel 2000-01, e ne salta 19 nel 2001-02. Negli ultimi anni, comunque, i problemi al piede sono diminuiti, e Ilgauskas salta soltanto 14 partite dal 2002-03 al 2006-07.\nIlgauskas, in NBA, ha una media di 14,5 punti, 7,7 rimbalzi, 1,3 assist, 1,7 stoppate e 29 minuti a partita e tira con una percentuale-carriera del 47,7% dal campo e del 77,9% dai liberi. Il suo \"career-high\" di punti \u00e8 di 35, segnati per due volte.\nIlgauskas viene selezionato nel 1997-98 per il Rookie Challenge e viene nominato MVP della partita, diventando il primo europeo a riuscirci. Viene selezionato per l'All-Star Game per l'Eastern Conference nel 2003 e nel 2005.\nNel 17 febbraio 2010 viene inserito in una \"trade\" che lo porta ai Washington Wizards, mentre i Cavs acquisiscono Antawn Jamison. I Wizards per\u00f2 non sono realmente interessati a lui, quanto piuttosto agli altri giocatori coinvolti nella trade: il 25 febbraio, infatti, risolvono il contratto col giocatore e lo tagliano, rendendolo cos\u00ec \"free agent\". Il 23 marzo, passati i 30 giorni regolamentari per firmare con un'altra squadra, Ilgausksas torna a Cleveland, firmando fino al termine della stagione.\nScaduto il contratto, nell'estate 2010 Zydrunas si trasferisce ai Miami Heat, dove ritrova l'amico ed ex compagno ai Cavaliers LeBron James, con il quale raggiunge la finale, in cui Miami viene sconfitta 4-2 dai Dallas Mavericks.\nRitiro.\nIl 30 settembre 2011, ad un evento benefico a Cleveland, Ilgauskas annuncia il suo ritiro dal basket. Nonostante avesse ancora un anno di contratto con Miami, il centro lituano ha dichiarato che il suo fisico non era pi\u00f9 in grado di sostenere i ritmi brutali di una stagione NBA.\nIl 21 ottobre 2013 i Cleveland Cavaliers annunciano il ritiro della maglia n.11 di Ilgauskas. La cerimonia si \u00e8 svolta l'8 marzo 2014.\nNel 2013 ottiene la cittadinanza statunitense; a seguito di questo ha perso la cittadinanza lituana in quanto la Lituania non permette ai propri cittadini di avere due cittadinanze."}
{"id": "115707", "revid": "599013", "url": "https://it.wikipedia.org/wiki?curid=115707", "title": "Mihr\u00e0b", "text": ""}
{"id": "115708", "revid": "125074079", "url": "https://it.wikipedia.org/wiki?curid=115708", "title": "Mi\u1e25r\u0101b", "text": "Il mi\u1e25r\u0101b (, plur. ) \u00e8 la nicchia che, all'interno di una moschea o di un edificio, indica la direzione (\"qibla\") della Mecca dove si trova la Ka\u02bfba.\n\u00c8 infatti verso questo che \u00e8 considerato il massimo santuario dell'Islam che deve essere orientato il viso di ogni orante nel corso della \"\u1e63al\u0101t\" canonica e di ogni altra preghiera volontaria.\nSe in una vera e propria moschea il \"mi\u1e25r\u0101b\" sar\u00e0 una nicchia, decorata con maggiore o minore sfarzo, in una stanza d'albergo il \"mi\u1e25r\u0101b\" potr\u00e0 essere indicato da una semplice scritta su una parete che possa aiutare chi non sappia determinare il giusto orientamento e sia sprovvisto di bussola. In una cabina di un aereo di linea, ad esempio, la direzione dovr\u00e0 essere invece indicata da una scritta proiettata da un apposito proiettore in grado di mutare direzione a seconda dei vari cambiamenti di rotta dell'aeromobile."}
{"id": "115710", "revid": "1543377", "url": "https://it.wikipedia.org/wiki?curid=115710", "title": "Bilbo Baggins", "text": "Bilbo Baggins (in ovestron: \"Bilba Labingi\") \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da protagonista nel romanzo \"Lo Hobbit\", oltre che ne \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, Bilbo \u00e8 uno hobbit della Contea, cugino di Frodo Baggins, nonch\u00e9 uno fra i tanti possessori dell'Unico Anello, prezioso manufatto creato dall'Oscuro Signore Sauron che Bilbo trova all'interno della caverna di Gollum. Ne \"Lo Hobbit\" \u00e8, all'inizio, una persona sedentaria e tranquilla, del tutto disinteressata alle avventure; tuttavia, nel corso della storia, diventa progressivamente sempre pi\u00f9 coraggioso, diventando determinante nella riconquista di Erebor da parte della compagnia di Thorin Scudodiquercia.\nNe \"Lo Hobbit\" Bilbo \u00e8 il protagonista assoluto, mentre ne \"Il Signore degli Anelli\" assume un ruolo minore, pur rimanendo importante all'interno della storia. Nelle altre opere, Bilbo viene citato nei \"Racconti Incompiuti\", nei quali vengono aggiunti dettagli sul suo passato e alcuni fatti antecedenti la trama de \"Lo Hobbit\".\nCreazione.\nLa lavorazione del romanzo \"Lo Hobbit\" ebbe inizio ufficiale in un torrido pomeriggio estivo mentre Tolkien era intento a correggere dei compiti di letteratura inglese. In questa occasione, l'autore scrisse l'incipit del racconto, \u00abIn un buco del terreno viveva uno Hobbit\u00bb, e inizi\u00f2 a sviluppare il personaggio di Bilbo Baggins, insieme alla biografia, alle usanze e all'aspetto di tutti gli Hobbit della Contea. Tolkien cominci\u00f2 a scrivere le vicende di Bilbo all'incirca tra il 1929 e il 1930. Nel corso della scrittura, Tolkien pens\u00f2 a Bilbo come uccisore del drago Smaug, salvo poi cambiare idea e sostituire lo hobbit con Bard l'Arciere.\nNella descrizione di Bilbo si pu\u00f2 poi riscontrare un'auto-descrizione dello stesso autore come fa notare Humphrey Carpenter nella sua \"Biografia\" di Tolkien, in quanto entrambi erano figli di vivaci donne, entrambe aventi due notevoli sorelle, figlie di un nonno che visse fino a tardissima et\u00e0, appartenenti a famiglie rispettabili. Sia Bilbo che Tolkien erano inoltre di mezza et\u00e0 e inclini al pessimismo, pratici, sobri (nell'alimentazione) ed amanti dei cibi semplici e dei vestiti colorati quando poteva permetterseli.\nSebbene la trama si concentri principalmente sul viaggio dei protagonisti verso Erebor, Tolkien sviluppa una sottotrama all'interno de \"Lo Hobbit\" incentrata principalmente sulla maturazione e sul cambiamento di Bilbo: il personaggio, da insicuro e timido, sviluppa una gran dose di coraggio e determinazione, diventando un vero e proprio eroe. Per questa sottotrama, Tolkien si ispir\u00f2 alle reali vicende dei contadini e delle persone comuni durante la prima guerra mondiale.\nBiografia.\n\"Lo Hobbit\".\nBilbo Baggins \u00e8 l'unico figlio di Belladonna Tuc e di Bungo Baggins. I suoi genitori provenivano da due famiglie totalmente opposte: la famiglia da cui proveniva Bungo, i Baggins, era famosa per la sua rispettabilit\u00e0 e tranquillit\u00e0, mentre la famiglia di Belladonna, i Tuc, era ricordata per la sua propensione verso le avventure. Bilbo, sebbene si comportasse esattamente come ogni membro della famiglia Baggins, aveva ereditato inconsciamente anche alcune qualit\u00e0 della famiglia materna.\nRimasto orfano dopo la morte prematura dei genitori, Bilbo trascorre un'esistenza felice e tranquilla nella Contea, finch\u00e9 non riceve la visita dello stregone Gandalf il Grigio, il quale lo esorta a partire con lui per un'avventura. Nonostante all'inizio sia riluttante all'idea di lasciare la sua dimora, Bilbo viene convito dallo stregone ed entra a far parte della compagnia dei Nani di Thorin Scudodiquercia, intenzionati a recuperare il loro tesoro custodito all'interno della Montagna Solitaria (Erebor), infestata da un drago malvagio, Smaug. Bilbo, essendo l'unico membro del gruppo che pu\u00f2 avere possibilit\u00e0 di avvicinarsi al drago (in quanto questo non conosce l'odore degli Hobbit), assume il ruolo di scassinatore.\nDurante il viaggio, Bilbo affronta diversi ostacoli. Nel bosco viene catturato da tre Troll di montagna e, in questa occasione, dopo essere riuscito a scoprire la caverna dei Vagabondi, si impossessa di un pugnale elfico, Pungolo. Nella caverne dei Goblin, dopo essere scampato dai nemici grazie all'intervento di Gandalf, finisce per sbaglio nel covo della creatura nota come Gollum ed entra in possesso del magico anello di quest'ultimo, che ha la capacit\u00e0 di rendere invisibili. Sfuggito miracolosamente alla creatura grazie al magico anello, Bilbo si ricongiunge con i nani e con Gandalf e, grazie all'intervento di Gwaihir, il Signore delle Aquile, scampa ad un agguato degli Orchi.\nDopo aver raggiunto la casa di Beorn ed essersi ripreso dalla fatica del viaggio, Bilbo e il resto della compagnia entrano in Bosco Atro. Nel pericoloso bosco Bilbo salva tutti i suoi amici dalle grinfie di ragni giganti, sfruttando il suo anello magico e combattendo i nemici brandendo Pungolo, e, successivamente, dagli Elfi comandati dal re Thranduil. Divenuto un membro indispensabile per la compagnia, Bilbo riesce a scoprire il punto debole di Smaug, durante il suo primo e unico incontro con il drago. Grazie a questa scoperta, Bard l'Arciere uccide Smaug durante l'attacco di quest'ultimo alla Citt\u00e0 del Lago.\nDopo la morte del drago, la compagnia dei nani riconquista finalmente Erebor e con essa anche il suo gigantesco tesoro e Thorin dona a Bilbo come ricompensa una cotta di maglia nanica fatta di Mithril. Questo, per\u00f2, \u00e8 bramato non solo dai nani, ma anche dagli elfi e dagli uomini della Citt\u00e0 del Lago. Cos\u00ec, per acquietare gli animi e convincere Thorin a dare una parte del tesoro agli altri due popoli, evitando cos\u00ec una guerra, Bilbo dona agli assedianti l'Archepietra. Questo espediente, tuttavia, ha solo il risultato di fare infuriare Thorin nei confronti dello hobbit. Nel corso della battaglia dei cinque eserciti Bilbo riceve una pietra in testa e sviene. Si risveglia a battaglia finita, giusto in tempo per riappacificarsi con il morente Thorin. Lo hobbit, successivamente, ritorna nella Contea, dove tutti ormai lo credevano morto, e comincia a scrivere un romanzo autobiografico: \"Andata e ritorno, le Vacanze di uno Hobbit\".\n\"La cerca di Erebor\".\n\"La Cerca di Erebor\" costituisce un racconto in prima persona di Gandalf ai fatti accaduti nella prima parte de \"Lo Hobbit\", compreso il primo incontro tra lo stregone con un giovanissimo Bilbo. All'epoca di questa vicenda Gandalf racconta che Bilbo era molto diverso dal personaggio presentato all'inizio de \"Lo Hobbit\": era curioso, amava le storie, faceva molte domande sul vasto mondo fuori la Contea e, soprattutto, aveva ottimi rapporti con il popolo dei Nani. Queste qualit\u00e0 convinsero, cos\u00ec, Gandalf a proporre Bilbo come \"scassinatore\" per i Nani, intuendo che fosse necessario per loro riconquistare il loro regno perduto a discapito del drago Smaug. Tuttavia, una volta ritornato nella Contea parecchi anni dopo, Gandalf si accorse che il suo prediletto hobbit era mutato non di poco nel corso della sua assenza: era diventato avido e grasso, ma soprattutto aveva perso le aspirazioni di un tempo. Gandalf, in ogni caso, riusc\u00ec a convincere i nani a reclutare lo hobbit nella loro spedizione, nonostante la diffidenza iniziale di Thorin verso Bilbo, il quale lo riteneva un essere \"molle come il fango della Contea, e stupido.\".\n\"Il Signore degli Anelli\".\nAll'inizio de \"Il Signore degli Anelli\", ambientato circa sessant'anni dopo il termine de \"Lo Hobbit\" Gandalf consiglia a Bilbo, in partenza dalla Contea, di lasciare in eredit\u00e0 al nipote Frodo l'anello magico trovato nella precedente avventura con i Nani. Questo oggetto si riveler\u00e0 essere l'Unico Anello, creato dall'Oscuro Signore Sauron, signore della terra di Mordor.\nDiciassette anni dopo la sua partenza dalla Contea, Bilbo ritrova Frodo a Gran Burrone. Durante il Consiglio di Elrond Bilbo si offre di portare l'Unico Anello a Mordor per distruggerlo, ma al suo posto viene scelto suo nipote Frodo. Prima della partenza di Frodo verso Mordor, Bilbo gli regala sia la cotta di Mithril che il suo pugnale Pungolo.\nCon la fine di Sauron, Bilbo, essendo stato anche lui un Portatore dell'Anello, parte con gli ultimi elfi, con Gandalf e suo nipote Frodo verso Valinor, lasciando per sempre la Terra di Mezzo.\nDescrizione.\nAspetto fisico.\nBilbo Baggins possiede l'aspetto di qualsiasi altro Hobbit della Contea: ha lunghe e abili dita scure, grandi piedi pelosi e resistenti, un viso giovanile, capelli ricci e un po' di pancia. Veste con colori vivaci, principalmente il giallo ed il verde. Nonostante all'inizio de \"Lo Hobbit\" abbia cinquant'anni, il suo viso \u00e8 ancora molto giovanile.\nUna volta entrato ad Erebor, Bilbo viene svestito delle sue semplici vesti Hobbit e rivestito con vesti e ornamenti presenti all'interno del bottino dei nani. Le vesti in questione gli vengono regalate da Thorin come primo pagamento per i servigi prestati alla sua compagnia:\nAll'inizio de \"Il Signore degli Anelli\", nonostante abbia centoundici anni, Bilbo, grazie all'influenza dell'Unico Anello, non \u00e8 per niente invecchiato ed ha conservato lo stesso aspetto che aveva ne \"Lo Hobbit\": \u00abIl tempo passava lasciando poche tracce sul signor Baggins: a novant'anni era tale e quale era stato a cinquanta; a novantanove incominciarono a dire che si manteneva bene: sarebbe stato pi\u00f9 esatto dire che era immutato.\u00bb.\nL'influenza dell'Unico Anello, com'era accaduto anche a Gollum, risente anche sul fisico di Bilbo. In occasione del nuovo incontro tra Bilbo e Frodo, questi mostra involontariamente l'Unico Anello, facendolo vedere a Bilbo che reagisce a questa visione trasformandosi per pochi secondi in una creatura molto somigliante a Gollum:\nAspetti caratteriali.\nIn \"La cerca di Erebor\", Gandalf racconta il suo primo incontro con un giovanissimo Bilbo Baggins. Lo descrive come un giovanotto un po' strambo, con la passione per le avventure, per le storie, e con un grande attaccamento verso gli stranieri, specialmente i Nani. All'epoca de \"Lo Hobbit\", tuttavia, la personalit\u00e0 di Bilbo \u00e8 radicalmente mutata: il personaggio diventa avido, goffo e abbandona le aspirazioni di un tempo, tanto \u00e8 vero che diventa in tutto e per tutto identico al suo rispettabile e ricco padre, Bungo Baggins. Tolkien, all'inizio de \"Lo Hobbit\", descrive Bilbo come un tipo sedentario a cui piace dormire, fumare la pipa e fare anelli di fumo, esattamente come ad ogni altro membro della sua specie. Nel progredire de \"Lo Hobbit\", si nota come Bilbo compia un cambiamento che lo porti a sviluppare un carattere molto pi\u00f9 forte e determinato. Il personaggio diventa anche molto intelligente ed astuto, al punto tale da spingere i Nani e Thorin a chiedergli consiglio in molte occasioni. Nel finale del romanzo si assiste alla definitiva trasformazione del personaggio: dopo il viaggio e le avventure trascorse con la compagnia dei nani, Bilbo diventa una persona stravagante e perde la rispettabilit\u00e0 che lo aveva contraddistinto negli anni precedenti all'inizio de \"Lo Hobbit\".\nNe \"Il Signore degli Anelli\" Bilbo presenta una personalit\u00e0 simile a quella narrata ne \"Lo Hobbit\", tuttavia la sua mente inizia ad essere avvelenata a causa dell'Unico Anello. L'attaccamento verso questo prezioso oggetto maligno si manifesta in molte occasioni all'interno del libro, principalmente nel primo capitolo, momento nel quale Bilbo arriver\u00e0 a denominare l'anello il \"Mio tesoro\", lo stesso soprannome utilizzato da Gollum, e successivamente poco prima della partenza di Frodo da Gran Burrone verso Mordor. Bilbo, comunque, riesce a liberarsi dal potere dell'anello, soprattutto grazie alla pressione del suo buon amico Gandalf. Nonostante abbia lasciato l'anello a Frodo, Bilbo continuer\u00e0 a sentirne la mancanza fino alla fine de \"Il Signore degli Anelli\". Sia ne \"Lo Hobbit\" che nel successivo \"Il Signore degli Anelli\" Bilbo si diverte ad utilizzare l'anello per scopi infantili, come far scappare i curiosi e gli invadenti dalla sua dimora oppure per compiere diversi scherzi alla gente di Hobbiville (come nel caso del suo centoundicesimo compleanno).\nBilbo detesta la famiglia dei Sackville-Baggins, suoi cugini, in particolare Otto e Lobelia, i quali desiderano ad ogni costo la sua eredit\u00e0. Ne \"Lo Hobbit\", appena ritornato a Hobbiville dopo il lungo viaggio da Erebor, Bilbo scopre con sua grande sorpresa che i suoi antipatici cugini hanno messo all'asta tutti i suoi averi e stavano per impadronirsi di Casa Baggins. Bilbo non perdoner\u00e0 mai i Sackville-Baggins di tutto ci\u00f2, motivo per cui non li inviter\u00e0 neppure al suo centoundicesimo compleanno all'inizio de \"Il Signore degli Anelli\". A dispetto di questi parenti, invece, Bilbo \u00e8 molto affezionato a Frodo Baggins, suo cugino di primo e secondo grado. Dopo la morte dei genitori di Frodo Bilbo si prese cura del ragazzo, lo port\u00f2 a vivere con lui a casa Baggins e, infine, lo nomin\u00f2 suo erede poco prima di partire dalla Contea all'inizio de \"Il Signore degli Anelli\", cosa che suscit\u00f2 la rabbia dei Sackville-Baggins.\nNome.\nNe \"Il Signore degli Anelli\" Tolkien scrive che tutti i nomi maschili degli Hobbit sono privi del tutto di significato. Non \u00e8 chiaro a quale nome o parola si sia ispirato l'autore per ideare questo nome, ma ci sono varie ipotesi. Secondo John D. Rateliff Bilbo \u00e8 semplicemente un nome inventato oppure dalla parola \"Bilba\", che Tolkien avrebbe storpiato sostituendo la lettera a con la o. Secondo il \"Dictionary of Obsolete and Provincial English\" una bilbo era una spada spagnola, il cui nome deriva da Bilbao, dove vengono forgiate spade eccellenti. Uno spadaccino era alle volte chiamato \"bilboman\" ma non c'\u00e8 traccia sull'utilizzo da parte di Tolkien di questa fonte per la scelta del nome, anche se sarebbe assolutamente in accordo con la storia e con Pungolo.\nIl nome Baggins, come fa notare Tom Shippey in \"The Road to Middle-earth\", probabilmente deriva dal termine \"bagging\" che l'OED definisce come termine per indicare nelle contee del nord dell'Inghilterra un cibo mangiato durante i pasti regolari, nel Lancashire come un pasto pomeridiano. Le persone che usavano quei termini erano per\u00f2 solite perdere la \"g\" finale, sostituita quindi con una \"s\". Walter E.Haigh definisce \"b\u00e6ggin\" come un \"pasto, adesso di solito t\u00e8, ma formalmente qualunque pasto; un bagging, cos\u00ec chiamato perch\u00e9 trasportato in una borsa [bag]\". Altre ipotesi, invece, sostengono che il cognome di Bilbo derivi dalla parola \"bag\", cio\u00e8 \"sacco\" o \"borsa\" in inglese. Questo era il nome della fattoria a Worcestershire della zia dell'autore.\nNelle opere tolkieniane sono stati attribuiti diversi appellativi usati occasionalmente, o in circostanze particolari. Scassinatore (\"Burglar\") dai Nani, Ladro (\"Thief\") da Gollum, figlio dell'Occidente cortese da Thorin sul suo letto di morte, il Magnifico, amico degli Elfi da Thranduil. ed infine Portatore dell'Anello, essendo stato anche lui uno dei possessori dell'Unico Anello di Sauron. Anche lo stesso Bilbo si \u00e8 auto-attribuito degli appellativi: Vincitore dell'Anello, il Fortunato, il Cavaliere del Barile.\nAdattamenti.\nBilbo \u00e8 apparso in molti adattamenti cinematografici e radiofonici de \"Lo Hobbit\" e de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Bilbo era doppiato da Felix Felton, che per\u00f2 non riscosse il successo sperato; persino Tolkien rimase deluso dell'opera.\nOrson Bean ha doppiato Bilbo nei due film animati prodotti da Rankin/Bass \"The Hobbit\" e \"Il ritorno del re\". Nella versione a cartoni del 1978 invece Bilbo \u00e8 doppiato in originale da Norman Bird e in lingua italiana da Carlo Reali, mentre, nelle scene girata in rotoscopio, \u00e8 interpretato da Billy Barty. Paul Daneman ha doppiato Bilbo nell'adattamento radio della BBC \"The Hobbit\" (1968), mentre Ray Reinhardt, invece, negli adattamenti radiofonici \"The Hobbit\" (1979) e \"The Lord of the Rings\" (1981), entrambi prodotti dalla BBC.\nNella trilogia de \"Il Signore degli Anelli\" diretta da Peter Jackson, il ruolo di Bilbo \u00e8 interpretato da Ian Holm con la voce italiana di Vittorio Congia. Holm aveva gi\u00e0 qualche dimestichezza con il mondo di Tolkien, in quanto aveva doppiato il personaggio di Frodo Baggins nell'adattamento radiofonico \"The Lord of the Rings\" del 1981. Per il ruolo venne considerato Sylvester McCoy, il quale rimase in trattative per circa sei mesi prima di essere sostituito a titolo definitivo da Holm. McCoy avr\u00e0 comunque modo di apparire nella trilogia de Lo Hobbit nel ruolo di Radagast il Bruno.\nNella trilogia de \"Lo Hobbit\" diretta da Peter Jackson, il ruolo di Bilbo \u00e8 interpretato da Martin Freeman con la voce italiana di Fabrizio Vidale. In una intervista al Los Angeles Time, il regista Peter Jackson si \u00e8 dichiarato pi\u00f9 che entusiasta di Martin Freeman e ha dichiarato che l'attore \u00e8 la persona adatta per la parte di Bilbo Baggins. Prima di scegliere l'attore britannico per il ruolo Peter Jackson provin\u00f2 diversi attori, tra cui James McAvoy, Tobey Maguire e David Tennant. Ian Holm ritorna ad interpretare il personaggio da anziano in alcune scene.\nCritica e cultura di massa.\nIl personaggio ha ricevuto ottime critiche sin dalla pubblicazione del romanzo \"Lo Hobbit\". Nonostante sia un personaggio targato 1937, Bilbo risulta essere un personaggio molto moderno secondo la maggior parte della critica. Per Jack Zipes in \"The Oxford Companion to Fairy Tales\" Bilbo rappresenta il classico personaggio delle fiabe\nMartin Freeman ha ricevuto molti consensi positivi per la sua interpretazione di Bilbo nella trilogia di Peter Jackson. In particolare, Freeman ha ricevuto un'Empire Awards per il miglior attore protagonista e un MTV Movie Awards per il miglior eroe, oltre ad altre nomination per altri premi.\nIl personaggio di Bilbo \u00e8 stato parodiato in alcuni sketch e serie televisive, come in \"The Chaser's War on Everything\", una serie televisiva satirica australiana.\nA Bilbo sono dedicati i Bilbo Colles su Titano."}
{"id": "115712", "revid": "1039155", "url": "https://it.wikipedia.org/wiki?curid=115712", "title": "Valore efficace", "text": "In teoria dei segnali, il valore efficace (in inglese \"root mean square\", in acronimo RMS) di una funzione periodica \u00e8 il valore che avrebbe un segnale costante di pari potenza media:\nIn elettrotecnica viene introdotto nel regime alternato e trifase per un confronto con la corrente continua semplificando l'espressione della potenza media ed evitando di analizzare istante per istante il suo andamento.\n\u00c8 utile anche per capire l'andamento della corrente e della tensione, di un circuito a corrente alternata, nel tempo.\nDefinizione.\nSi definisce valore efficace di una funzione continua x(\"t\"), la media quadratica (ovvero la \"radice della media dei quadrati\", in inglese \"root mean square\", da cui la sigla RMS, da non confondere con il \"valor(e) quadratico medio\", in inglese \"mean square\", che \u00e8 semplicemente la media dei quadrati), sul periodo della funzione stessa:\nformula_2\nSe si applica il procedimento ad un segnale costante si pu\u00f2 facilmente constatare che il suo valore efficace coincide con il valore reale.\nCorrispondentemente per un segnale discreto \"x\"i si ha:\nformula_3\nMisurazione.\nMolti strumenti di misura, tra cui i multimetri pi\u00f9 economici, sono costruiti per calcolare il valore efficace di una tensione sinusoidale raddrizzata misurandone il valore medio o il valore massimo: l'indicazione \u00e8 corretta solo se il segnale ha forma d'onda perfettamente sinusoidale, mentre \u00e8 errata tanto pi\u00f9 il segnale \u00e8 distorto cio\u00e8 ricco di armoniche (per esempio si allontana molto anche solo se al segnale sinusoidale \u00e8 sovrapposto uno continuo).\nGli strumenti che misurano il vero valore efficace sono contraddistinti dalla sigla \"true RMS\": se sono analogici il principio di funzionamento dipende dalla natura della grandezza misurata; se digitali solitamente campionano il segnale e calcolano il valore efficace in tempo reale con l'algoritmo dato dalla relazione sopra descritta:\nIl risultato in base al teorema del campionamento di Nyquist-Shannon \u00e8 corretto entro la banda passante in cui le armoniche superiori non superano la frequenza di campionamento."}
{"id": "115713", "revid": "287204", "url": "https://it.wikipedia.org/wiki?curid=115713", "title": "Sant'Eusebio (Genova)", "text": "Sant'Eusebio (\"Santo Zeuggio\" in ligure) \u00e8 un quartiere genovese della Val Bisagno.\nGi\u00e0 frazione dell'antico comune di Bavari, venne poi accorpato alla circoscrizione di Molassana; nell'attuale ripartizione amministrativa del comune di Genova \u00e8 una delle \"unit\u00e0 urbanistiche\" del Municipio IV Media Valbisagno\nDescrizione del quartiere.\nToponimo.\nIl quartiere prende il nome dalla locale chiesa parrocchiale dedicata al vescovo Eusebio di Vercelli.\nTerritorio.\nSant'Eusebio sorge ad un'altitudine di 222 m s.l.m. sul versante sinistro della Val Bisagno, sull'ampia sella tra il monte Montanasco (che separa la valletta del rio Mermi, affluente di sinistra del Bisagno, dal corso principale del torrente) e il monte Ratti (sul quale sorge l'omonimo forte).\nIl quartiere \u00e8 composto da due differenti realt\u00e0: un nucleo antico, in alto, attorno alla chiesa parrocchiale e che ancora conserva la tipica atmosfera di borgo rurale, ed una parte pi\u00f9 recente, costituita da grandi caseggiati sorti negli anni ottanta nella sottostante valletta del rio Mermi.\nNell'attuale ripartizione amministrativa del comune di Genova, in vigore dal 2007, Sant'Eusebio \u00e8 una \"unit\u00e0 urbanistica\" del Municipio IV Media Valbisagno, che ha accorpato le storiche circoscrizioni di Staglieno, Molassana e Struppa; l\"unit\u00e0 urbanistica\" di Sant'Eusebio ha una superficie di 2,28\u00a0km\u00b2, di cui meno della met\u00e0 (0,89\u00a0km\u00b2) urbanizzata..\nDemografia.\nL' \"unit\u00e0 urbanistica\" di Sant'Eusebio contava al 31 dicembre 2014 una popolazione di 2.691 residenti\nDa sempre piccolo borgo rurale, negli anni ottanta del Novecento grazie ai nuovi insediamenti ha visto triplicare la sua popolazione. Dal 1991 ad oggi si \u00e8 assistito ad una leggera diminuzione dei residenti, peraltro in misura inferiore rispetto alla media cittadina dello stesso periodo.\nStoria.\nSi ha notizia di questo borgo dalla fine dell'XI secolo, quando vi si trasferirono i monaci benedettini dell'abbazia di San Siro di Struppa, dopo aver ceduto al clero diocesano la loro chiesa. In questo luogo, allora chiamato \"Luco\" (dal latino \"lucus\", bosco sacro), i benedettini fondarono una nuova chiesa con ospitale per pellegrini e si dedicarono all'agricoltura lungo i declivi della collina.\nIl borgo era a quei tempi un centro di via lungo la strada che da Genova portava a Molassana, Bavari e il levante genovese, ma da qui si transitava anche per raggiungere la Val Polcevera, attraverso il valico di Trensasco. La zona fu teatro di combattimenti nei mesi successivi alla rivolta di Balilla del 1746, che videro i genovesi affrontare le truppe del generale Botta Adorno.\nIl paese ha conservato fino al secondo dopoguerra un'impronta spiccatamente agricola e tra la fine dell'Ottocento e la prima met\u00e0 del Novecento divenne meta di villeggiatura e di scampagnate domenicali di molti genovesi, che potevano trovare ristoro nelle numerose osterie. A quell'epoca era conosciuto anche come \"la Svizzera genovese\", per la connotazione turistica del borgo ed il paesaggio circostante.\nDiversamente da altre zone suburbane del genovesato, non vi sorgono ville storiche risalenti ai secoli precedenti, ma numerose villette costruite dopo la met\u00e0 dell'Ottocento. L'espansione edilizia nella seconda met\u00e0 del Novecento ha grandemente accresciuto il numero dei residenti e resa necessaria la costruzione di nuove strade, che hanno rimpiazzato le vecchie mulattiere, per\u00f2 in gran parte ancora esistenti.\nIl paese \u00e8 ancora oggi punto di inizio per passeggiate nei boschi verso il forte Monteratti e la torre Quezzi, entrambi raggiungibili con sentieri percorribili anche in mountain bike. I sentieri del comprensorio del Monteratti, Piani di Sant'Eusebio, Monterosato sono curati e manutetunti dall'associazione sportiva dilettantistica A.S.D. Genova MTB Sant'Eusebio.\nMonumenti e luoghi d'interesse.\nArchitetture religiose.\nChiesa di Sant'Eusebio.\nDella chiesa di Sant'Eusebio, la cui comunit\u00e0 parrocchiale fa parte del vicariato \"Marassi-Staglieno\" dell'arcidiocesi di Genova, si hanno notizie da partire dal XIII secolo.\nNon \u00e8 noto se la chiesa attuale sia stata costruita sul sito della precedente chiesa dei benedettini o poco distante. Nel corso dei secoli venne pi\u00f9 volte rimaneggiata: tra le molte modifiche lo spostamento della facciata a levante, contrariamente all'uso pi\u00f9 antico che prevedeva sempre l'ingresso principale rivolto a ponente. Dell'edificio originario conserva il campanile romanico, costruzione di eccezionale esilit\u00e0, le cui superfici sono ripartite dalle tipiche specchiature a lesene angolari e a fregi di archetti ciechi.\nIn un primo tempo la chiesa era una rettoria soggetta alla pieve di San Siro, da cui provenivano i monaci che l'avevano fondata, ma dopo varie controversie nel XV secolo fu unita alla parrocchia di San Michele di Montesignano. Solo nel 1929 il cardinale Carlo Dalmazio Minoretti la eresse nuovamente in parrocchia. All'interno sono conservati un dipinto del fiammingo Cornelis de Wael, raffigurante i santi Eusebio, Giovanni Battista e Sebastiano (prima met\u00e0 del Seicento) ed un altro, settecentesco, del savonese Carlo Giuseppe Ratti.\nInfrastrutture e trasporti.\nStrade.\nIl quartiere \u00e8 raggiungibile dalla strada in sponda sinistra del Bisagno percorrendo piazzale Bligny e le vie Terpi e Mogadiscio. Via Mogadiscio, aperta al tempo dell'espansione urbanistica, attraversa il recente quartiere residenziale e raggiunge la piazza antistante la chiesa, con un percorso di 3,5 \u00a0km dal fondo valle. Via Montelungo collega il centro del paese antico con Bavari, antico capoluogo comunale (4 \u00a0km).\nAutostrade.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12, Genova - Rosignano, che si trova nel vicino quartiere di Staglieno, a 8 \u00a0km.\nTrasporti urbani.\nIl quartiere \u00e8 servito dalle linee di autobus 480 e 482 dell'AMT, che lo collegano con la stazione ferroviaria di Genova-Brignole.\nSport.\nNonostante la limitata estensione territoriale sono presenti diverse strutture sportive: due campi da calcio regolamentari in erba sintetica (uno della societ\u00e0 U.S. Baiardo, l'altro del Centro Sportivo Polivalente S. Eusebio), due campi da calcetto (di cui uno del Centro Sportivo Polivalente S. Eusebio), quattro campi da tennis e una moderna palestra multidisciplinare, in cui nel 2008 si sono svolti i campionati italiani di tennistavolo per disabili, la cui gestione \u00e8 affidata alla Asd VIVI.SE.M.M. (Vivere tutti meglio S. Eusebio-Mermi-Montesignano), Nel 2017 da un'idea di alcuni residenti del quartiere appassionati di mountain bike nasce l'associazione sportiva dilettantistica A.S.D GENOVA MTB Sant'Eusebio con sede proprio al centro polisportivo polivalente S. Eusebio, l'associazione si sta dedicando alla cura dei sentieri, recupero e bonifica aree verdi dove far svolgere lezioni di guida mountain bike ai pi\u00f9 piccoli del quartiere e non.\nLa Bike School del Team Genova MTB Sant'Eusebio \u00e8 composta da 5 istruttori di accademia nazionale di mountain bike"}
{"id": "115716", "revid": "712828", "url": "https://it.wikipedia.org/wiki?curid=115716", "title": "Dobby", "text": ""}
{"id": "115717", "revid": "709565", "url": "https://it.wikipedia.org/wiki?curid=115717", "title": "Ultimate X-Men", "text": "Ultimate X-Men \u00e8 una serie a fumetti pubblicata dalla Marvel Comics negli Stati Uniti d'America, che presenta una versione riscritta e moderna del classico fumetto X-Men. Questo titolo fa parte dell'universo Ultimate Marvel. La serie esord\u00ec nel febbraio del 2001 scritta da Mark Millar e disegnata da Adam Kubert.\nIn questa versione degli X-Men, a parte il Professor X e Wolverine, gli altri personaggi sono ancora adolescenti; il gruppo originale comprendeva Ciclope, Jean Grey, Colosso, Uomo Ghiaccio, Bestia e Tempesta. Si aggiunsero poi le versioni aggiornate di Nightcrawler, Rogue e Angelo. Sono stati rivisti anche i loro avversari, come le Sentinelle e Magneto.\nStoria editoriale.\nLa prima serie, \"Ultimate X-Men\" (vol. 1), esord\u00ec a febbraio 2001 e fu la seconda all'interno del progetto dell'universo Ultimate Marvel che riscrisse e aggiorn\u00f2 alcune delle serie a fumetti storiche. La serie venne affidata inizialmente a Mark Millar e ai fratelli Adam e Andy Kubert. Venne edita per cento numeri fino a maggio 2009. Nel 2011 venne edita una seconda serie dedicata al gruppo, \"Ultimate X-Men\" (vol. 2), edita da novembre 2011 a gennaio 2014.\nPersonaggi.\nMembri del gruppo.\nElenco personaggi fin dall'inizio:\nMembri giovani.\nPersonaggi che si sono uniti al gruppo successivamente:"}
{"id": "115718", "revid": "9498", "url": "https://it.wikipedia.org/wiki?curid=115718", "title": "Federico de Roberto", "text": ""}
{"id": "115720", "revid": "37401", "url": "https://it.wikipedia.org/wiki?curid=115720", "title": "Morfologia", "text": "Il termine \"morfologia\" si riferisce in genere allo studio della forma. Pu\u00f2 riferirsi a:"}
{"id": "115722", "revid": "1632387", "url": "https://it.wikipedia.org/wiki?curid=115722", "title": "Ginny Weasley", "text": "Ginevra Molly Weasley, chiamata semplicemente Ginny Weasley, \u00e8 un personaggio immaginario della serie letteraria \"Harry Potter\", della scrittrice britannica J. K. Rowling.\nGinny \u00e8 la sorella minore di Ron Weasley e ultimogenita della famiglia Weasley. Da sempre innamorata di Harry Potter riesce a fidanzarsi con lui nel sesto libro e a sposarlo dopo gli eventi del settimo. Personaggio marginale nei primi libri della saga, eccetto il secondo, a partire dal quinto inizia ad apparire in ruoli sempre pi\u00f9 di primo piano.\nNegli adattamenti cinematografici il personaggio di Ginny \u00e8 interpretato dall'attrice inglese Bonnie Wright; in italiano \u00e8 doppiata da Erica Necci.\nBiografia del personaggio.\nGinny \u00e8 l'ultimogenita della famiglia Weasley, sorella minore di Ron. Accompagnando i suoi fratelli a prendere l'Espresso per Hogwarts incontra Harry Potter, prendendo subito una cotta per lui. L'anno successivo, durante gli acquisti del materiale per il suo primo anno ad Hogwarts, Lucius Malfoy nasconde il diario di Tom Riddle tra i suoi libri, nella speranza di mettere nei guai il padre Arthur Weasley. Ginny, ritenendo l'oggetto innocuo, inizia ad adoperarlo come diario personale, scrivendo in esso i suoi pensieri; il diario, in realt\u00e0 un Horcrux di Lord Voldemort, inizia a risponderle diventando per lei una sorta di confidente. Ad Hogwarts viene smistata in Grifondoro; qui il frammento di anima di Riddle inizia a possederla, facendole riaprire la camera dei segreti e controllare il basilisco ivi rinchiuso per aizzarlo contro i nati babbani; infine, rinchiude la stessa Ginny nella camera, intenzionato a sfruttarla per riottenere un corpo fisico, ma la ragazzina viene salvata da Harry, che distrugge anche il diario.\nNel corso degli anni stringe amicizia con Luna Lovegood. Dopo il ritorno di Voldemort, quando Dolores Umbridge si rifiuta di insegnare incantesimi difensivi durante le lezioni di Difesa contro le Arti Oscure Harry, Ron e Hermione Granger decidono di istituire un gruppo segreto di esercitazione chiamato Esercito di Silente, cui Ginny si unisce; inoltre, entra nella squadra di Quidditch di Grifondoro dopo che Harry viene sospeso dal suo ruolo di cercatore dalla Umbridge. Al termine dell'anno segue i suoi amici al Ministero della Magia, dove affronta alcuni Mangiamorte. Nel mentre frequenta Michael Corner e in seguito Dean Thomas, nella speranza di farsi notare da Harry: i suoi tentativi vanno a buon fine quando, l'anno seguente, i due si mettono stabilmente insieme. Harry \u00e8 per\u00f2 costretto a lasciarla quando, dopo la morte di Albus Silente, decide di andare alla ricerca dei rimanenti Horcrux di Voldemort. Ad Hogwarts, si oppone assieme ad altri studenti al regime dei fratelli Carrow e, durante la battaglia di Hogwarts, affronta assieme a Hermione e Luna Bellatrix Lestrange. Diciannove anni dopo la caduta di Voldemort \u00e8 sposata con Harry, con il quale ha tre figli: James Sirius, Albus Severus e Lily Luna. Inoltre, dopo aver intrapreso per qualche tempo la carriera da giocatrice di Quidditch, diventa una cronista sportiva per la \"Gazzetta del Profeta\".\nDescrizione.\nAspetto fisico.\nGinny \u00e8 descritta come una ragazza minuta ma attraente, con il viso coperto di lentiggini, luminosi occhi castani e lunghi capelli rosso fuoco.\nCarattere e personalit\u00e0.\nGinny \u00e8 presentata come una ragazzina allegra, vivace e che non sta mai zitta; sin dalla sua prima apparizione mostra di avere una cotta per Harry tale da impedirle di parlare in sua presenza, cosa che il fratello Ron giudica \"strana\". Essendo l'ultimogenita ha il timore di non essere all'altezza dei fratelli, come essa stessa rivela al diario di Riddle. Nonostante l'esperienza traumatica della possessione da parte di Voldemort riesce a ritornare la ragazzina spensierata di sempre, sviluppando una personalit\u00e0 pi\u00f9 forte e sicura di s\u00e9, giungendo anche a rimproverare Harry per aver evitato i suoi amici quando questi riteneva di essere posseduto da Voldemort. Si rivela poi particolarmente abile nella magia e un'ottima giocatrice di Quidditch, uscendo mano a mano dall'ombra dei fratelli.\nGinny si \u00e8 spesso mostrata una donna forte e sicura di s\u00e9, che non sopporta di essere costantemente protetta e che siano gli altri a dirle quello che deve fare.\nLa Rowling ha detto che \u00e8 una ragazza molto popolare, come Lily, e che ha fegato; inoltre ha anche dichiarato che secondo lei \u00e8 la persona adatta per Harry, perch\u00e9 sotto certi aspetti lui \u00e8 un uomo vissuto e lei gli sa stare accanto.\nApparizioni in altri media.\nNell'opera teatrale \"Harry Potter e la maledizione dell'erede\", ambientata 19 anni dopo gli eventi raccontati ne \"I Doni della Morte\", Ginny \u00e8 stata interpretata dall'attrice britannica Poppy Miller: nell'opera contribuisce nel salvare Albus Severus Potter e Scorpius Malfoy da Delphini Riddle.\nAdattamenti cinematografici.\nL'attrice britannica Bonnie Wright ha interpretato Ginny Weasley in tutti gli otto film della serie e ha prestato la voce al personaggio nelle versioni in inglese dei videogiochi \"Harry Potter e l'Ordine della Fenice\", \"Harry Potter e il principe mezzosangue\" e \"Harry Potter e i Doni della Morte - Parte 1\". In una intervista al \"Daily Telegraph\" Wright ha raccontato di avere ottenuto il ruolo di Ginny grazie a suo fratello, il quale dopo aver letto i libri le disse che le ricordava il personaggio, raccomandandole di partecipare alle audizioni per il ruolo.\nAccoglienza.\nIl personaggio di Ginny ha diviso i fan: se da una parte \u00e8 considerata una ragazza forte, matura e autonoma, dall'altra \u00e8 vista come la classica \"principessa delle favole\", bisognosa di essere salvata dagli altri, siano essi rappresentati dai fratelli, dalla madre Molly o dal fidanzato Harry.\nGinny \u00e8 rappresentata in uno dei 15 francobolli della serie che nell'ottobre 2018 le poste britanniche hanno dedicato alla saga di Harry Potter."}
{"id": "115725", "revid": "712828", "url": "https://it.wikipedia.org/wiki?curid=115725", "title": "Esercito di Silente", "text": ""}
{"id": "115728", "revid": "47767", "url": "https://it.wikipedia.org/wiki?curid=115728", "title": "Zydrunas Ilgauskas", "text": ""}
{"id": "115729", "revid": "345405", "url": "https://it.wikipedia.org/wiki?curid=115729", "title": "Patto tripartito", "text": "Il Patto tripartito o Trattato tripartito (detto anche \"Asse Roma-Berlino-Tokyo\") fu un accordo sottoscritto a Berlino il 27 settembre 1940 dal governo della Germania nazista tedesco, dal Regno d'Italia e dall'Impero giapponese al fine di riconoscere le aree di influenza in Europa e Asia. In Italia esso fu subito battezzato \"Roberto\", acronimo di Roma-Berlino-Tokyo. Ufficiosamente, secondo il trattato, queste tre potenze si legittimavano il diritto di potenza \"guida\", ciascuna in una propria area: l'Europa per la Germania, il Mediterraneo per l'Italia, l'Estremo Oriente per il Giappone.\nContenuti.\nIl patto recita:\n\u00abI Governi dell'Italia, della Germania e del Giappone, considerando come condizione pregiudiziale per una pace duratura il fatto che tutte le nazioni del mondo debbano avere il posto che a ciascuna spetta, hanno deciso di sostenersi e di cooperare l'uno con l'altro nell'azione che rispettivamente svolgono nella pi\u00f9 grande Asia orientale e nella regione d'Europa, ove \u00e8 loro principale scopo quello di stabilire e di mantenere un nuovo ordine di cose inteso a promuovere la reciproca prosperit\u00e0 e il benessere dei popoli interessati.\u00bb\n\u00ab\u00c8 inoltre desiderio dei tre Governi di estendere tale cooperazione a quelle nazioni, in altre sfere del mondo, che siano disposte ad adoperarsi, seguendo direttive simili alle loro, affinch\u00e9 possano cos\u00ec essere realizzate le aspirazioni fondamentali per una pace mondiale.\u00bb\n\u00abIn conformit\u00e0 a ci\u00f2 i Governi d'Italia, della Germania e del Giappone hanno concordato quanto segue:\nArt. 1. Il Giappone riconosce e rispetta il compito direttivo dell'Italia e della Germania per lo stabilimento di un nuovo ordine in Europa.\nArt. 2. L'Italia e la Germania riconoscono e rispettano il compito direttivo del Giappone nello stabilimento di un nuovo ordine nella pi\u00f9 grande Asia orientale.\nArt. 3. Germania, Italia e Giappone concordano di collaborare insieme ed unire i loro sforzi secondo le linee suddette. Esse inoltre si impegnano ad aiutarsi vicendevolmente con tutti i mezzi politici, economici e militari di cui dispongono qualora una delle tre Nazioni firmatarie di questo accordo venisse attaccata da una potenza attualmente non coinvolta nella guerra in Europa o nel conflitto Cino-Giapponese.\nArt. 4. Allo scopo di rendere operativo questo Patto, commissioni tecniche congiunte, i cui membri verranno nominati dai rispettivi Governi di Germania, Italia e Giappone, si riuniranno al pi\u00f9 presto.\nArt. 5. Germania, Italia e Giappone congiuntamente dichiarano che i termini del presente accordo non influenzeranno in alcun modo le relazioni politiche attualmente esistenti tra ciascuna delle tre potenze firmatarie e la Russia Sovietica.\nArt. 6. Il presente Patto, dopo la sua firma, entrer\u00e0 in vigore con effetto immediato e avr\u00e0 la durata di 10 anni a partire dalla data in cui verr\u00e0 sottoscritto. Prima della scadenza di tale termine, le parti contraenti si incontreranno per negoziarne il rinnovo.\nIn fede, i sottoscritti regolarmente autorizzati dai loro rispettivi governi, hanno firmato questo patto e hanno apposto qui le loro firme.\nFatto in triplice copia a Berlino, il 27\u00ba giorno di settembre 1940, 19\u00ba anno dell'era fascista, corrispondente al 27\u00ba giorno del 9\u00ba mese del 15\u00ba anno dello Showa (il regno dell'Imperatore Hirohito).\u00bb\nFirmatari.\nIl patto fu firmato dai rappresentanti del Terzo Reich (Joachim von Ribbentrop), dell'Impero giapponese (ambasciatore giapponese in Germania Sabur\u014d Kurusu) e del Regno d'Italia (ministro degli esteri Galeazzo Ciano).\nNei mesi seguenti il patto fu anche sottoscritto da:\nFurono inoltre componenti non ufficiali del Patto tripartito alcuni alleati del Giappone: la repubblica di Nanchino e, a partire dal 15 febbraio 1942, la Thailandia e il Manciuku\u00f2."}
{"id": "115730", "revid": "442848", "url": "https://it.wikipedia.org/wiki?curid=115730", "title": "Lough Corrib", "text": "Il Lough Corrib (gaelico irlandese: \"Loch Coiribe\") \u00e8 il pi\u00f9 grande della Repubblica d'Irlanda, nonch\u00e9 il secondo in tutta l'isola d'Irlanda. \u00c8 situato nella parte settentrionale della contea di Galway, in pieno Connemara, al confine con quella del Mayo che bagna in una piccolissima parte, oltre che collegato al Lough Mask tramite un piccolo fiume. \nIl lago taglia quasi a met\u00e0 il territorio della contea, arrivando quasi alla citt\u00e0 di Galway, attraversata da un piccolo fiume, il River Corrib, che sfocia nella Galway Bay e connette il lough al mare. \u00c8 vasto complessivamente circa 176 km\u00b2 e lungo quasi 42 km. Contiene pi\u00f9 di 200 piccole isole.\nL'antico nome del Corrib era \"Loch Oirbsein\" o \"Loch Orib\", dal leggendario eroe mitologico Orbsen Mac Alloid (pi\u00f9 conosciuto come Manann\u00e1n Mac Lir, \"il figlio del mare\", da cui l'isola di Man prende il nome).\nSir William Wilde scrisse un libro sul lago pubblicato nel 1867.\nOltre che per i pittoreschi ed unici paesaggi, il Lough Corrib \u00e8 frequentatissimo anche per la pesca: molto diffuse nelle sue acque infatti le trote brune ed ovviamente il salmone. La presenza di un numero elevato di pesci pregiati, rende il Corrib spesso scenario di importanti competizioni di pesca.\nSulla riva settentrionale del lago, vicino alla piccolissima parte che entra nel Mayo, \u00e8 situato il Castello di Ashford, a poca distanza dal villaggio di Cong. Altri centri importanti intorno al \"lough\", quasi tutti attraversati dalle strade N59 e N84 (che circondano il Corrib rispettivamente ad ovest ed est), sono Oughterard, Cornamona, Rosscahill, Maum e Headford."}
{"id": "115731", "revid": "339392", "url": "https://it.wikipedia.org/wiki?curid=115731", "title": "Barcelona FC", "text": ""}
{"id": "115733", "revid": "111433", "url": "https://it.wikipedia.org/wiki?curid=115733", "title": "Re di Northumbria", "text": "Elenco dei re di Bernicia, Deira e Northumbria dopo la migrazione anglosassone prima e vichinga poi.\nRe della Northumbria vichinga.\nNel 900 Aethelwald si fece proclamare re Northumbria, ma che nel 901 o 902 abbandon\u00f2 alla conquista dell'Essex. Negli anni successivi \u00e8 attestato il controllo di almeno parte del territorio parte dei fratelli H\u00e1lfdan, Eowils e Ingw\u00e6r; tutti tre morirono nella Battaglia di Tettenhall nel 910.\nSovrani di Northumbria in Bernicia.\nDa questo momento si hanno ealdormen, poi earl, in Bernicia, con capitale a Bamburgh, controllati dai norvegesi di York. Dai tempi di Osulf, regnarono sulla Northumbria da York sotto il comando del sovrano inglese."}
{"id": "115736", "revid": "92723", "url": "https://it.wikipedia.org/wiki?curid=115736", "title": "Johann Joachim Quantz", "text": "Biografia.\nCelebre flautista, nato a Oberschaden il 30 gennaio 1697. Divenuto orfano all'et\u00e0 di dieci anni, inizi\u00f2 a prendere lezioni di musica da suo zio che perse nel giro di alcuni mesi, poi presso il musicista della citt\u00e0 che gli era succeduto nella carica. Rimase sette anni e mezzo presso di lui e apprese a suonare il violino, l'oboe e la tromba. Kisenwetter, organista di qualche merito, gli diede anche lezioni di clavicembalo.\nLe composizioni di Hoffnan, di Heinechen e di Telemann erano state, in un primo momento, l'oggetto dei suoi studi; i cantanti e i virtuosi stranieri che ascolt\u00f2 nella cappella del duca di Merseburgo cominciarono ad affinare il suo gusto e gli fecero nascere il desiderio di viaggiare per aumentare il suo sapere.\nDresda, in cui si trovavano allora molti artisti distinti, gli parve il luogo pi\u00f9 conveniente per la realizzazione dei suoi progetti. Vi si rec\u00f2 nel 1714, nonostante le difficolt\u00e0 incontrate per assicurarsi la sussistenza, lo obbligassero ad allontanarsene e la sola risorsa che gli si offriva era quella di ritirarsi a Radeberg, presso il musicista della citt\u00e0 che aiut\u00f2 nelle sue funzioni, dando lezioni e suonando danze nelle feste di villaggio.\nL'incendio che ridusse in cenere questa piccola citt\u00e0, lo obblig\u00f2 a cercare asilo a Pirna, presso un altro musicista che gli fece conoscere i concerti di Vivaldi, considerati allora come le migliori composizioni nel loro genere e che divennero i modelli dei suoi primi saggi. La vicinanza di Pirna a Dresda, gli permise di compiere frequenti viaggi in quest'ultima e di conoscervi Heine, buon musicista di quella citt\u00e0 e che acconsent\u00ec ad accoglierlo in qualit\u00e0 di prevosto.\nStabilitosi nella capitale della Sassonia nel 1716, port\u00f2 nella cerchia di Pisendel, Veracini, Hebenstreit, Weiss, Richter e Buffardin, il gusto del bello e il sentimento di una perfezione relativa che si sforzava di raggiungere. L'anno seguente, il maestro di cappella Schmidt, dopo aver sentito Quantz suonare un concerto per tromba, lo volle alla cappella elettorale per suonarvi questo strumento, ma il giovane artista prefer\u00ec l'incarico di suonatore d'oboe che gli era stato offerto nella cappella reale di Varsavia.\nSi rec\u00f2 in questa citt\u00e0 nel 1718, e fu allora che, disperando di pervenire all'abilit\u00e0 che desiderava sul violino e l'oboe, si volse in special modo al flauto, sotto la direzione di Buffardin e Pisendel.\nI suoi primi saggi di composizione consisterono in alcuni brani per questo strumento. Guidato dal suo solo istinto, li scrisse senza mai aver studiato le regole dell'armonia, ma ben presto sent\u00ec la necessit\u00e0 di conoscerle e il compositore boemo Zelenka gli diede le sue prime lezioni di contrappunto.\nLa formazione dell'eccellente opera di Dresda, port\u00f2 al servizio del re in Polonia, nel 1719, cantanti di prim'ordine come il Senesino, Berselli, Margherita Durastanti e le cantanti Vittoria Tesi e Faustina Bordoni.\nAscoltando questi grandi artisti, Quantz comprese che doveva apprendere da loro l'arte di cantare sul suo strumento ed essi divennero i suoi modelli. Accompagnato da Weiss e Graun, si rec\u00f2 a Praga nel 1723 per assistere all'esecuzione dell'opera di Johann Joseph Fux \"Costanza e Fortezza\" composta in occasione dell'incoronazione dell'imperatore Carlo VI come re di Boemia.\nSi erano riuniti, per questa occasione solenne, cento cantanti e cento strumentisti. Fu l\u00ec che Quantz ebbe modo di ascoltare per la prima volta Tartini, di cui ammir\u00f2 il bel suono e la tecnica, sebbene trovasse il suo stile secco e privo di fascino.\nNel 1724 Quantz ottenne dal re il permesso di accompagnare a Roma il conte di Lagnasco, ambasciatore di Polonia presso la Santa Sede. Non appena giunse nell'Urbe, si rec\u00f2 presso Francesco Gasparini che gli diede alcune lezioni di contrappunto. L'anno successivo fu a Napoli, dove trov\u00f2 Hasse, che studiava allora sotto la direzione di Alessandro Scarlatti e che present\u00f2 il suo compatriota a questo grande maestro.\nScarlatti non amava gli strumenti a fiato, poich\u00e9 erano molto imperfetti ai suoi tempi, ma quando sent\u00ec Quantz, riconobbe di non aver mai creduto che si potessero trarre da un flauto intonazioni cos\u00ec giuste e suoni tanto belli. Un'avventura amorosa che avrebbe potuto costargli la vita, obblig\u00f2 il musicista a lasciare Napoli all'improvviso. Di ritorno a Roma, vi ascolt\u00f2 il famoso Miserere di Gregorio Allegri, durante la settimana santa, poi visit\u00f2 le principali citt\u00e0 d'Italia. A Venezia strinse amicizia con Leonardo Vinci, Porpora e Vivaldi. Il 15 agosto 1726 arriv\u00f2 a Parigi, ma lo stile della musica francese non lo soddisfece affatto, l'orchestra de l'Op\u00e9ra gli parve cattiva, sebbene accordasse elogi a qualche artista, particolarmente a Forqueray, a Marais per il basso di viola, a Batiste per il violino, a Blavet per il flauto. Fu a Parigi che Quantz fece un primo esperimento per perfezionare questo strumento, aggiungendovi una seconda chiave. Dopo otto mesi fu richiamato a Dresda, ma volle visitare l'Inghilterra prima di far ritorno ed arriv\u00f2 a Londra il 20 marzo 1727. L'opera, diretta da H\u00e4ndel era allora nel pieno del suo splendore, si facevano notare, tra i cantanti, il Senesino, Francesca Cuzzoni e Faustina Bordoni. L'orchestra, composta in gran parte da elementi tedeschi, era eccellente. Offerte assai vantaggiose vennero fatte a Quantz per convincerlo a rimanere, ma la parola alla corte di Sassonia era data e cos\u00ec part\u00ec per Dresda dove arriv\u00f2 il 23 luglio dopo aver attraversato i Paesi Bassi, Hannover e Braunschweig.\nLa lunga assenza di Quantz, i suoi viaggi, le sue relazioni con artisti celebri in tutti i generi, avevano nutrito il suo talento e il suo trattamento economico fu raddoppiato. Nello stesso anno segu\u00ec il re a Berlino. La regina di Prussia, incantata dal suo talento, gli fece offrire un posto con un compenso di 800 scudi, ma il re suo padrone non gli permise di andarsene, la sola cosa che gli accord\u00f2, fu di poter fare ogni anno un viaggio per dare lezioni di flauto al principe reale che pi\u00f9 tardi divenne re di Prussia, sotto il nome di Federico II.\nDopo la morte del re di Polonia (1733), il suo successore, Federico Augusto, volendo conservare Quantz al suo servizio, gli accord\u00f2 un trattamento di ottocento talleri e il permesso di fare due viaggi ogni anno per visitare il suo regale allievo. Nel 1734 Quantz pubblic\u00f2 le sue prime sonate per flauto, insieme alla vedova di un musicista della corte di Dresda, che si chiamava Schindler e due anni dopo apr\u00ec una manifattura di flauti costruiti secondo il suo nuovo sistema. Questa impresa fu fortunata e l'artista guadagn\u00f2 parecchio denaro.\nSalito al trono nel 1740, Federico II gli offr\u00ec 2000 talleri con la promessa di pagargli in moneta sonante ogni sua composizione se avesse accettato di stabilirsi a Berlino. La proposta fu accettata e Quantz si allontan\u00f2 da Dresda. Il suo favore presso Federico II fu senza limiti. I suoi compiti consistevano nel recarsi ogni giorno presso il re per eseguire con lui dei duetti per flauto o provare nuovi concerti, nello scrivere tutta la musica che Federico eseguiva e nel battere la misura dei concerti che si svolgevano negli appartamenti reali.\nDopo 32 anni di esistenza felice e onorata alla corte di Prussia, Quantz mor\u00ec a Potsdam il 13 luglio 1773 all'et\u00e0 di settantasei anni.\nConsiderazioni sull'artista.\nIndipendentemente dalla chiave aggiunta al flauto, Quantz contribu\u00ec al miglioramento di questo strumento con l'invenzione della pompa d'allungamento per il pezzo superiore che permette di mantenere l'intonazione con l'orchestra quando il flauto si scalda e tende a crescere nei suoni. Questo celebre artista fece ancor di pi\u00f9 per l'arte musicale, pubblicando il suo \"Saggio di un metodo per apprendere a suonare il flauto traverso\" le cui edizioni e traduzioni si sono moltiplicate e che pu\u00f2 essere usato ancora con frutto, nonostante i progressi avutisi dall'epoca della sua prima apparizione. \u00c8 a lui che l'arte di suonare il flauto \u00e8 debitrice dei progressi pi\u00f9 considerevoli. La sua attivit\u00e0 fu prodigiosa, perch\u00e9 scrisse, per il servizio del re di Prussia, pi\u00f9 di 300 concerti per flauto e orchestra, oltre 200 brani a flauto solo, molti duetti, quartetti e trii e questo nonostante le cure che esigevano la sua fabbrica di flauti e i quotidiani impegni a corte. La maggior parte di queste opere \u00e8 rimasta a lungo manoscritta presso l'archivio del re di Prussia e il pubblico per lungo tempo non ha conosciuto quasi nulla di lui.\nAlcune opere.\nsono ancora rimasti in manoscritto circa 296 concerti per flauto solo e archi, trii, quartetti e quasi 200 sonate per flauto e basso continuo.\nSaggi e trattati.\nQuantz si fece anche conoscere come teorico con la seguente opera:\n\"Versuch einer Anweisung die Fl\u00f6te traversiere zu spielen mit verschiedenen, zur Bef\u00f6rderung des guten Geschmackes in der pracktischen Musik dienltchen Anmerkungen begleitet, und mitten Exempeln erl\u00e4utert\" Berlino, 1752 in quarto di 45 fogli con 24 tavole\nLa seconda edizione di quest'opera \u00e8 apparsa a Breslavia nel 1780, in quarto, una terza edizione \u00e8 stata stampata, sempre nella stessa citt\u00e0, nel 1789 presso Korn, in quarto. Ne esiste una traduzione francese pubblicata con questo titolo:\n\"Essais d'une m\u00e9thode pour apprendre \u00e0 jouer de la fl\u00fbte traversi\u00e8re avec plusieurs remarques pour servir au bon go\u00fbt de la musique, le tout \u00e9clairci par des examples\"\nLustig ha pubblicato anche una buona traduzione olandese di questo libro, con delle note, intitolata:\n\"Grondig onderwys van der aardt en de regle behandeling der dwarsflut, etc...\" Amsterdam, Olofsen, 1755 in quarto.\nAl Museo internazionale e biblioteca della musica di Bologna si trovano bozze manoscritte di una traduzione in italiano eseguita per volont\u00e0 di padre Giovanni Battista Martini."}
{"id": "115737", "revid": "2108263", "url": "https://it.wikipedia.org/wiki?curid=115737", "title": "Re dell'Anglia orientale", "text": "Questa \u00e8 una lista dei re dell\"'Anglia orientale\", uno dei sette regni costituenti la cosiddetta eptarchia anglosassone, nato nel VI secolo.\nLa tabella contiene nella terza colonna il titolo in latino e, sotto, il titolo in antico inglese. I foni \u00fe e \u00f0 corrispondevano a due fonemi distinti (th dura e dolce).\nIl carattere 7 rappresentava il &amp; usato nella scrittura contemporanea anglosassone.\nElenco dei Re dell'Anglia orientale.\nDopo il 918, l'Anglia orientale pass\u00f2 sotto il controllo del Wessex."}
{"id": "115738", "revid": "80339", "url": "https://it.wikipedia.org/wiki?curid=115738", "title": "Setto (micologia)", "text": "I setti sono pareti divisorie che delimitano le cellule delle ife fungine. Si generano dalla parete apicale in circa dieci minuti dopo che la cellula si \u00e8 duplicata. L'ifa in accrescimento \u00e8 una successione di cellule che hanno il setto come parete comune, dotate per\u00f2 di un foro attraverso il quale il citoplasma della cellula pu\u00f2 fluire, e permette anche il passaggio del nucleo appena replicato che migrer\u00e0 nella nuova cellula in formazione.\nEcco alcuni esempi di particolari ife:"}
{"id": "115740", "revid": "729019", "url": "https://it.wikipedia.org/wiki?curid=115740", "title": "LGM-30 Minuteman", "text": "Il Minuteman III \u00e8 un ICBM, cio\u00e8 un missile balistico intercontinentale in grado di trasportare testate nucleari fino alla distanza di miglia.\nIl nome Minuteman viene dal nome dato ai membri della milizia delle Colonie Americane, che dovevano essere pronti per la battaglia con un preavviso di un solo minuto. Successivamente il termine \u201cMinuteman\" \u00e8 stato applicato anche a diverse altre unit\u00e0 militari americane, per richiamare il successo e il patriottismo dei combattenti di questa milizia.\nCostruito dagli USA \u00e8 il solo missile ICBM lanciato da terra ed \u00e8 complementare al missile Trident imbarcato nei sottomarini e alle armi nucleari trasportate dai bombardieri strategici a lungo raggio. Il missile \u00e8 contenuto in grandi silos di cemento rinforzati e collegati ai siti di comando con cavi corazzati per non essere distrutti da un eventuale attacco atomico.\nGli ufficiali responsabili del lancio hanno eseguito gli ordini del Strategic Air Command fino al 1992 (anno in cui \u00e8 stato disattivato), da allora tutti gli ICBM USA sono gestiti dal Air Force Space Command (AFSPC).\nIn caso di distruzione dei siti due aerei speciali EC-135 fanno da comando volante garantendo la continuit\u00e0 della linea di comando da chi impartisce l'ordine di lancio a chi materialmente lo esegue.\nPu\u00f2 trasportare un bus con 4 testate nucleari ma secondo le regole siglate dal Trattato contro il nucleare, START II, tale trasporto \u00e8 stato vietato, limitandolo a una sola testata nucleare.\nLa sigla \"LGM\" (Land Guided Missile) indica con la \"L\" che il missile \u00e8 destinato ad attaccare bersagli di superficie, con la \"G\" che \u00e8 un missile guidato, mentre la \"M\" sta per missile.\nLa United States Air Force (USAF) aveva in programma di tenere in servizio il missile fino al 2020, ma se aggiornato potrebbe restare in servizio fino al 2040.\nAttualmente la dotazione di \"Minuteman\" degli Stati Uniti consiste in 500 \"Minuteman\" pronti all'interno di appositi silos di lancio nelle basi di F.E. Warren nel Wyoming, di Malmstrom nel Montana e di Minot nel Dakota del Nord.\nIl missile \u00e8 del tipo guidato a guida inerziale con tre stadi a propellente solido e in aggiunta il modulo di rientro principale ha un motore a propellente liquido con la possibilit\u00e0 di correggere la traiettoria.\nIl \"Minuteman III\" \u00e8 entrato in servizio nel 1970 e sin da allora viene sempre aggiornato.\nStoria.\nI missili \"Minuteman I\" e \"Minuteman II\" sono stati in servizio dagli inizi degli anni sessanta fino al 1997. Il \"Minuteman III\" sviluppato nel 1969 con gli ultimi aggiornamenti dovrebbe restare in servizio sino al 2025.\n\"Minuteman I\" (LGM-30A/B).\nIl missile LGM-30A \"Minuteman I\" entr\u00f2 a far parte dell'arsenale dello Strategic Air Command nel 1962 e venne dislocato nella base di Malmstrom nel Montana, mentre il tipo LGM-30B \"Minuteman I\" fu operativo nella Ellsworth Air Force Base nel Dakota del Sud, nella Minot Air Force Base in Dakota del Nord, nella F.E. Warren Air Force Base, nel Wyoming, nella Grand Forks Air Force Base, nel North Dakota, e nella Whiteman Air Force Base nel Missouri nel 1963. Ciascuna base ebbe assegnati 150 missili eccetto la F.E. Warren Air Force Base, che ebbe assegnati 200 missili.\nIl \"Minuteman I\" usava il computer di volo Autonetics D-17. I computer di volo e di guida tipo D-17B e tipo D-37C sono stati componenti integrali rispettivamente dei \"Minuteman I\" e dei \"Minuteman II\", mentre il tipo D-37D trova posto nei \"Minuteman III\". Il costo di questi computer di volo e di guida va dai ai dollari.\n\"Minuteman II\" (LGM-30F).\nIl missile LGM-30F \"Minuteman II\" fu un miglioramento del \"Minuteman I\". Lo sviluppo del progetto venne iniziato nel 1962, non appena entrarono in servizio i primi \"Minuteman I\" e la loro produzione avvenne tra il 1965 e il 1967.\nI missili LGM-30F \"Minuteman II\", in totale 450, vennero impiegati alla Ellsworth Air Force Base nel Dakota del Sud, alla Grand Forks Air Force Base nel North Dakota, alla Malmstrom Air Force Base nel Montana e alla Whiteman Air Force Base nel Missouri. Era un ICBM a quattro stadi che trasportava una singola testata termonucleare da 2 megaton. \u00c8 stato completamente rimpiazzato dai \"Minuteman III\" negli anni ottanta.\n\"Minuteman III\" (LGM-30G).\nIl programma LGM-30G \"Minuteman III\" iniziato nel 1966 prevedeva diversi miglioramenti che lo distinguevano dal precedente LGM-30F \"Minuteman II\" con una maggior capacit\u00e0 di carico ed un'accresciuta capacit\u00e0 di sopravvivenza ad un attacco nucleare."}
{"id": "115742", "revid": "453768", "url": "https://it.wikipedia.org/wiki?curid=115742", "title": "Gerace", "text": "Gerace \u00e8 un comune italiano di abitanti della citt\u00e0 metropolitana di Reggio Calabria in Calabria. Si trova nel Parco nazionale dell'Aspromonte, il centro storico conserva un'impostazione medievale.\nGeografia fisica.\nLa citt\u00e0 \u00e8 posta su una rupe, a 470 m s.l.m., di arenarie mioceniche all'estremit\u00e0 sud-est del lungo tavolato che congiunge le Serre all'Aspromonte e dista circa 10\u00a0km dalla costa jonica. L'intero territorio comunale risulta suddiviso in cinque zone urbane:\nStoria.\nLa storia di Gerace \u00e8 strettamente collegata a quella di Locri Epizephiri. Il nucleo abitativo, infatti, nonostante esistano tracce di frequentazione in epoca pre-greca, greca e romana, si sviluppa solo in seguito all'abbandono della citt\u00e0 di Locri, avvenuto a partire dal VII secolo d.C., a causa del sempre maggiore pericolo piratesco e la sempre crescente insalubrit\u00e0 delle coste. A questo spostamento dei Locresi dall'antico sito costiero verso l'interno \u00e8 strettamente collegato anche il nome della cittadina che, a dispetto delle leggende che vogliono che esso sia legato ad un leggendario sparviero, in greco \"I\u00e8rax\", \u0399\u03ad\u03c1\u03b1\u03be, che avrebbe guidato i Locresi, inseguiti dai Saraceni, verso la rocca, pare dipendere dal nome della Diocesi di Locri, dedicata a Santa Ciriaca (Aghia Kiriaki, Agia Ciriaci, \u0391\u03b3\u03af\u03b1 \u039a\u03c5\u03c1\u03b9\u03b1\u03ba\u03ae in greco).\nChe la cittadina fosse da sempre strettamente collegata alla cristianit\u00e0 appare evidente non solo dal fatto che sia stata spostata, in realt\u00e0, la sede della diocesi locrese, ma anche dalla presenza innumerevole di chiese e monasteri anche \"infra muros, \"che ha contribuito a identificare la rocca come una sorta di Monte Santo.\nPer la sua particolare posizione, per\u00f2, Gerace divenne ben presto un centro di importanza eccezionale nella Calabria Meridionale; la possibilit\u00e0 di controllare i traffici costieri, la sua particolare conformazione orografica che permetteva una naturale fortificazione, fece s\u00ec che divenisse oggetto di attenzione sia dell'Impero bizantino che del regno di Sicilia. La presenza congiunta di tali potenze fece s\u00ec che il centro resistesse a lungo agli attacchi degli Arabi, che mantenesse una certa autonomia rispetto ai Normanni e che fosse, in seguito, oggetto di attenzione per i dominatori non solo dell'Italia ma di tutto il Mediterraneo. Testimonianza di tale importanza ne \u00e8 la grande ed eccezionale (per qualit\u00e0), quantit\u00e0 di architetture ecclesiastiche e laiche, frutto di committenze imperiali (Cappellone di San Giuseppe nella Concattedrale certamente svevo), regali (si pensi agli interventi normanni nel Castello, nella Concattedrale e in altre chiese sparse all'interno delle mura o alla Chiesa di san Francesco, voluta da Carlo II d'Angi\u00f2 nel 1294); principesche e feudali.\nMonumenti e luoghi d'interesse.\nArchitetture religiose.\nTra le numerose chiese presenti nella cittadina le pi\u00f9 preziose ed importanti sono:\nDuomo di Gerace.\n\u00c8 un edificio di difficile datazione e mostra chiarissimi segni di rifacimenti e di integrazioni appartenenti a varie epoche. La struttura \u00e8 divisa in due parti distinte di cui una corrispondente alla cripta e l'altra alla Basilica vera e propria. La cosiddetta cripta \"ad oratorium\" (le Catacombe) si trova nella parte inferiore dell'edificio ed ha un andamento a T, dove si distinguono chiaramente almeno due fasi: quella ad andamento ovest-est che pu\u00f2 essere datata tra il IX e il X secolo e quella ad andamento nord-sud che \u00e8 certamente coeva al transetto della Basilica superiore che regge. La parte orientale della cripta, ha una terminazione monoabsidata con prothesis e diakonikon in spessore di muro e ha un andamento trinavato con colonne e capitelli di spoglio, provenienti da edifici di et\u00e0 romana situati nell'area dell'antica Locri Epizepiri e della stessa Gerace. Il braccio trasverso, che d\u00e0 all'antica basilichetta, un aspetto a T, \u00e8 diviso in tre navate da colonne e capitelli anch'essi di spoglio e permette la comunicazione dell'antica struttura certamente bizantina, con una serie di grotte probabilmente abitate da monaci italogreci. Tra queste grotte, quella degna di nota, corrisponde alla cappella della Madonna dell'Itria, alla quale si accede tramite un meraviglioso cancello secentesco i ferro battuto realizzato da maestranze provenienti da Serra San Bruno, e che ospita lungo le pareti la serie dei \"seggi dei canonici\" con decorazioni illustranti epiteti dedicati alla Vergine, in marmo bianco su fondo nero. Sull'altare \u00e8 la statua marmorea della Madonna di Prestarona, probabilmente legata alla scuola di Tino da Camaino e databile all'inizio del Trecento.\nLa Basilica superiore \u00e8 una gigantesca struttura a tre navate divise da 20 colonne di spoglio e da due grandi pilastri a T, con ingresso ad ovest e transetto absidato ad est. Il corpo longitudinale riprende forme care all'architettura di origine paleocristiana (la basilica a colonne), pur presentando inedite particolarit\u00e0, come i pilastri giganteschi posti all'incirca in mezzeria che, lasciando intatta la percezione della grande aula centrale, dividono in due pseudo grandi campate le navatelle laterali, basse e molto buie. Il lungo corpo trinavato si conclude attraverso tre grandi arconi, di cui quello centrale altissimo, nel transetto sporgente e tripartito coperto da volte a botte (sui bracci laterali), e da una cupola a calotta su base ellittica (sul quadrato d'incrocio). Al di l\u00e0 del vano cupolato si apre, in stretta relazione alla navata maggiore, il lungo coro absidato (che riprende le dimensioni della parte orientale della sottostante cripta), mentre, direttamente sui quadrati laterali del transetto si aprono, a nord l'abside originale medievale, a sud, al di l\u00e0 della traccia monumentale dell'altra abside (distrutta gi\u00e0 nel XIII secolo), il monumentale cappellone quattrocentesco dedicato al Santissimo Sacramento. Il vano in questione, coperto da una volta a crociera i cui costoloni a sezione complessa ricadono su colonne angolari elegantissime, conclude in maniera monumentale, entro il 1438, grazie alla munificenza di Giovanni e Battista Caracciolo, una serie di lavori gi\u00e0 iniziati nella prima met\u00e0 del Duecento da Federico II di Svevia. che avevano visto la costruzione del sottostante cappellone di San Giuseppe e, probabilmente, di ambienti ad esso connessi lungo il lato meridionale della grande struttura.\nAll'interno della Concattedrale, molto probabilmente sul pilastro tra l'altare maggiore e quello laterale a nord, si trovava la raffigurazione in mosaico di Cristo, affiancato da Ruggero II, a sinistra, e dal vescovo della citt\u00e0 Leonzio (morto nel 1143 ca.), a destra. Tale opera fu distrutta agli inizi del XVIII secolo per volont\u00e0 dell'allora vescovo Diez, ma risaliva alla prima met\u00e0 del XII secolo.\nChiesa di San Francesco.\n\u00c8 una delle pi\u00f9 importanti strutture degli ordini mendicanti dell'Italia Meridionale, ed \u00e8 databile tra la fine del XIII secolo (cos\u00ec come risulta dalla donazione regia da parte di Carlo II nel 1294) e i primi anni del XIV secolo. La struttura, di dimensioni ragguardevoli ma di forme estremamente semplici, \u00e8 strettamente legata alle esperienze artistiche non solo francescane ma, principalmente angioine, sottolineanti la necessit\u00e0 di realizzare architetture ecclesiastiche estremamente semplici e, pertanto, denuncianti senza mezzi termini la necessit\u00e0, da parte della Chiesa cattolica, di ritornare all'integrit\u00e0 del messaggio evangelico. La chiesa \u00e8 chiaramente divisa in due parti, un'aula rettangolare coperta da un tetto a capriate, illuminata da una serie di finestre a lancetta sui lati lunghi e sul lato corto occidentale, e senza alcuna decorazione architettonica, scultorea o pittorica. Al di l\u00e0 di un arco trionfale archiacuto, si apre ad Oriente il presbiterio quadrangolare, coperto da una volta costolonata ottopartita con colonnine angolari e quindi, oltre la parete diaframma dell'altare maggiore, si trova il volume parallelepipedo del coro quadrangolare, illuminato da tre monofore archiacute di cui quella posta sulla parete orientale altissima e strombata che ospita nella parte inferiore di essa il sarcofago di Nicola Ruffo di Calabria, datato al 1374 e proveniente da botteghe napoletane attive presso la corte angioina.\nDegno di nota \u00e8 il meraviglioso altare barocco in marmo intarsiato, databile agli anni sessanta del Seicento e realizzato per volont\u00e0 del frate Bonaventura Perna. L'altare, che riprende tematiche e forme legate al Barocco napoletano, \u00e8 decorato con formelle realizzate con marmi provenienti dalla vicina cava di Prestarona, che riproducono sia elementi fitomorfi che forme zoomorfe e paesaggistiche.\nLa struttura si apre sull'attuale Piazza delle Tre Chiese, realizzata con la distruzione di un orto insistente sull'area dell'antico monastero di San Giovanni Crisostomo, ed \u00e8 accessibile tramite un grandioso portale a triplice archivolto decorato con losanghe ed elementi fitomorfi, databile al pieno XIV secolo e presumibilmente legato a botteghe siciliane con influenze arabe.\nChiesetta di San Giovannello.\nLa piccola chiesa in pietra e mattoni, a navata unica, fu edificata attorno al X secolo. Attualmente di rito greco ortodosso, consacrata il 5 novembre 1991 quale Santuario Ortodosso Panitalico della Sacra Arcidiocesi ortodossa d'Italia e Malta dal metropolita Ghenadios, \u00e8 considerata la pi\u00f9 antica Chiesa Ortodossa d'Italia.Nel corso della sua lunga storia ha conservato la sua semplice e originaria architettura che si presenta con tetto a campana, campanile a vela sulla cuspide del lato occidentale e ingresso principale sul suo lato sud. Sui suoi prospetti si aprono sette monofore arcate e laterali che consentono un'adeguata illuminazione. Al suo interno si trovano il Diaconic\u00f2n e Prothesis, accanto all'abside sporgente, tracce di affreschi e una cisterna per la raccolta delle acque piovane.\nChiesa di Santa Maria del Mastro.\nL'edificio, storicamente uno dei pi\u00f9 importanti della citt\u00e0 nell'XI secolo, nonostante sorgesse fuori dalle mura della citt\u00e0, nell'attuale Borgo maggiore, mostra adesso una configurazione neoclassica a croce greca, dovuta alla sua totale ricostruzione in seguito al terremoto del 1783. Un'accurata campagna di scavi archeologici ha portato alla luce importanti fasi protomedievale che vedono, su una fase di frequentazione laica, la costruzione di una piccola chiesa ad aula, probabilmente bizantina, inglobata da un pi\u00f9 grande edificio normanno, dal quale provengono importanti frammenti in stucco con decorazioni fitomorfe e zoomorfe certamente vicine a stilemi siculo-arabi. La facciata ottocentesca \u00e8 dominata da un maestoso portale sorretto da colonne su plinti. Sulla destra si erge il campanile a sezione quadrata.\nChiesa del Sacro Cuore.\nEdificio settecentesco con prospetto e portale in stile barocco e cupola a coppo sporgente. Danneggiata dal terremoto del 1783, \u00e8 stata riedificata nel 1851 grazie all'intervento della Confraternita del Sacro Cuore.\nChiesa di Santa Maria di Monserrato.\nCostruita nella prima met\u00e0 del XVII secolo, presenta una caratteristica cupola ad embrici. Al suo interno si trova il sarcofago del latinista Francesco Nicolai ed un'antica statua lignea della Madonna.\nChiesa di Maria Santissima del Carmine.\nL'edificio religioso originariamente fu edificato tra il XVI e il XVII secolo a navata unica. Nel 1908 la struttura \u00e8 stata arricchita da due navate laterali e da un soffitto a cassettoni.\nChiesa di San Martino.\nL'originale edificio fu costruito in et\u00e0 bizantina, l'attuale struttura nasce dalla ricostruzione conseguente al terremoto del 1783. Nelle sue adiacenze si trova una piccola necropoli bizantina.\nChiesa di Maria Santissima Addolorata.\nAl suo interno si trovano un organo a canne del 1850, la statua della Madonna Addolorata del 1762, opera dello scultore napoletano Francesco Vittozzi.\nChiesa di Santa Caterina.\nEdificio a tre navate di epoca normanna, custodisce lungo la navata centrale alcuni ovali del 1753 che raffigurano alcuni Santi.\nChiesa di San Nicola del Cofino.\nEdificio a tre navate del periodo bizantino-paleocristiano, ha la forma di cesta e si fa risalire al VII-VIII secolo. Durante alcuni scavi sono state ritrovate quindici tombe di tipo basso-medioevale, alcune monete del XV-XVI secolo e una cisterna.\nChiesa di Santa Maria delle Grazie.\nEdificio annesso al Convento dei Cappuccini, possiede un altare maggiore, due altari in noce posti ai lati di quello principale e un ciborio con decorazioni in madreperla e avorio del 1720 ad opera di fra Ludovico da Pernocari. Dal 2007 proprio il Convento dei Cappuccini \u00e8 stato al centro di un progetto di consolidamento e restauro. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nArchitetture civili.\nLa ricca storia dell'arte della citt\u00e0 pu\u00f2 essere letta lungo le sue piazzette, i suoi vicoli, i muri delle sue case e i suoi palazzi storici e dalle numerose chiese monumentali edificate nel corso della sua lunga storia.\nI sontuosi palazzi che la abbelliscono sono quasi sempre forniti di portali in pietra lavorata da scalpellini locali e, pur, essendo spesso frutto di restauri ottocenteschi, a seguito dei danni causati alla citt\u00e0 dal terremoto del 1783, ripetono spesso volumetrie proprie di una fase medievale (XIII-XV secolo); non \u00e8 raro trovare, infatti, al di sotto di intonaci moderni tracce di finestre bifore, di archi a sesto acuto, di finestre strombate che denunciano un'attivit\u00e0 costruttiva importante gi\u00e0 nel XII secolo.\nTra gli edifici pi\u00f9 importanti sono da ricordare:\nAll'interno dei vicoli si trovano numerosi archi a \"volta a gistuni\", costruiti con un'originale tecnica tipica del luogo. La tecnica consisteva nel costruire l'arco facendo una gettata di calce su una struttura di canne intrecciate, allo stesso modo con cui vengono intrecciati i tipici cestini, chiamati \"gistuni\". Delle dodici porte che originariamente si aprivano sulle mura del nucleo storico del paese ne sono sopravvissute soltanto quattro: \"Porta dei vescovi o della Meridiana\", prossima alla Concattedrale-\"Porta Santa Lucia\"-\"Porta Maggiore\"-\"Porta del sole\". Di particolare importanza \u00e8 lo spazio pubblico rappresentato da \"Piazza del Tocco\" sulla quale hanno affaccio alcuni palazzi nobiliari, tra i quali \"Palazzo Calcheopulo\", \"Palazzo Migliaccio\" e\" Palazzo Macr\u00ec\". Nell'antico borgo si trova anche un'antica fontana del 1606 con il relativo acquedotto.\nIn prossimit\u00e0 del centro abitato sono stati scoperti i resti di una necropoli che \u00e8 testimone di tre diverse epoche. Gli scavi archeologici che l'hanno interessata hanno riportato alla luce ceramiche del IX secolo a.C., corredi locali e di importazione risalenti al VII secolo a.C. e varie suppellettili di origine greca e italiota risalenti al VII secolo a.C.\nArchitetture militari.\nEdificato probabilmente durante il VII secolo d.C., la sua esistenza \u00e8 testimoniata gi\u00e0 nel X secolo d.C. quando fu devastato insieme alla citt\u00e0 dai bizantini. Con la venuta dei normanni, intorno al 1050, fu ristrutturato e fortificato. Nei secoli successivi sub\u00ec le devastazioni di alcuni catastrofici terremoti. Di esso rimangono una grande torre e poche mura, in parte ricavate dalla roccia e in parte si ergono a picco sui burroni circostanti. Originariamente era dotato di sistemi di canalizzazione delle acque meteoriche, di un grande pozzo, un ponte levatoio sul suo lato orientale, un'ampia armeria, un cortile interno, del quale rimangono alcuni ruderi del colonnato, e altri locali adibiti alle pi\u00f9 svariate funzioni. Nella zona antistante il castello vi \u00e8 un piazzale, denominato \"Baglio\".\nEconomia.\nArtigianato.\nTra le attivit\u00e0 tradizionali vi sono quelle artigianali, che si distinguono per la lavorazione della terracotta, finalizzata alla realizzazione di tavolette artistiche ispirate alla cultura greca.\nInfrastrutture e trasporti.\nIl comune \u00e8 interessato dalla strada statale 111 di Gioia Tauro e Locri.\nSport.\nHa sede nel comune la societ\u00e0 di calcio A.S.D. Hierax, che ha disputato campionati dilettantistici regionali."}
{"id": "115745", "revid": "290023", "url": "https://it.wikipedia.org/wiki?curid=115745", "title": "Violeta Parra", "text": "A Violeta Parra si deve un'importante opera di recupero e diffusione della tradizione popolare del Cile, opera proseguita poi dal movimento della Nueva Canci\u00f3n Chilena. Nelle sue canzoni sono sempre presenti la denuncia e la protesta per le ingiustizie sociali.\nBiografia.\nEra la terza dei dieci figli di Clarisa del Carmen Sandoval Navarrete e di Nicanor Parra Alarc\u00f3n, professore di musica. Tra i fratelli sono da ricordare Nicanor Parra, matematico, fisico e celebre poeta moderno; Eduardo e Luis Roberto, musicisti, cantautori e compositori ed infine l\u2019artista circense Oscar Ren\u00e9, detto Tony Canarito.\nVioleta vive un'infanzia difficile a causa delle ristrettezze economiche in cui versa una famiglia numerosa composta da dieci fratelli. Proprio questi problemi la spingono a cercare di guadagnare qualcosa cantando e suonando insieme ai fratelli per le strade, nei circhi e persino nei bordelli.\nNel 1937, si trasferisce a Santiago del Cile dove conosce e sposa Luis Cereceda. Da questo matrimonio, finito nel 1948, nascono i figli \u00c1ngel e Isabel, che in seguito seguiranno le orme delle madre diventando anch'essi cantanti.\nVioleta lavora suonando nelle sale da ballo e talvolta per piccole stazioni radio. Incomincia intanto ad interessarsi alla ricerca delle tradizioni popolari del suo paese.\nNel 1949 si sposa nuovamente e da questo nuovo legame nascono le figlie Luisa e Rosita Clara.\nNel 1953, dopo un recital a casa di Pablo Neruda viene chiamata da Radio Cile per un programma sul folclore locale. Nel 1954 riceve il premio Caupolic\u00e1n ed inizia una serie di tourn\u00e9e che la porteranno in Europa, in occasione del Festival della Giovent\u00f9 di Varsavia, ed in Unione Sovietica. Soggiorna poi a Parigi per quasi due anni, tornando in Cile nel 1956 dove inizia ad unire all'attivit\u00e0 musicale (recital e ricerca) quella di pittrice.\nNel 1960 incontra il musicologo e antropologo svizzero Gilbert Favre, che diventer\u00e0 l'amore della sua vita e al quale dedicher\u00e0 centinaia di canzoni d'amore, tra cui le pi\u00f9 conosciute sono \"Coraz\u00f3n maldito\", \"Qu\u00e9 he sacado con quererte\", \"Run Run se fue pa'l Norte\" e il frammento di balletto \"El Gavil\u00e1n, Gavil\u00e1n\".\nNel 1961 torna in Europa, accompagnata dai figli Isabel e \u00c1ngel, per una lunga tourn\u00e9e che la porta anche in Italia. Nel 1964 \u00e8 la prima donna latinoamericana ad esporre le proprie opere in una personale al Museo del Louvre (sezione Arti decorative). Nel 1965 ritorna in Cile. Qui installa un grande tendone (\"la carpa de la Reina\") alle porte della capitale Santiago, che nelle intenzioni della Parra deve essere un centro culturale concentrato nella ricerca sul folclore cileno (Centro delle Arti). \u00c8 sostenuta dai suoi figli e da altri artisti come Patricio Manns, Rolando Alarc\u00f3n e V\u00edctor Jara, ma non riesce ad interessare il grande pubblico.\nNel 1966 registra dei nuovi dischi, viaggia in Bolivia, d\u00e0 una serie di concerti nel sud del Cile e poi torna a Santiago per continuare il suo lavoro artistico al Centro delle Arti. Qui scrive le sue ultime canzoni.\nLa sua relazione sentimentale con Gilbert Favre finisce. Lui parte per la Bolivia, dove diviene il cofondatore del gruppo musicale Los Jairas. Questo dramma personale ispira a Parra una delle sue canzoni pi\u00f9 conosciute: \"Run Run se fue pa'l Norte\". Sempre nel 1966 Parra registra il suo ultimo disco: \"Gracias a la vida\", \"Volver a los 17\", \"Rin del angelito\" sulla mortalit\u00e0 infantile, \"Pupila de \u00e1guila\", \"Cantores que reflexionan\" e \"El albert\u00edo\".\nIl 5 febbraio 1967, a quarantanove anni, colpita da una grave forma di depressione, Violeta Parra si suicida.\nLa canzone \"Gracias a la vida\" \u00e8 considerata il suo testamento spirituale ed \u00e8 stata interpretata da numerosi cantanti.\nPubblicazioni.\nNel 1970 \u00e8 pubblicata la raccolta di versi \"D\u00e9cimas\" (la \"d\u00e9cima\" \u00e8 una strofa di 10 versi ottonari rimanti ABBAACCDDC); alcune poesie sono state musicate dal compositore cileno Luis Advis, che le ha inserite nella cantata \"Canto para una semilla\" interpretata dal complesso Inti-Illimani insieme ad Isabel Parra.\nUna raccolta di testi delle sue canzoni, con notevole apparato critico, \u00e8 stata pubblicata in Italia col semplice titolo \"Canzoni\"."}
{"id": "115747", "revid": "1372005", "url": "https://it.wikipedia.org/wiki?curid=115747", "title": "Re dell'Essex", "text": "Elenco dei re dell'Essex. La tabella contiene nella terza colonna il titolo in latino e, sotto, il titolo in antico inglese. I foni &lt;thorn&gt; e &lt;eth&gt; corrispondevano a due fonemi distinti (th dura e dolce).\nSigered fu l'ultimo re dell'Essex, cedette il regno a Egberto del Wessex."}
{"id": "115749", "revid": "184755", "url": "https://it.wikipedia.org/wiki?curid=115749", "title": "Clorammine", "text": "Le clorammine sono ammine clorurate.\nSintesi.\nLa monoclorammina e la diclorammina si possono formare per reazione tra l'ammoniaca e il cloro attraverso una reazione di sostituzione parziale (nel caso della monoclorammina) o totale (nel caso della diclorammina) degli atomi di idrogeno con atomi di cloro:\nIl cloro in questo caso pu\u00f2 essere sotto forma di cloro gassoso (Cl2) oppure sotto forma di sale (ad esempio ipoclorito di sodio) o ancora sotto forma di acido ipocloroso. Nell'ultimo caso, si ottiene ad esempio la formazione di monoclorammina secondo la reazione:\nFacendo reagire ipoclorito di sodio con l'ammide dell'acido p-toluensolfonico si ottiene invece la cosiddetta clorammina T (CH3C6H4SO2N(Na)Cl).\nAnche l'utilizzo di ammoniaca e candeggina nelle normali pulizie domestiche d\u00e0 luogo alla formazione di clorammine.\nUtilizzi.\nDato che le clorammine sono composti che liberano lentamente cloro, sono utilizzate a bassissime concentrazioni per la potabilizzazione delle acque, nella disinfezione dei locali e in ambito chirurgico per il loro potere germicida e fortemente ossidante. In generale possono essere utilizzate come disinfettanti e germicide, con le dovute cautele, essendo dotate di elevata tossicit\u00e0.\nEffetti sulla salute.\nLe clorammine hanno effetti tossici per la salute umana. I primi sintomi associati all'inalazione di clorammine includono: tosse, respirazione difficoltosa, dolore al torace, nausea, lacrimazione, irritazione delle vie respiratorie e oculare."}
{"id": "115750", "revid": "1953061", "url": "https://it.wikipedia.org/wiki?curid=115750", "title": "Re del Wessex", "text": "Questo \u00e8 un elenco dei Re del Wessex fino al 924. Per i re successivi, rimando alla pagina Elenco di monarchi britannici.\nMentre i dettagli degli ultimi re sono confermati da un buon numero di fonti, i primi restano in alcuni casi oscuri, essendo precedenti all\u2019introduzione del cristianesimo e quindi al regolare uso della scrittura.\nLa tabella contiene nella terza colonna il titolo in antico inglese e, sotto, il titolo in latino. I foni \u00fe e \u00f0 corrispondevano a due fonemi distinti (th dura e dolce). Il carattere 7 rappresentava il &amp; usato nella scrittura contemporanea anglosassone."}
{"id": "115751", "revid": "37401", "url": "https://it.wikipedia.org/wiki?curid=115751", "title": "Fara San Martino", "text": "Fara San Martino (\"La F\u00e0r\u0259\" in dialetto locale)\n\u00e8 un comune italiano di abitanti della provincia di Chieti in Abruzzo. Fa parte della comunit\u00e0 montana della Maielletta. Il paese \u00e8 conosciuto soprattutto per essere una delle capitali mondiali della pasta, prodotta nel Pastificio De Cecco dal 1886; inoltre \u00e8 meta turistica per la collocazione alle porte del parco nazionale della Majella, con il borgo medievale situato proprio sotto la montagna, da cui si pu\u00f2 accedere anche attraverso le \"gole di Fara\", altro elemento di interesse per gli escursionisti.\nGeografia fisica.\nFara San Martino \u00e8 situata allo sbocco del vallone di Santo Spirito, attraversato dal fiume Verde, alle falde del versante orientale del massiccio della Majella, dalle cui vette si aprono profonde gole rocciose che scendono fino al paese. Parte del territorio comunale ricade nel parco nazionale della Majella.\nOrigini del nome.\nFara \u00e8 un termine di origine longobarda indicante un gruppo, costituito da famiglie e da individui imparentati, in cui era diviso il popolo. Lo stanziamento dei Longobardi avveniva per fare, veri e propri organismi politici-militari, il cui nome indicava anche il territorio abitato dal gruppo. Vi \u00e8 inoltre la devozione longobarda a Santa Fara. Ne sono testimonianza i vari comuni che ancora oggi in Italia portano questo nome.\nStoria.\nDalle origini al Settecento.\nLe prime notizie relative all'abitato di Fara San Martino sono rintracciabili nel IX e nel X secolo, periodo in cui il territorio fu colonizzato dai monaci benedettini. Venne infatti documentata l'esistenza dell'abbazia di San Martino in Valle, eretta per atto di liberazione dal conte di Chieti Credindeo. La stessa abbazia fu poi confermata da papa Onorio III nel 1044 [la data o il papa \u00e8 sbagliato]. Nel 1065 i Conti di Sangro Borrello di Borrello e suo figlio Borrello Infante donano al Vescovo teatino Attone, allora Signore di Chieti, la Chiesa di S. Martino con le sue appartenenze. Nelle \"Rationes Decimarum Italiae\", risalenti al XIV secolo, si prese in considerazione la chiesa di \"S. Remidii in Fara\" per le decime del periodo fra il 1324 e il 1325.\nDopo vari secoli in cui il dominio della citt\u00e0 fu in mano agli abati, in seguito al suo decadimento l'abbazia fu soppressa e unita al Capitolo Vaticano per opera di papa Niccol\u00f2 V, nel XV secolo. Il paese divenne quindi feudo dei Valignani di Chieti, che lo vendettero a Melchiorre Reviglione nel 1584 in cambio di 4.000 ducati. Le principali testimonianze del passato sono rappresentate dai vari frammenti architettonici e scultorei del portale duecentesco e degli affreschi trecenteschi rinvenuti nell'abbazia di San Martino, oltre che da una tela del XVII secolo realizzata da Tanzio da Varallo, conservata nella chiesa parrocchiale.\nIl borgo \u00e8 risultato inagibile con il terremoto della Maiella del 1706, e l'impianto medievale fu modificato per la costruzione di nuove case. Completamente rifatta fu la chiesa della Santissima Annunziata, mentre la chiesa di San Remigio venne ampliata. Il centro, dunque, nella fine del secolo si and\u00f2 espandendo fuori le mura, inglobando l'area della chiesa di Santa Maria delle Grazie.\nLo sviluppo industriale.\nL'antica tradizione ottocentesca nella produzione della pasta fu all'origine dello sviluppo industriale che ha interessato il piccolo centro pedemontano. Questo fenomeno, in stretto collegamento con la morfologia del territorio farese, risulta determinato dallo spirito imprenditoriale, dalla forza energetica del fiume Verde e dalla ricchezza idrica dello stesso. Si \u00e8 cos\u00ec affermato un modello di sviluppo industriale in sintonia con l'ambiente, da cui trae le sue risorse. I principali marchi che qui hanno avuto origine sono la Bioalimenta, il Pastificio Cav. Giuseppe Cocco, il Pastificio F.lli De Cecco e il Pastificio Delverde, aziende leader nel settore.\nDall'Ottocento a oggi.\nL'abbazia fu abbandonata in seguito ad un'alluvione che la ricopr\u00ec di detriti l'8 settembre 1818. I primi scavi per il suo recupero avvennero nel 1891, ma solo con quelli del 2006 i resti della struttura sono stati riportati interamente alla luce.\nIl centro, in forte crescita economica, nell'inverno del 1943, in piena seconda guerra mondiale, si trov\u00f2 in mano ai tedeschi, durante la ritirata presso la linea Gustav. Il borgo venne sfollato, costringendo la popolazione a rifugiarsi sulle montagne o nei paesi limitrofi, e molte abitazioni e fabbriche vennero minate, subendo molti danni. Negli anni del dopoguerra ci fu un massiccio calo demografico per l'emigrazione, nonostante la ricostruzione del pastificio De Cecco e la fondazione del pastificio Delverde.\nAttualmente l'attivit\u00e0 della produzione di pasta \u00e8 la fonte principale economica del centro, assieme alla promozione delle bellezze naturali del parco nazionale della Majella, di cui Fara fa parte.\nMonumenti e luoghi d'interesse.\nIn posizione opposta rispetto alla Porta del Sole, si apriva la Porta da Piedi, della quale non restano oggi tracce architettoniche. Data la sua collocazione tra l'insediamento e il fiume Verde, fu la prima via di accesso al borgo. \nIl palazzo Di Cecco era il palazzo badiale della chiesa dell'Annunziata. Edificio risalente al XV secolo, suddiviso in due piani, posto nella piazza. Ha tre fasce separate da cornici marcapiano, con finestre a mostre lavorate. Il portale a tutto sesto vi \u00e8 un balcone con mensole. \nLa facciata dell'edificio \u00e8 tripartita da ordini di paraste, con un corpo centrale pi\u00f9 alto e aggettante degli altri. Essa inoltre \u00e8 interamente intonacata, fatta eccezione per le paraste e i cantonali in pietra a vista.\nEconomia.\nIn questo paese della provincia di Chieti ci sono diversi pastifici, alcuni artigianali, altri industriali (\"De Cecco\", \"Cav. Giuseppe Cocco\" e \"Delverde\") che esportano i loro prodotti in tutta Italia. La tradizione della produzione della pasta ebbe inizio dall'abbondanza idrica garantita dal fiume Verde che nasce dalla Majella. Quell'acqua ha permesso sia di azionare le macine per produrre la semola di grano, sia di essere utilizzata come materia prima nella produzione. I pastai locali idearono inoltre un sistema automatico di essiccazione della pasta. Un tempo la pasta veniva stesa all'aria aperta per seccarla, ma tale sistema dipendeva molto dalle condizioni climatiche e stagionali. L'essiccatore ad aria calda consent\u00ec di pastificare in ogni stagione e in ogni condizione, dando impulso alla produzione su larga scala.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la tessitura finalizzata alla realizzazione di rinomati tappeti, arazzi, coperte, caratterizzati da temi geometrici e vegetali.\nAmministrazione.\nGemellaggi.\nFara San Martino \u00e8 gemellata con:\nSport.\nLe principali societ\u00e0 sono l'\"a.s.d. Valle Aventino\" per il calcio e \"Polisportiva Green Team\u201d per quanto riguarda il basket, la pallavolo e il tennis."}
{"id": "115752", "revid": "76963", "url": "https://it.wikipedia.org/wiki?curid=115752", "title": "Carl Theodor Dreyer", "text": "La storiografia e la critica cinematografiche riconoscono oggi in Carl Theodor Dreyer uno dei maggiori registi di lungometraggi muti e sonori, ineguagliato maestro di stile e autore di \u201calcuni dei film pi\u00f9 rigorosi della storia del cinema\u201d. Lontano dal ricorrere ai facili formalismi, Dreyer descrisse con uno stile ascetico e accuratissimo e con una notevole forza espressiva la complessit\u00e0 morale dell\u2019uomo, sondando le profondit\u00e0 spirituali della fede, dell\u2019amore e della morte.\nDreyer rifiut\u00f2 sempre ogni genere di compromesso commerciale e la sua non molto ampia opera cinematografica ebbe scarso successo tra il pubblico, mentre diversi registi, soprattutto tra quelli della generazione successiva alla sua, influenzati e ispirati dal suo stile, videro in lui un maestro.\nBiografia.\nDreyer nacque a Copenaghen, in Danimarca, il 3 febbraio del 1889, figlio illegittimo di Jens Christian Torp, un contadino danese, e di Josefine Bernhardine Nilsson, una governante svedese originaria della Scania, che lo diede in adozione alla famiglia Dreyer, rigidi luterani, che con i loro severi insegnamenti influenzarono i temi di parecchi suoi film. Qualche tempo dopo la sua nascita, la madre biologica rimase incinta nuovamente, ma mor\u00ec nel tentativo di abortire.\nDa giovane lavor\u00f2 come giornalista, e probabilmente trov\u00f2 la sua vocazione per il cinema scrivendo sottotitoli per i film muti e, in seguito, sceneggiature. Il suo debutto come regista, \"Pr\u00e6sidenten\", ebbe un successo limitato. La fama arriv\u00f2 grazie al film \"Il padrone di casa\", anche noto come \"L'angelo del focolare\" (1925). Il successo in patria divenne trionfo in Francia, dove la Soci\u00e9t\u00e9 Gen\u00e9rale des Films gli affid\u00f2 la realizzazione di un lungometraggio sulla loro eroina nazionale: Giovanna d'Arco.\nIl film \"La passione di Giovanna d'Arco\", a cui lavor\u00f2 anche sul montaggio, usc\u00ec nelle sale nel 1928, e fu il suo primo grande classico. Con l'aiuto di Michel Champion scrisse la sceneggiatura, che nasceva da studi diretti sulle trascrizioni originali del processo. Dreyer cre\u00f2 in questo modo un capolavoro di emozione che si divide equamente tra realismo e espressionismo.\nIl film successivo fu \"Vampyr - Il vampiro\" (1932), una meditazione surreale sulla paura. La logica cede il passo alle emozioni e all'atmosfera in questa storia dove un uomo protegge due sorelle da un vampiro. Il film contiene molte immagini indelebili come l'eroe che sogna la propria sepoltura e lo sguardo d'un animale assetato di sangue che si disegna sul volto di una delle sorelle, mentre si trova rapita dall'incantesimo del vampiro. \u00c8 il primo film sonoro di Dreyer, sebbene i dialoghi siano molto limitati.\nEntrambi i film non ebbero successo ai botteghini e Dreyer non gir\u00f2 altri film fino al 1943, anno in cui realizz\u00f2 \"Dies irae\", un film sull'ipocrisia di chi aveva condannato le streghe. Con questo film Dreyer stabil\u00ec lo stile che avrebbe contraddistinto i suoi film sonori: composizioni accurate, cruda fotografia in bianco e nero e riprese molto lunghe.\nNel 1955 gir\u00f2 \"Ordet\", tratto dall'omonima opera teatrale di Kaj Munk. Sullo sfondo di una societ\u00e0 che ha un rapporto controverso con la religione, Dreyer volle esaltare la fede dei semplici. Il film gli valse il Leone d'oro alla Mostra internazionale d'arte cinematografica di Venezia nel 1955.\nL'ultimo film di Dreyer fu \"Gertrud\" (1964). Accolto dalla critica in maniera discorde (seppure Jean-Luc Godard scrisse: \"Ricorda in follia e in bellezza le ultime opere di Beethoven\"), suona come un testamento artistico dell'autore in quanto egli narra di una donna che, attraverso gli alti e bassi della sua vita, non biasima mai le scelte fatte.\nIl documentario \"\" (1995) contiene ricordi di coloro che lo hanno conosciuto a fondo."}
{"id": "115753", "revid": "1428919", "url": "https://it.wikipedia.org/wiki?curid=115753", "title": "Clementina Cantoni", "text": "Il sequestro.\nClementina Cantoni fu rapita a Kabul la sera del 16 maggio 2005, mentre tornava a casa dopo una lezione di yoga, a cui aveva partecipato ignorando un avviso di sicurezza, che sconsigliava agli stranieri di uscire di casa quel giorno. Tali avvisi di sicurezza si susseguivano spesso e di solito si trattava di falsi allarmi.\nFu rilasciata nel pomeriggio del successivo 9 giugno, dopo ventiquattro giorni di prigionia. I dettagli delle trattative che portarono al rilascio non furono rivelate; tuttavia, si presume che ci sia stato uno scambio con la madre del rapitore, che era stata arrestata per un sospetto coinvolgimento in un altro sequestro. La versione ufficiale del governo afghano neg\u00f2 qualsiasi trattativa.\nIl 16 giugno fu ricevuta al Quirinale dal presidente della Repubblica Carlo Azeglio Ciampi.\nLa polemica.\nIl sequestro della Cantoni fu trattato con minore risalto dai media rispetto a quelli avvenuti in Iraq (ad esempio, quello di Giuliana Sgrena). Secondo un editoriale apparso su \"Il Sole 24 Ore\" del 25 maggio 2005, ne sarebbero cause la mancanza di un'organizzazione politicizzata alle spalle della Cantoni, l'assenza mediatica dei parenti che non rilasciarono interviste o comunicati, la localizzazione in Afghanistan, ormai al di fuori della \"lotta politica\" e infine che il sequestro fu opera di delinquenti comuni invece che di ribelli. Tutto ci\u00f2 fece concludere all'editorialista che \"\u00abormai anche i drammi hanno un colore [politico]\u00bb\".\nLa mancanza di attenzione mediatica fu evidente nella scarsa partecipazione alle manifestazioni per il rilascio della Cantoni: circa 300 persone a Roma, e tra le 500 e un paio di migliaia (a seconda delle fonti) a Milano, sua citt\u00e0 d'origine, nonostante da pi\u00f9 parti si fossero spronati i pacifisti a un maggior impegno. Esemplari i commenti e le dichiarazioni apparsi sui media italiani, che attribuivano ai pacifisti la frase: \"\u00abI cortei? Siamo stanchi\u00bb\".\nFrancesco Caruso, leader dei Disobbedienti, afferm\u00f2: "}
{"id": "115755", "revid": "2146537", "url": "https://it.wikipedia.org/wiki?curid=115755", "title": "Counting sort", "text": "Il Counting sort \u00e8 un algoritmo di ordinamento per valori numerici interi con complessit\u00e0 lineare. L'algoritmo si basa sulla conoscenza a priori dell'intervallo in cui sono compresi i valori da ordinare.\nDescrizione intuitiva.\nL'algoritmo conta il numero di occorrenze di ciascun valore presente nell'array da ordinare, memorizzando questa informazione in un array temporaneo di dimensione pari all'intervallo di valori. Il numero di ripetizioni dei valori inferiori indica la posizione del valore immediatamente successivo.\nSi calcolano i valori massimo, formula_1, e minimo, formula_2, dell'array e si prepara un array ausiliario formula_3 di dimensione pari all'intervallo dei valori con formula_4che rappresenta la frequenza dell'elemento formula_5 nell'array di partenza formula_6. Si visita l'array formula_6 aumentando l'elemento di formula_3 corrispondente. Dopo si visita l'array formula_3 in ordine e si scrivono su formula_6, formula_4copie del valore formula_5.\nComplessit\u00e0.\nL'algoritmo esegue tre iterazioni, due di lunghezza formula_13 (pari alla lunghezza dell'array da ordinare) per l'individuazione di formula_1 e formula_2 e per il calcolo delle occorrenze dei valori, e una di lunghezza formula_16 (pari a formula_17) per l'impostazione delle posizioni finali dei valori: la complessit\u00e0 totale \u00e8 quindi formula_18.\nNon \u00e8 basato su confronti e scambi e conviene utilizzarlo quando il valore di formula_16 \u00e8 formula_20, nel qual caso l'algoritmo \u00e8 formula_20, altrimenti risulterebbero pi\u00f9 veloci altri algoritmi.\nPseudocodice.\n countingSort(A[])\n //Calcolo degli elementi max e min\n max \u2190 A[0]\n min \u2190 A[0]\n for i \u2190 1 to length[A] do\n if (A[i] &gt; max) then\n max \u2190 A[i]\n else if(A[i] &lt; min) then\n min \u2190 A[i]\n end for\n //Costruzione dell'array C\n * crea un array C di dimensione max - min + 1\n for i \u2190 0 to length[C] do\n C[i] \u2190 0 //inizializza a zero gli elementi di C\n end for\n for i \u2190 0 to length[A] do\n C[A[i] - min] = C[A[i] - min] + 1 //aumenta il numero di volte che si \u00e8 incontrato il valore\n end for\n //Ordinamento in base al contenuto dell'array delle frequenze C\n k \u2190 0 //indice per l'array A\n for i \u2190 0 to length[C] do\n while C[i] &gt; 0 do //scrive C[i] volte il valore (i + min) nell'array A\n A[k] \u2190 i + min\n k \u2190 k + 1\n C[i] \u2190 C[i] - 1\n end for"}
{"id": "115756", "revid": "1717538", "url": "https://it.wikipedia.org/wiki?curid=115756", "title": "Murray Gell-Mann", "text": "Ha ricevuto il Premio Nobel per la Fisica nel 1969 per gli studi sulle particelle elementari, e in particolare sulla teoria dei quark.\nBiografia.\nNato a Manhattan da una famiglia di origine ebraica immigrata da Czernowitz (Ucraina), ha conosciuto gli anni duri della Grande Depressione e la povert\u00e0; da piccolo \u00e8 stato un bambino prodigio: aspirava a fare il linguista o l'archeologo, ma il padre gli propose di fare l'ingegnere o il fisico. Gell-Mann gli rispose che il corso di fisica era l'unico alla Columbia Grammar in cui era andato male.\nSi \u00e8 laureato in fisica alla Yale University nel 1948, a soli 19 anni, e ha conseguito il dottorato presso il MIT (Massachusetts Institute of Technology) nel 1951. \u00c8 stato professore di fisica presso l'Universit\u00e0 di Chicago prima di trasferirsi presso il California Institute of Technology, dove ha insegnato dal 1955 al 1993. \u00c8 stato professore emerito di fisica teorica presso il Caltech e professore presso il Dipartimento di Fisica e Astronomia dell'Universit\u00e0 del Nuovo Messico, ad Albuquerque. Nel 1984 ha fondato a Santa Fe, nel Nuovo Messico, il Santa Fe Institute, un istituto non profit per la ricerca sui sistemi complessi e lo sviluppo dell'insieme di studi interdisciplinari che prende il nome di scienza della complessit\u00e0. \u00c8 stato anche un linguista e un collezionista di antichit\u00e0 dell'Asia orientale.\nContributi scientifici.\nHa introdotto la cosiddetta \"via dell'ottetto\" (in inglese \"Eightfold Way\" che si riferisce al Nobile Ottuplice Sentiero del buddhismo) come mezzo per organizzare coerentemente il gran numero di particelle trovate sperimentalmente negli anni. La via dell'ottetto ha stabilito una chiara relazione tra il sistema dei quark e l'algebra astratta, relazione espressa da una teoria di gauge basata sul gruppo SU(3) denominata cromodinamica quantistica, o QCD (\"Quantum Chromodynamics\"), che descrive l'interazione forte fra quark mediata dai gluoni.\nIl contributo di Gell-Mann \u00e8 stato fondamentale anche nello sviluppo del concetto di quark, della legge di conservazione della stranezza (una propriet\u00e0 di sapore intrinseca ai quark) e nella scoperta che i quark possiedono carica \u00b11/3 o \u00b12/3. Insieme a Francis E. Low, Gell-Mann dimostr\u00f2 il Teorema di Gell-Mann e Low.\nL'origine del nome Quark.\nSecondo quanto riferito dallo stesso Gell-Mann, il nome \"quark\" gli \u00e8 stata suggerito da una frase senza senso contenuta nel romanzo \"Finnegans Wake\" di James Joyce, che egli stava leggendo al tempo della scoperta:\nUlteriori dettagli a questo riguardo vengono dati da Gell-Mann nel suo libro \"The Quark and the Jaguar, Adventures in the Simple and the Complex\" (Il Quark e il Giaguaro, avventure nel semplice e nel complesso).\nTesti.\nGell-Mann ha scritto un libro di divulgazione scientifica intitolato \"The Quark and the Jaguar, Adventures in the Simple and the Complex\" (Il Quark e il Giaguaro, avventure nel semplice e nel complesso) in cui ha messo a fuoco sia il concetto di elementarit\u00e0 sia quello di complessit\u00e0. Pi\u00f9 in generale egli presenta una netta tendenza alla riflessione filosofica con conseguente teorizzazione del pluralismo ontologico. \nGeorge Johnson gli ha dedicato \"Strange Beauty: Murray Gell-Mann and the Revolution in 20th-Century Physics\" (Strana bellezza: Murray Gell-Mann e la rivoluzione della fisica nel XX secolo), la pi\u00f9 nota biografia dello studioso."}
{"id": "115759", "revid": "1980646", "url": "https://it.wikipedia.org/wiki?curid=115759", "title": "Anfiteatro", "text": "L'anfiteatro (dal greco \"amfi\", \u03b1\u03bc\u03c6\u03af - intorno a - e \"teatro\", \u03b8\u03ad\u03b1\u03c4\u03c1\u03bf\u03bd) \u00e8 un edificio di forma ellittica usato per spettacoli pubblici. Nell'antichit\u00e0 classica (associato particolarmente all'antica Roma) veniva usato per i giochi gladiatori (chiamati anche \"munera\") e per le \"venationes\", ovvero gli scontri tra gladiatori (o uomini vestiti come essi) e animali (tra cui figuravano tigri, leoni, orsi, coccodrilli, rinoceronti ecc.).\nAnfiteatri antichi.\nA prescindere dalla funzione, la differenza esteriore tra un anfiteatro e un teatro romano \u00e8 che l'anfiteatro \u00e8 di forma pseudoellittica mentre il teatro \u00e8 semicircolare e dotato di una scena sul lato rettilineo. Il nome \"anfiteatro\" non significa per\u00f2 \"doppio teatro\", come solitamente ritenuto, quanto piuttosto \"spazio destinato agli spettatori che corre attorno all'arena\". L'errore deriva dall'ambiguit\u00e0 del prefisso greco \u1f00\u03bc\u03c6\u03af che pu\u00f2 tradursi sia come \"\"doppio\" che come \"attorno\"\";. Etimologicamente il termine discende quindi dal greco \u1f00\u03bc\u03c6\u03b9\u03b8\u03ad\u03b1\u03c4\u03c1\u03bf\u03bd, ovvero \"teatro tutt'intorno\".\nL'anfiteatro \u00e8 diverso anche dal circo romano che ha una forma molto pi\u00f9 allungata (di solito supera i 555\u00a0m) con il lato breve, corrispondente ai 'carceres', rettilineo, e che era usato per corse di cavalli aggiogati a carri. Tuttavia i circhi sono forse meno comuni e certamente meno noti, mentre l'anfiteatro (assieme al teatro e alle terme) rappresenta un monumento tipico di ogni citt\u00e0 romana grande o piccola.\nIl primo anfiteatro permanente fu quello di Pompei, costruito nel 70 a.C., come testimoniato dalla iscrizione dedicatoria in duplice copia, dai duoviri della colonia. Il primo anfiteatro permanente in Roma fu l'anfiteatro di Statilio Tauro, eretto nel 29 a.C.\nL'anfiteatro pi\u00f9 famoso al mondo \u00e8 l\"'anfiteatro Flavio\", detto Colosseo, costruito dalla dinastia dei Flavi. In particolare fu iniziato dall'imperatore Vespasiano e fu terminato (e sontuosamente inaugurato) dal figlio Tito. Le dimensioni raggiunte da queste fabbriche erano impressionanti: il Colosseo arriva a misurare nei due diametri esterni 188 x 156\u00a0m, con un'arena di 86 x 54\u00a0m. Prima della sua erezione il pi\u00f9 imponente era probabilmente l'anfiteatro di Capua (I-II secolo) con i diametri 170 x 140\u00a0m. L'Anfiteatro di Verona \u00e8 tra i meglio conservati, tant'\u00e8 ancora utilizzato per spettacoli lirici e altre attivit\u00e0 di spettacolo, e misura tutt'oggi 152 x 123\u00a0m. L'anfiteatro di El Jem, tardo e mai ultimato ma in ottimo stato di conservazione, misura 148 x 122\u00a0m, mentre l'Anfiteatro Flavio di Pozzuoli arriva a misurare 147 x 117\u00a0m. Purtroppo, in molti casi, di detti edifici non rimane molto e le loro notevoli dimensioni le si possono solo immaginare, sulla base di restituzioni matematiche che su basi teoriche permettono di ipotizzare le misure di questi edifici ludici. Di seguito riportiamo un elenco degli anfiteatri di notevoli dimensioni, con i loro rispettivi - ipotetici - diametri maggiori:\nInfine, altre grandi costruzioni del genere sono quelle di Arles (136 x 107\u00a0m), N\u00eemes (133 x 101), Pola (132 x105), Lucera (126 x 94), Tarragona (109,50 x 86,50\u00a0m), Lecce (102 x\u00a083) e Lucca (107 x 79), di cui oggi resta solo l'omonima Piazza dell'Anfiteatro. Tra i pi\u00f9 famosi ricordiamo invece l'anfiteatro di Pompei, chiuso agli spettacoli per ben 10 anni, a seguito della celebre zuffa fra Pompeiani e Nocerini.\nGli anfiteatri dell'Impero Romano erano 176.\nI giochi.\nL'edificio \u00e8 legato ai giochi gladiatori (combattimenti tra gladiatori variamente armati) e alle \"venationes\", ovvero spettacoli che comprendono animali, sia in forma di caccia pi\u00f9 o meno ritualizzata, sia in forma di combattimento in cui uomini o animali vengono variamente penalizzati.\nL'origine di questi giochi risale forse a giochi che si tenevano in occasione dei funerali, ampiamente documentati nell'antichit\u00e0. Nell'Italia meridionale (in particolare presso i Sanniti) sono descritti combattimenti anche cruenti in occasione delle cerimonie funebri.\nL'originario collegamento con funzioni religiose si attenu\u00f2 col passare del tempo.\nI combattimenti tra gladiatori conquistarono in breve la citt\u00e0 di Roma, dove i giochi venivano dapprima ospitati in luoghi non propri, poi ebbero sede in una struttura in legno, e infine ebbero un edificio monumentale degno della popolarit\u00e0 che riscuotevano nella Capitale. Da Roma in breve tempo si espansero in tutto l'Impero, dalle grandi citt\u00e0 fino nei luoghi pi\u00f9 sperduti. Ed erano edifici di solito imponenti. Ad esempio, in un piccolo centro come Cividate Camuno \u00e8 stato portato alla luce un anfiteatro di 73 x 65 metri dotato di vari servizi, una palestra e terme riservate ai gladiatori.\nLa grande espansione degli anfiteatri in tutto l'Impero si ha tra il I e il II secolo d.C.\nQuesti giochi godevano di una grande popolarit\u00e0, e affluivano spettatori sia dalle citt\u00e0 vicine, sia dalla campagna. Il numero di posti disponibili ci pare oggi modesto rispetto agli stadi moderni: l'anfiteatro pi\u00f9 grande, il Colosseo, conteneva verosimilmente 40.000 o 50.000 spettatori, ma non sono rari anfiteatri con 2000-2500 posti che erano folle considerevoli per la popolazione dell'epoca.\nPer facilitare gli spostamenti degli spettatori locali e dei forestieri, di solito gli anfiteatri erano collocati in periferia o fuori le mura lungo direttrici importanti.\nI casi tipici di anfiteatri posti fuori le mura sono quelli di Verona o di Milano.\nDopo la diffusione del Cristianesimo i giochi furono osteggiati dalle autorit\u00e0 religiose per la loro disumanit\u00e0. Gi\u00e0 dal IV secolo alcuni anfiteatri iniziarono ad essere demoliti (le pietre della \"summa cavea\" a Milano furono impiegati per le fondazioni della basilica di San Lorenzo nel IV-V secolo). La popolarit\u00e0 dei giochi dur\u00f2 nel tempo, eludendo sovente le proibizioni emanate dalle autorit\u00e0. Costantino li viet\u00f2 fin dal 326; sembra che a Costantinopoli l'interdizione fosse osservata, mentre nel 397 a Roma sono ancora citate le scuole di gladiatori (i \"ludi\"). Costanzo II li impose di nuovo, Valentiniano III decret\u00f2 la fine dei giochi, anche se gli ultimi che si tennero al Colosseo furono celebrati da un regnante barbarico Teodorico nel VI secolo.\nStruttura.\nIl centro dell'anfiteatro \u00e8 costituito da un'area pianeggiante a forma ellittica, coperta di sabbia, e chiamata \"arena\". Tutto attorno si sviluppa la \"cavea\", ossia l'insieme delle gradinate in muratura, dove prendevano posto gli spettatori. Queste gradinate erano di solito divise in settori, in modo che spettatori di censo e categoria sociale diversi non fossero mescolati. Da un lato vi era una costruzione speciale, in sostanza una tribuna riservata alle autorit\u00e0 (\"pulvinar\"). Gli spettatori entravano nella cavea e ne uscivano attraverso apposite porte poste a vari livelli, che davano accesso a scale e corridoi che, settore per settore, davano su ingressi esterni differenti, per far s\u00ec che le diverse classi sociali potessero muoversi su percorsi anch'essi separati. Questi accessi erano chiamati \"vomitoria\".\nLe gradinate terminavano esternamente con un muro che circondava tutto l'anfiteatro (il muro di \"summa cavea\") che negli anfiteatri maggiori portava un anello di pietra con dei fori. In questi fori venivano posti dei pali che reggevano dei \"velaria\", ovvero delle grandi tele che servivano a fare ombra (e forse a proteggere dalla pioggia) agli spettatori, che venivano manovrate da personale specializzato, a volte ingaggiato fra i marinai esperti nell'arrampicarsi sugli alberi delle navi per manovrare le vele.\nNelle costruzioni o negli spazi dentro la costruzione vi erano molti locali di servizio finalizzati agli usi pi\u00f9 disparati: dal magazzinaggio di attrezzature o scenari, alla ritenzione degli animali destinati ai combattimenti (\"carceres\"), ai vani destinati ai gladiatori quali palestre o terme (talvolta collocati invece nei pressi dell'anfiteatro), e luoghi di preghiera per coloro che si preparavano ai combattimenti. A Roma \u00e8 famosa la \"Meta Sudans,\" una fontana dove i gladiatori andavano a lavarsi o a medicarsi le ferite. L'apparato per la gestione degli anfiteatri era enorme, comprendendo gli addetti alla movimentazione delle scene nell'arena (o sotto l'arena), i manovratori dei velari sopra la cavea, i sorveglianti delle entrate e delle uscite, gli incaricati al nutrimento e alla cura degli animali, e altri protagonisti di svariati servizi connessi con gli spettacoli quale, ad esempio, la rimozione dall'arena di uomini e animali feriti o uccisi nel corso dei combattimenti. I locali di servizio erano dunque numerosi e articolati. Al giorno d'oggi non \u00e8 ancor chiara la funzione di alcuni di essi.\nA volte vi erano dei sistemi ingegnosi per fare entrare gli animali nell'arena senza che aggredissero gli addetti. Vi erano dei corridoi che permettevano di inserire dei pali da una parete all'altra, attraverso dei fori posti a distanze regolari sulle pareti stesse. Inserendo i pali dietro gli animali, si impediva che tornassero indietro, e sfilando i pali davanti agli animali gli si permetteva di progredire verso l'arena. Si tratta quindi di un sistema di gabbie mobili, di cui l'unico esempio ben conservato \u00e8 presente nel piccolo anfiteatro di Cividate Camuno (vedi immagine). \nI grandi anfiteatri erano costruzioni imponenti, tutte fuori terra e su un terreno in apparenza pianeggiante. Tuttavia vi sono due rilievi da fare:\nLe fondazioni di questi edifici erano di solito in \"opus caementicium\" cio\u00e8 ciottoli o pietrisco legati con malta di calce, e sopra di esse iniziava l'opera in muratura che poteva comprendere componenti lapidee e marmoree e raggiungere altezze attorno ai 50 metri. Il paramento esterno dell'anfiteatro, ad arcate, era ornato con colonne, lesene e relativi capitelli di diverso stile con l'aumentare dell'altezza, come d'uso abituale nella \"contaminatio\" architettonica romana, con varie decorazioni e statue, in modo a conferire ad esso un aspetto monumentale e fastoso.\nElenco degli anfiteatri romani.\nLe rovine di decine di anfiteatri sono stati individuati nelle pi\u00f9 disparate aree dell'impero romano e la presenza di molti altri \u00e8 attestata da iscrizioni ed altre fonti storiche. Sono oltre 230.\nAnfiteatri contemporanei.\nNell'accezione moderna, il termine \"anfiteatro\" \u00e8 spesso erroneamente usato in riferimento a aree semicircolari, acusticamente insonorizzate, in particolar modo se all'aperto.\nUn anfiteatro naturale, anche questa definizione in uso ma impropria ed errata che confonde la tipologia classica del teatro greco con l'anfiteatro romano, \u00e8 uno spazio teatrale situato a ridosso di una montagna o di una formazione rocciosa particolare che naturalmente amplifica o rimanda il suono, rendendolo ideale per spettacoli musicali e teatrali. Il termine \"anfiteatro\" \u00e8 anche usato in modo improprio per descrivere le formazioni naturali di questo tipo, anche se mai utilizzato per fini teatrali.\nNotevoli sono gli anfiteatri naturali di Echo Rock, Nuovo Messico, Cedar Breaks National Monument e Red Rocks, Colorado."}
{"id": "115765", "revid": "767487", "url": "https://it.wikipedia.org/wiki?curid=115765", "title": "Minbar", "text": "Il minbar () \u00e8 l'elemento della moschea che in arabo indica un pulpito che, con un numero variabile di gradini (originariamente tre), conduce a una piattaforma, spesso sormontata da un baldacchino.\nDall'alto del \"minbar\" una persona, chiamata kha\u1e6d\u012bb, rivolge all'assemblea degli oranti della \"\u1e63al\u0101t\" del mezzogiorno del venerd\u00ec una allocuzione (\"khu\u1e6dba\") che pu\u00f2 avere valore religioso, commentare un passaggio del Corano o anche avere un significato puramente politico o fornire un'indicazione di valore etico."}
{"id": "115767", "revid": "339392", "url": "https://it.wikipedia.org/wiki?curid=115767", "title": "A.S. Cervia 1920", "text": ""}
{"id": "115768", "revid": "473181", "url": "https://it.wikipedia.org/wiki?curid=115768", "title": "Qibla", "text": "Col termine arabo qibla () si indica la direzione della citt\u00e0 di La Mecca e del santuario islamico della Caaba cui deve rivolgere il proprio viso il devoto musulmano quando sia impegnato nella \"\u1e62al\u0101t\" (preghiera).\nStoria.\nOriginariamente, questa direzione era verso Gerusalemme e il fatto che nel 624 Maometto ricevesse una Rivelazione divina mentre era intento nella preghiera in una moschea di Medina, fece chiamare questa moschea \"moschea delle due qibla\" e Gerusalemme \"la prima delle due \"qibla\"\". L'accaduto \u00e8 ricordato nella s\u016bra 2 del Corano, detta \"al-Baqara\", \"della Vacca\" (vv. 136-142).\n\"Qibla\" assoluta.\nLa \"qibla\" \"assoluta\" \u00e8 considerata un punto intermedio tra il \"miz\u0101b\" della Caaba - il tubo di gronda che permette alle acque piovane di defluire dal tetto del massimo santuario dell'Islam - e il suo angolo occidentale. \u00c8 qui che, se ci si trovasse all'interno della Caaba, dovrebbe per l'appunto volgersi colui che pregasse.\nOccasioni diverse oltre alla preghiera.\nL'orientamento viene osservato anche quando debba essere inumato un cadavere d'un musulmano e quando si compie un sacrificio canonico d'un animale, come avviene nel giorno 10 Dhu l-Hijja, nella festivit\u00e0 definita \"festa del sacrificio\" o \"al-nahr\" del pellegrinaggio detto \"hajj\". In tale circostanza il muso della bestia dovr\u00e0 essere girato in direzione della principale Citt\u00e0 Santa dell'Islam a causa della sacralit\u00e0 dell'atto.\nPratiche analoghe.\nIl volgersi in direzione di un qualche luogo ritenuto sacro \u00e8 caratteristica anche di altre religioni. Gli Ebrei pregano, ad esempio, volgendosi in direzione di Gerusalemme (cos\u00ec come i cristiani di Siria e i primi cristiani anche nei paesi dell'Europa), mentre gli Esseni pregavano in direzione del sole sorgente."}
{"id": "115771", "revid": "92920", "url": "https://it.wikipedia.org/wiki?curid=115771", "title": "La giornata d'uno scrutatore", "text": "La giornata d'uno scrutatore \u00e8 un romanzo pubblicato da Italo Calvino nel 1963.\nLibro cerniera nell'opera intera di Calvino, contiene nuclei e tematiche appartenenti a diverse fasi, dando cos\u00ec continuit\u00e0 ed integrit\u00e0 alla produzione letteraria calviniana. Racconto (o romanzo breve) certamente pensoso e sofferto (Calvino impieg\u00f2 dieci anni a realizzarlo - dal \u201853 al \u201863), mostra tutti i sintomi di una crisi su diversi fronti, uno dei quali \u00e8 quello dell'impegno politico dell'autore. \nCi si riferisce ai fatti d'Ungheria del 1956, che mostrano a tutto il mondo la crudezza e la brutalit\u00e0 dell'Urss nei confronti degli Stati \"satelliti\", suscitando scalpore in tutti i paesi d'Europa, e scuotendo gli animi degli intellettuali di sinistra di ogni paese. Molti sono i dissensi e le conseguenti uscite, volontarie o meno, dai partiti comunisti dell'epoca. Calvino risente di questi fatti come ogni intellettuale schierato similmente. \nMa la sua, in quegli anni, \u00e8 anche una crisi di metodo ed un processo alle facolt\u00e0 conoscitive della letteratura. Tutte queste perplessit\u00e0 convergono nella \"Giornata\", caratterizzandone la natura in maniera complessa e leggibile su vari livelli. \"La giornata d'uno scrutatore\", quindi, rimane un ricchissimo serbatoio per comprendere un autore ed un'epoca.\nLa trama.\nIl romanzo racconta la giornata che Amerigo Ormea, intellettuale comunista, passa come scrutatore durante le elezioni del 1953 alla Piccola Casa della Divina Provvidenza \"Cottolengo\" di Torino, un istituto religioso dove sono ricoverati migliaia di minorati fisici e mentali. Lo scopo di Amerigo \u00e8 quello di impedire che persone incapaci di intendere e di volere siano indotte dai religiosi a votare per la DC; tuttavia la vista di tutti gli infelici che abitano quel mondo parallelo scuoter\u00e0 profondamente la coscienza di Amerigo, mettendo in crisi tutte le sue certezze e rendendolo, forse, alla fine della giornata, un uomo diverso.\nGi\u00e0 il nome del protagonista \u00e8 significativo, infatti Amerigo ricorda ovviamente Amerigo Vespucci, Amerigo come Vespucci va in un mondo nuovo, quando il nostro personaggio entra nel Cottolengo ha la sensazione di entrare in un altro mondo, il suo \u00e8 un viaggio oltre le frontiere dell'umano. Invece il cognome Ormea \u00e8 l'anagramma della parola \"amore\", infatti ci\u00f2 che Amerigo capir\u00e0 alla fine della giornata \u00e8 un nuovo significato di \"amore\".\nIl racconto si svolge tutto in una sola giornata, ed \u00e8 praticamente ambientato solo all'interno del Cottolengo; l\u00ec Amerigo assiste all'incredibile sfilata dei votanti che sono tutti individui \"fuori dalla norma\", sono persone malate e con gravi deformit\u00e0 che colpiscono molto il protagonista e lo inducono a una serie di riflessioni e pensieri per lui completamente nuovi. Si chiede se sia giusto che questi uomini possano votare o essere aiutati a votare, si chiede cosa sia l'umano, fino a che punto arrivi l'umano e fino a che punto un malato molto grave e deformato del \"Cottolengo\" possa essere definito uomo. L'unica risposta che trova \u00e8 nell'amore, \"L'umano arriva dove arriva l'amore; non ha confini se non quelli che gli diamo\".\nL'idea del libro.\n\"La giornata di uno scrutatore\" \u00e8 per molti versi un libro autobiografico, in quanto l'intellettuale Amerigo Ormea \u00e8 chiaramente un alter ego dell'autore. \u00c8 lo stesso Calvino, nella prefazione del libro, ad affermare che l'idea di scrivere \"La giornata di uno scrutatore\" gli venne per la prima volta con le elezioni del 7 giugno 1953 (la stessa data in cui \u00e8 ambientato il romanzo), dopo aver passato alcuni minuti al Cottolengo in qualit\u00e0 di candidato del Partito Comunista.\nAveva provato a scrivere subito, ma non ci era riuscito: era stato nell'istituto per troppo poco tempo. L'occasione per ritornarvi, questa volta in veste di scrutatore, si present\u00f2 con le elezioni amministrative del 1961. La vista degli infelici abitanti del Cottolengo costretti dai religiosi a votare per la DC (anche se non abbiamo prove di questa costrizione) lo fece per\u00f2 inorridire a tal punto che per i due anni successivi non riusc\u00ec lo stesso a scrivere il libro, che se fosse stato scritto non sarebbe stato altro che un violentissimo pamphlet antidemocristiano.\nLa crisi dell'impegno.\nDurante la giornata passata al Cottolengo, Amerigo, e quindi Calvino stesso, deve fare i conti con l'insensatezza della natura generatrice di mostri, e alla fine della giornata non sar\u00e0 pi\u00f9 lo stesso.\nPrima dell'esperienza all'interno dell'istituto infatti, Amerigo aveva cercato di sfidare la complessit\u00e0 del reale attraverso l'ideologia marxista, cercando cio\u00e8 di applicare leggi generali alla risoluzione dei problemi sociali e politici.\nIl drammatico impatto con il Cottolengo tuttavia, lo costringe a riflettere su s\u00e9 stesso, sul senso della propria azione e della vita stessa. Ideali e programmi politici infatti non hanno nulla a che fare con il dolore e la malattia dei poveri abitanti del Cottolengo e sicuramente non possono essere loro utili. A questa fase corrisponde una \u201cresa al labirinto\u201d del reale, che fa s\u00ec che lo scrutatore non cerchi di opporsi alle numerose irregolarit\u00e0 alle quali assiste.\nTuttavia a un certo punto della giornata, spostandosi tra le corsie come membro del seggio distaccato, Amerigo scorge due figure che lo colpiscono nel profondo: una suora che dedica la propria vita alla cura dei malati e un anziano padre che passa ogni domenica seduto su una sedia a schiacciare mandorle per il figlio deficiente. Da questo momento in poi Amerigo non si riconosce pi\u00f9 nella figura di intellettuale illuminista e marxista.\nEgli comprende che la complessit\u00e0 del reale \u00e8 tale che non si pu\u00f2 trovare una soluzione nella storia, nella societ\u00e0 o nella politica. Una parziale risposta ai suoi dubbi esistenziali potrebbe consistere nell'amore (\"l'umano arriva fin dove arriva l'amore\"); ma sia l'autore, che il lettore, sanno che la risposta non \u00e8 esaustiva n\u00e9 definitiva, e forse pi\u00f9 di essa conta il processo che tenta di analizzare la complessit\u00e0 del reale: pi\u00f9 che la risposta quindi, conta la domanda, e la volont\u00e0 di tenere acceso quel lumicino che \u00e8 la ragione. Da ora in poi, Amerigo Ormea non smetter\u00e0 mai di mettere in crisi le proprie certezze, e Italo Calvino proseguir\u00e0, attraverso diverse fasi, alla ricerca di un metodo con una letteratura sempre propositiva e mai nichilista-viscerale-irrazionale."}
{"id": "115777", "revid": "869733", "url": "https://it.wikipedia.org/wiki?curid=115777", "title": "Alpi francesi", "text": "Le Alpi francesi sono la parte delle Alpi situate in Francia, interamente comprese nelle Alpi occidentali, confinanti con l'Italia nord-occidentale (Alpi italiane occidentali) a est e con la Svizzera (Alpi Svizzere) a nord-est. La zona interessa circa un terzo del territorio della Francia e generalmente \u00e8 distinta in zona alpina propriamente detta e zona prealpina.\nDipartimenti interessati.\nI seguenti dipartimenti francesi sono interessati dalle Alpi (tra parentesi per ogni dipartimento viene indicata la vetta principale):\nSezioni e raggruppamenti.\nLa suddivisione pi\u00f9 utilizzata \u00e8 quella del Club Alpino Francese, che individua 4 sezioni e 34 raggruppamenti:"}
{"id": "115779", "revid": "1573940", "url": "https://it.wikipedia.org/wiki?curid=115779", "title": "Siffin", "text": "\u1e62iff\u012bn () \u00e8 una localit\u00e0 sull'Eufrate, presso Raqqa, dove nel 657/37 dell'Egira avvenne una battaglia fra il quarto califfo \u02bfAl\u012b ibn Ab\u012b \u1e6c\u0101lib e il governatore (\"w\u0101l\u012b\") di Siria Mu\u02bf\u0101wiya ibn Ab\u012b Sufy\u0101n.\nIn realt\u00e0, al momento dello scontro, sopravvivevano solo rovine un piccolo centro bizantino, che si era sviluppato a meno di un chilometro dalla riva destra dell'Eufrate. Oggi quel sito \u00e8 conosciuto col nome di Ab\u016b Hurayra."}
{"id": "115781", "revid": "33689", "url": "https://it.wikipedia.org/wiki?curid=115781", "title": "Thutmose II", "text": "Biografia.\nFiglio di Thutmose I e di Mutnofret, una sposa secondaria del padre, divenne erede al trono dopo la morte dei due fratelli maggiori, Amenmose e Wadjmose. Allo scopo di rafforzare i suoi diritti sul trono spos\u00f2 giovanissimo Hatshepsut sua sorellastra, che era figlia di Thutmose I e della \"Grande Sposa Reale\" Ahmose: il fatto di essere figlia del Faraone e della Regina d'Egitto, anzich\u00e9 di una sposa secondaria come fu per Thutmose II, conferiva infatti ad Hatshepsut una pi\u00f9 piena regalit\u00e0. Comunque fu un'altra sposa, la regina Iside, a dargli l'erede al trono Thutmose III, mentre da Hatshepsut ebbe la principessa Neferura, che forse divenne una delle mogli di Thutmose III.\nLa durata del suo regno \u00e8 controversa. Alcuni autori tendono ad attribuirgli 3 anni di regno invece dei 18 riportati dagli epitomatori di Manetone, peraltro soggetti a frequenti errori cronologici. Lo stesso Manetone si riferisce a Thutmose II chiamandolo \"Chebron\", chiara corruzione greca del nome regale di questo monarca, Aakheperenra (\"Grande \u00e8 l'immagine di Ra.\")\nPer quanto riguarda le sue imprese militari sappiamo che nel 1\u00ba anno di regno dovette affrontare una rivolta nella Nubia, completamente soggiogata da Thutmose I, dove invi\u00f2 il vicer\u00e9 Seni anzich\u00e9 guidare di persona le truppe (Thutmose doveva infatti essere troppo giovane.)\nLe pitture murali della tomba dell'ufficiale Ahmose Pennekhebet (la cui autobiografia, inscritta appunto sui muri della sua sepoltura, \u00e8 una fonte importante per la storia d'Egitto da Ahmose I a Thutmose III) riportano anche di una spedizione in Medio Oriente contro i nomadi Shasu.\nResti di suoi edifici si trovano ad Elefantina e Karnak oltre che in varie localit\u00e0 della Nubia.\nNon conosciamo il luogo in cui questo sovrano venne sepolto ai suoi tempi; la tomba KV42, nella Valle dei Re non risulta essere stata completata per l'utilizzo da parte del Sovrano. Anche la mummia di Thutmose II, come molte altre, fu rinvenuta dagli egittologi Maspero e Brugsch, nel 1881, nel \"nascondiglio \"di Deir el-Bahari, tomba DB320, dove venne nascosta dai sacerdoti di Amon nel 10\u00ba anno (975 a.C. circa) di regno del faraone Siamon per preservarla dai saccheggiatori che nei secoli razziarono la Valle dei Re. La sua mummia fu sbendata da Maspero stesso il 1\u00ba luglio 1886, e fin da subito fu notata una certa somiglianza del viso di Thutmose II con quello di suo padre Thutmose I; per il resto, la sua salma fu brutalmente danneggiata dai razziatori in cerca degli amuleti preziosi: il braccio sinistro \u00e8 rotto, con l'avambraccio separato di netto, il braccio destro troncato all'altezza del gomito, e addome e petto presentano vari colpi di ascia, e pure la gamba destra risulta mozzata. Le analisi su detta mummia hanno rilevato che Thutmose II mor\u00ec giovane, tra i 25 e 30 anni, di una malattia che lasci\u00f2 il corpo deperito e ricoperto di chiazze e cicatrici, confermando cos\u00ec, almeno indirettamente, le ipotesi sulla breve durata del suo regno.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "115782", "revid": "599013", "url": "https://it.wikipedia.org/wiki?curid=115782", "title": "Battaglia di Siff\u00ecn", "text": ""}
{"id": "115785", "revid": "119395647", "url": "https://it.wikipedia.org/wiki?curid=115785", "title": "Pruina", "text": "La pruina \u00e8 una sostanza di consistenza cerosa che viene prodotta dalle cellule superficiali dell'epidermide di frutti e foglie. \nHa funzioni protettive dai raggi ultravioletti e impedisce inoltre l'eccessiva disidratazione. \n\u00c8 particolarmente visibile sulle bucce di acini d'uva e di specie del genere Prunus (esempi: il prugnolo, il mirabolano) e sulle foglie di piante grasse quali le crassulacee come uno strato opaco biancastro o su alcune graminacee come il sorgo ed anche sulle galbule del genere \"Juniperus.\"\nIn micologia, la pruina \u00e8 l'impolveratura, di solito biancastra, della superficie del cappello o del gambo dei funghi dovuta ad aggregati di cellule simili a polvere sottilissima o anche alla presenza di spore.\n\u00c8 una cera biologica, deriva da acidi grassi a lunga catena (C14-C36), con alcol diversi dal glicerolo, solitamente a lunga catena."}
{"id": "115787", "revid": "287204", "url": "https://it.wikipedia.org/wiki?curid=115787", "title": "Mu\u02bf\u0101wiya ibn Ab\u012b Sufy\u0101n", "text": "Biografia.\nFiglio minore di Ab\u016b Sufy\u0101n ibn \u1e24arb, massimo esponente del potente lignaggio omayyade del clan dei Ban\u016b \u02bfAbd Shams della trib\u00f9 dei Quraysh. Mu\u02bf\u0101wiya si era convertito prima che lo facesse il padre, pochissime ore prima della conquista islamica della citt\u00e0 pagana di Mecca da parte di Muhammad, tanto da essere uno dei segretari (\"k\u0101tib\") del Profeta, incaricato con altri di conservare e mettere eventualmente sotto forma scritta parti orali del Corano.\nLe campagne contro i Bizantini.\nPartecip\u00f2 come alfiere del fratello maggiore Yaz\u012bd alla spedizione islamica in Siria che si trasform\u00f2 presto in azione di conquista e, morto Yazid di peste ad \u02bfAmw\u0101s (Emmaus), Mu\u02bf\u0101wiya gli subentr\u00f2 per volere del califfo \u02bfUmar ibn al-Khatt\u0101b come governatore (\"w\u0101l\u012b\") del territorio siriano.\nIn questa veste, dopo che gli arabi ebbero consolidato le loro posizioni in Siria e Mesopotamia, si rivolse all'Asia Minore, contro l'Impero Bizantino. Nel biennio 642-643, Mu\u02bf\u0101wiya, dalle indubbie capacit\u00e0 militari, irruppe in Armenia. Nel 647 entr\u00f2 in Cappadocia, occupando Cesarea. Dopodich\u00e9 si diresse in Frigia, fallendo l'occupazione di Amorio. Queste conquiste valsero al governatore e agli Arabi un numero incalcolabile di ricchezze. \nNel 649 inizi\u00f2 a dotare la potenza araba di una forza marittima, realizzando la prima spedizione navale araba, durante la quale occup\u00f2 in successione Cipro, Rodi (dove dopo secoli venne smantellato il celebre Colosso) e Coo. L'obiettivo, ad ogni modo, sembrava essere Costantinopoli, con tutta l'intenzione di entrare in possesso delle sue gigantesche ricchezze. Costante II dovette reagire a queste penetrazioni che minacciavano direttamente la capitale, ma nel 655 la flotta bizantina veniva distrutta presso la costa della Lidia.\nOper\u00f2 con abilit\u00e0 ed efficienza anche sotto il califfato del suo parente \u02bfUthm\u0101n ibn \u02bfAff\u0101n grazie tra l'altro alla sua sagace politica di tolleranza con l'elemento ebraico e cristiano siriano (il suo medico, Ibn \u02bfUth\u0101l, era cristiano).\nLa nomina al califfato.\nLa situazione di disordine gi\u00e0 presente negli ultimi anni di \u02bfUthm\u0101n e poi esacerbatasi con la sua uccisione (656), port\u00f2 l'impero arabo in grave difficolt\u00e0, tanto da dover interrompere di colpo l'avanzata contro Bisanzio e venire patti con la medesima, sottoscrivendo una pace nel 659 con cui gli Arabi si impegnavano a versare tributi.\nDesignato come nuovo califfo in Siria, dovette resistere alla deposizione disposta contro di lui dal nuovo califfo \u02bfAl\u012b b. Ab\u012b \u1e6c\u0101lib eletto a Medina, genero del Profeta, pretendendo che innanzi tutto fosse fatta piena luce e giustizia per l'assassinio di \u02bfUthm\u00e0n.\nSe nello scontro di Siffin che ne segu\u00ec non vi furono vincitori n\u00e9 vinti e se da un arbitrato (o forse due) con \u02bfAl\u012b egli trasse indubbi vantaggi politici, se non proprio legali, fu solo dopo la morte del cugino e genero di Maometto e dopo la rinuncia da parte del figlio di \u02bfAl\u012b, al-\u1e24asan, che Mu\u02bf\u0101wiya pot\u00e9 farsi acclamare califfo a Gerusalemme dai suoi sostenitori e dalla cerchia dei suoi guerrieri e collaboratori. Quando \u1ffeAl\u012b fu ucciso, nel 661, era gi\u00e0 di fatto padrone di buona parte dell'impero arabo.\nRipresa della guerra contro Bisanzio.\nDopo la composizione delle lotte intestine, Mu\u02bf\u0101wiya riprese la guerra contro l'impero bizantino, recuperando quel progetto di conquista che aveva iniziato quando ricopriva il ruolo di \"w\u0101l\u012b\". Nel 663 riapparve in Asia Minore, iniziando una serie di spedizioni con cadenza annuale nel territorio bizantino. Riprendeva anche la guerra navale con la conquista di Chio, che completava quelle di Cipro, Rodi e Coo, e la presa della penisola di Cizico nel 670. Due anni dopo la flotta araba occupava Smirne e si preparava alla grande e decisiva offensiva contro Costantinopoli.\nNella primavera del 674 iniziava l'assedio navale della capitale bizantina, che si protrasse per quattro anni, senza riuscire ad avere ragione delle poderose difese di cui era dotata la citt\u00e0 (tra cui le poderose mura teodosiane), nonch\u00e9 della tenacia dell'imperatore Costantino IV, figlio del suo vecchio avversario Costante. L'impiego del fuoco greco (inventato da un architetto greco, Callinico, fuggito dalla Siria) semin\u00f2 distruzione nella flotta araba, costringendo il califfo a decidere la ritirata. Lo stesso si vide costretto a concludere un trattato umiliante con Costantino, col quale si impegnava a pagare un tributo di tremila monete d'oro, di cinquanta prigionieri e cinquanta cavalli ogni anno.\nPolitica interna.\nGovern\u00f2 da califfo con la stessa capacit\u00e0 e moderazione (proverbiale il suo \"\u02bfilm\", l'\"autocontrollo\", che gli permetteva di non esasperare le tensioni coi suoi oppositori, giungendo quasi sempre in modo pacifico alla soluzione dei problemi) gi\u00e0 mostrata nel corso del suo ventennale governatorato siriano, tanto da smorzare le perduranti espressioni di bellicosit\u00e0 civile. Ebbe per\u00f2 il torto di designare suo successore il figlio Yaz\u012bd b. Mu\u02bf\u0101wiya, inaugurando un'inusitata e sgradita modalit\u00e0 di designazione dinastica per il califfato. Questo gli fece perdere ascendente agli occhi dei credenti musulmani pi\u00f9 tradizionalisti (tanto che si parler\u00e0 di lui pi\u00f9 in termini di \"re\" che di \"Comandante dei credenti\"), anche se l'obbligo di ubbidire al califfo rimase pur sempre uno dei doveri maggiormente sentiti da parte dei musulmani dell'epoca.\nOper\u00f2 anche alcune importanti riforme, creando la figura del percettore del \"khar\u0101j\" (\"\u1e63\u0101\u1e25ib al-khar\u0101j\"), distinto dal Governatore e istituendo i cosiddetti \"jund\" che, ispirati probabilmente ai \"themata\" bizantini, erano circoscrizioni militari e fiscali, in grado di raccogliere il previsto gettito e di fornire, alla bisogna, un certo numero di soldati all'esercito califfale. Tra essi si ricordano i \"jund\" di Damasco (amministrato dallo stesso Mu\u02bf\u0101wiya), quelli di Qinnasrin, di Urdunn e di Filas\u1e6d\u012bn.\nIl completamento della sua riforma fu affrontato dal suo figlio ed erede."}
{"id": "115799", "revid": "37401", "url": "https://it.wikipedia.org/wiki?curid=115799", "title": "Scrittura", "text": "La scrittura \u00e8 la fissazione di uno o pi\u00f9 segni linguistici in una forma esterna pi\u00f9 o meno durevole.\nNelle scritture alfabetiche diventa rappresentazione grafica della lingua parlata, per mezzo di un insieme di segni detti grafemi che compongono qualsiasi sistema di scrittura inscindibilmente legato al rispettivo sistema di lettura. I grafemi denotano sovente suoni o gruppi di suoni.\nA differenza del linguaggio parlato che \u00e8 presente naturalmente con strutture biologiche specifiche, la scrittura \u00e8 un processo tecnologico non necessariamente presente in tutte le culture; essa resta comunque un modo fondamentale di comunicazione umana ed \u00e8 il mezzo finora pi\u00f9 efficace per la conservazione e la trasmissione della memoria storica.\nIn un senso pi\u00f9 ampio, si definisce dunque scrittura ogni mezzo che permette la trasmissione durevole di informazioni, che sia o no rappresentazione grafica del parlato, come accade nelle scritture della musica, dell'algebra, della chimica, della cartografia e altri.\nRicostruzione tradizionale e interpretazioni recenti.\nTradizionalmente l'inizio della registrazione in forma scritta dei linguaggi verbali \u00e8 stata collocata dagli storici intorno al 3200 a.C. nella Bassa Mesopotamia dove sarebbe sorta per ragioni di amministrazione, contabilit\u00e0 e commercio. Oggi questo fatto \u00e8 pensato come il frutto di un processo meno puntuale, meno \"fatale\". Si sa ormai con certezza che gi\u00e0 nel Paleolitico esistevano diversi sistemi per dare consistenza e far perdurare le conoscenze. Si tratta di \"scrittura per immagini, senza parole\". La stessa scrittura cuneiforme ha un fortissimo collegamento con le prime registrazioni su sigilli e cretule. Tali sistemi di registrazione rappresentano \"il coronamento del processo di specializzazione lavorativa e di spersonalizzazione dei rapporti lavorativi e redistributivi\", processo preceduto e provocato dal forte incremento dell'agricoltura, dalla rivoluzione urbana e dal coagularsi di un coordinamento statale per la messa in opera delle canalizzazioni che, con l'impiego di un enorme numero di giornate lavorative, permisero di sfruttare sempre pi\u00f9 efficacemente i terreni dell'alluvio mesopotamico.\nNon solo si \u00e8 cercato di rintracciare nel contesto del Vicino Oriente antico le premesse forti della scrittura cuneiforme, ma si \u00e8 anche indagato su altri centri dove la scrittura si sia potuta sviluppare indipendentemente. Sul fatto che l'America centrale, culla delle civilt\u00e0 mesoamericane a partire dal 600 a.C., possa essere annoverato tra questi centri c'\u00e8 un ampio consenso nella comunit\u00e0 scientifica, molto pi\u00f9 dubbia \u00e8 invece la natura delle incisioni Rongorongo rinvenute sull'Isola di Pasqua. Particolarmente fruttuose sono state le intuizioni di Marija Gimbutas e le sue indagini sui sistemi di registrazione su terrecotte in uso nei Balcani gi\u00e0 tra il 6000 e il 5000 a.C. (cultura di Vin\u010da), dove per\u00f2, a differenza che nel Vicino Oriente, la scrittura si sarebbe sviluppata a scopi cultuali, in particolare per i riti legati alla Dea Madre. Tali scritture, precedenti il primo apparire delle cosiddette popolazioni indoeuropee, sono datate tra il 5400 e il 4000 a.C. Sono state avanzate ipotesi secondo cui le forme di registrazione di Vin\u010da avrebbero influenzato la scrittura cuneiforme, mentre pi\u00f9 probabile sembra un'influenza diretta sulla Lineare A cretese (II millennio a.C.) e la scrittura sillabica di Cipro.\nImpatto sulla societ\u00e0.\nLa scrittura sembra dunque aver avuto diverse origini, tanto in senso geografico quanto in senso funzionale. Il significato antropologico di questa fondamentale \"invenzione\" \u00e8 quantomeno ambivalente: da un lato essa rappresenta la radice dei concetti moderni di \"universalit\u00e0\", \"razionalit\u00e0\" e \"scienza\" in quanto rende possibile un confronto (articolato come mai prima) tra conoscenze di diversa natura e origine. Dall'altro contiene \"elementi angusti di specializzazione e di separazione funzionale\", in quanto (cos\u00ec certamente almeno nel Vicino Oriente antico) essa prende piede come strumento di affermazione e realizzazione dei progetti di una specifica classe umana, espressione del polo palatino-templare, che si compone di un clero specializzato (mentre prima il culto era domestico e gestito in casa) e di un potere regale, impegnato a gestire lo sforzo della ridefinizione infrastrutturale della piana alluvionale mesopotamica nel segno di una sempre pi\u00f9 forte diseguaglianza sociale. La scrittura, nei tempi della sua piena affermazione, si manifesta dunque come tecnica specializzata di altissimo prestigio, al pari (e anche pi\u00f9) di altre forme di specializzazione (l'artigianato) e in contrapposizione con quel sapere diffuso e senza potere contrattuale che \u00e8 quello dei coltivatori diretti.\nSistemi logografici, sillabici e alfabetici.\nUn'altra linea di sviluppo tradizionalmente articolata dagli storici \u00e8 quella che ordina in serie cronologica i sistemi logografici (ad un segno corrisponde una parola), quelli sillabici (ad un segno corrisponde una sillaba) e quelli alfabetici (ad un segno corrisponde un suono). Questa linea evolutiva va considerata con qualche distinzione: molti segni del sistema logografico egizio dei geroglifici possedevano valenza fonetica; a tutt'oggi, forme di registrazione logografica (come il sistema numerico) non hanno certo perso importanza, mentre cinesi e giapponesi moderni resistono con forza ad adottare sistemi alfabetici, il che, piuttosto che far pensare al timore di rompere con una antichissima tradizione, rinvia ad \"una costante per tutte le civilt\u00e0 dotate di scrittura, e cio\u00e8 la forte interdipendenza fra scrittura, immaginario e forme della vita materiale\".\nL'invenzione dell'alfabeto, in questa lettura, non risulta pi\u00f9 una conseguenza scontata a partire dalle premesse logografiche e sillabiche, ma un'\"emergenza, imprevedibile e feconda\", non a caso portata avanti da due popoli, Fenici e Greci, concentrati sul protagonismo commerciale, sulla non territorialit\u00e0, sul \"ruolo di interfaccia fra l'Oriente asiatico e l'Occidente mediterraneo\".\nPrimati.\nCome accennato, la ricostruzione tradizionale dell'origine della scrittura individuava la Mesopotamia come fulcro iniziale: l'invenzione della scrittura in quei luoghi, a partire dai sistemi di identificazione (prima il sigillo \"come strumento di convalida e garanzia\", poi la cretula, un blocco di argilla la cui rottura evidenziava l'effrazione della serratura di un magazzino o l'apertura di un vaso) avrebbe poi sollecitato un simile sviluppo nell'antico Egitto e, 1500 anni dopo, in modi meno definiti, in Cina, dove la scrittura era utilizzata come strumento divinatorio. Tale impianto interpretativo, maggioritario negli anni sessanta e di cui \u00e8 responsabile soprattutto Ignace Jay Gelb (che non considerava i geroglifici maya come una scrittura vera e propria), \u00e8 stato per lo pi\u00f9 abbandonato:\n\u00c8 insomma possibile che \"le scritture sumerica, egizia, cinese e maya siano state tutte create in risposta a esigenze locali e senza che ci sia stata un'influenza da parte di sistemi di scrittura stranieri\".\nImportanza della scrittura.\nL'avvento della scrittura, secondo Jack Goody, ha permesso un \"addomesticamento del pensiero\" tale da consentire processi quali l'astrazione, la formalizzazione, la logica, l'analisi, la classificazione, la sintesi e l'ipotesi (e quindi la formazione di nuove teorie).\nRispetto a culture in cui l'oralit\u00e0 \u00e8 pi\u00f9 diffusa della scrittura, grazie a essa \u00e8 quindi possibile l'innovazione, l'oggettivit\u00e0 e il distacco.\nLa scrittura ha portato anche a una perdita dell'importanza della memoria, lo dimostra ad esempio il fatto che per i cittadini dei Paesi Occidentali \u00e8 assai difficile ricordare i nomi degli avi, mentre nelle societ\u00e0 a oralit\u00e0 diffusa questa \u00e8 una forte necessit\u00e0 per dimostrare il possesso di una propriet\u00e0.\nLa lettura, rispetto alla trasmissione orale, \u00e8 un processo soggettivo che prevede una metabolizzazione privata, riflessiva e libera delle conoscenze (libro come mediatore della conoscenza). Inoltre la scrittura pu\u00f2 permettere di legare il pensiero concreto (legato all'esperienza), al pensiero astratto.\nSi ritiene che l'avvento della scrittura abbia condotto l'umanit\u00e0 non solo alla letteratura, alla poesia, al progresso ma anche a sentimenti come l'individualismo e il nazionalismo. Una figura come l'artista individuale, il poeta, \u00e8 impensabile in una societ\u00e0 a oralit\u00e0 diffusa; mentre in una societ\u00e0 in cui \u00e8 presente la scrittura il plagio diviene un reato e ci\u00f2 che si scrive pu\u00f2 portare alla censura e alla persecuzione.\nInfine senza la scrittura le grandi religioni non avrebbero avuto lo stesso tipo di sviluppo perch\u00e9 sarebbe stata impossibile la presenza dei testi sacri.\nSistemi di scrittura.\nLa scrittura avviene tramite l'uso di un codice, un sistema di scrittura, che consiste di grafemi (segni grafici che rappresentano delle unit\u00e0 linguistiche) e regole per combinarli. Tra le classificazioni dei sistemi di scrittura pi\u00f9 largamente condivise c'\u00e8 quella basata sull'unit\u00e0 linguistica che viene rappresentata dai grafemi del sistema; si possono quindi individuare in linea di massima cinque tipi di sistema:\nScritture non lineari.\nPer definizione, sono non lineari le scritture per la cui annotazione non vengono usate delle linee scritte, ma oggi si tende a contestare questo concetto. Sono infatti inclusi in questo gruppo anche vari codici e crittografie, dove solitamente i segni sono comunque normali lettere o numeri, ma con senso alterato.\nAnche la scrittura Braille per non vedenti potrebbe venir inclusa tra i normali alfabeti, in quanto a ogni suono corrisponde un apposito segno. Viene invece inclusa nelle scritture non lineari solo in quanto il sostrato (la carta) non viene \u201cscritto\u201d ma \u201cperforato\u201d, per cui delle \u201clinee\u201d non sono possibili.\nAnalogamente nella scrittura Morse che pure potrebbe rientrare nelle scritture alfabetiche, manca l'azione dello \u201cscrivere\u201d in quanto i segni vengono originati da una \u201cpressione\u201d sul tasto apposito.\nRientra nella categoria anche la comunicazione a mezzo di bandiere usata perlopi\u00f9 in marina, la pi\u00f9 moderna tra le scritture ideografiche. Ma anche in questo caso viene a mancare l'accezione di \u201cscrivere\u201d.\nQuella che pi\u00f9 si avvicina alla definizione \u00e8 la scrittura della musica. I segni delle note non si possono definire un alfabeto o dei logografi, ma costituiscono un validissimo mezzo di scrittura. Solo che sono usabili unicamente in musica, non servono cio\u00e8 per annotare delle parole (\"sistema scrittorio parziale\" come la matematica).\nIn tutti questi casi si tratta dunque solo di supporti per l'annotazione di certe informazioni, e non di espressioni grafiche del linguaggio. Nell'accezione di scrittura quale mezzo di registrazione storica, cio\u00e8 per la conservazione di dati, questi sistemi non sono neanche accettabili tra le \u201cscritture\".\nTecniche moderne di annotazione.\nCome detto sopra, l'uso della scrittura fu il primo modo di comunicazione e, pi\u00f9 tardi, il mezzo principale per la registrazione e la conservazione di dati. Oggi sono a disposizione altre possibilit\u00e0 sia di comunicazione sia di testimonianza storica: stenografia, dattilografia, registrazione su nastro magnetico o su supporto digitale certamente non costituiscono una vera e propria scrittura, ma la sostituiscono egregiamente.\nSebbene probabilmente anche i libri verranno sostituiti da archivi elettronici, presumibilmente conterranno delle parti di testo. La notazione elettronica del testo si basa su una codifica di caratteri, dove ogni carattere o segno di interpunzione viene rappresentato da un codice numerico univoco.\nLe codifiche storicamente pi\u00f9 usate sono ASCII e EBCDIC, che sono per\u00f2 limitate nel numero dei caratteri rappresentabili. Per questo motivo \u00e8 stata sviluppata la codifica Unicode, oggi usata dalla maggior parte dei sistemi informativi, in grado di rappresentare decine di migliaia di caratteri differenti, potenzialmente tutti quelli esistenti in tutti gli alfabeti vivi o morti che siano.\nFilografia.\nLa filografia (termine composto da \"philos\" e \"graphia\": Propr. \"amore per la scrittura\") \u00e8 lo studio e collezionismo di tutte le tracce relative alla scrittura, dai caratteri sumeri alle lettere inviate nello spazio, dalle pergamene medievali alla dematerializzazione della parola scritta nei messaggi di posta elettronica e nel linguaggio degli SMS."}
{"id": "115810", "revid": "6340", "url": "https://it.wikipedia.org/wiki?curid=115810", "title": "Lindows", "text": ""}
{"id": "115812", "revid": "1305772", "url": "https://it.wikipedia.org/wiki?curid=115812", "title": "Scrittura (disambigua)", "text": "Con il termine scrittura ci si pu\u00f2 riferire a:"}
{"id": "115815", "revid": "181699", "url": "https://it.wikipedia.org/wiki?curid=115815", "title": "Canto degli Italiani", "text": ""}
{"id": "115816", "revid": "125597676", "url": "https://it.wikipedia.org/wiki?curid=115816", "title": "Guerre d'indipendenza italiane", "text": "Le guerre d'indipendenza italiane furono tre conflitti che ebbero come esito l'estensione territoriale del Regno di Sardegna e la proclamazione del Regno d'Italia. Tali eventi furono gli episodi cardine del Risorgimento e furono il punto di arrivo della politica del Regno di Sardegna, guidato dal primo ministro conte di Cavour, e dei vari movimenti e gruppi (fra cui quelli ispirati da Giuseppe Mazzini) che a partire dalla fine delle guerre napoleoniche propugnavano l'unificazione delle terre abitate da italiani.\nTale unificazione si realizz\u00f2 come un'espansione, sancita da plebisciti, dello Stato sabaudo, sostenuto politicamente dall'Inghilterra liberale e dall'alleanza militare con l'Impero francese retto da Napoleone III prima e con la Prussia di Otto von Bismarck poi, ai danni dei preesistenti Stati formatisi nella penisola a seguito del Congresso di Vienna e dei possedimenti della Casa d'Asburgo.\nPrima guerra d'indipendenza.\nAncor prima della dichiarazione di guerra contro l'Austria vi fu nel 1848 una serie di sanguinose insurrezioni anti-asburgiche nelle tre pi\u00f9 importanti citt\u00e0 del Lombardo-Veneto: l'8 febbraio a Padova, il 18 marzo a Milano durante le Cinque giornate e il 22 marzo anche Venezia aveva cacciato gli Austriaci, i quali si ritirarono nel cosiddetto \"quadrilatero\", ovvero una posizione strategica costituita da quattro fortezze (Verona, Peschiera del Garda, Legnago e Mantova), situate tra Lombardia e Veneto; fu proclamata quindi la Repubblica di San Marco.\nAllora il re di Sardegna Carlo Alberto di Savoia, il 23 marzo 1848, si pose a capo di una coalizione di Stati italiani e dichiar\u00f2 guerra all'Austria, nell'intento di conquistare il Regno Lombardo-Veneto. Nelle prime fasi la guerra fu favorevole alle truppe guidate da Carlo Alberto di Savoia, ma quando il Papa si ritir\u00f2 dal conflitto poich\u00e9 l'impero austriaco aveva minacciato uno scisma, la maggior parte degli stati italiani ritir\u00f2 il proprio appoggio all'impresa. Rimase cos\u00ec solo il Piemonte sabaudo a combattere contro l'Austria.\nIntanto in Toscana, il granduca Leopoldo II fu costretto alla fuga e i democratici diedero vita alla Repubblica Toscana. A Roma il Papa, Pio IX, dovette abbandonare la citt\u00e0 rifugiandosi presso Gaeta e il 9 febbraio 1849 fu proclamata la Repubblica Romana, del cui governo fecero parte Mazzini e Garibaldi; presto gran parte delle citt\u00e0 pontificie ader\u00ec alla repubblica.\nLa prima guerra d'indipendenza si concluse nel marzo del 1849, con la sconfitta di Novara, cui segu\u00ec l'abdicazione di Carlo Alberto in favore del figlio Vittorio Emanuele II. I motivi della sconfitta sono da ricercare anche in quella che Carlo Alberto chiamava \"Guerra Regia\", cio\u00e8 prettamente sabauda. Egli, infatti, rifiut\u00f2 di portare al seguito aggregazioni di volontari irregolari: tali scelte portarono non solo all'insuccesso ma anche ad un grande sacrificio di uomini: \u00e8 da ricordare, a tal proposito, la cosiddetta Carica di Pastrengo, compiuta da 300 Carabinieri che con la loro azione permisero di salvaguardare il Sovrano piemontese.\nNonostante la fine della guerra tra il regno sabaudo e l'Austria, le lotte continuarono in varie citt\u00e0 d'Italia: Brescia resistette nelle Dieci giornate, Livorno non aveva accettato la fine della Repubblica Toscana, la Repubblica di San Marco continuava a difendersi dall'esercito austriaco e la Repubblica Romana era attaccata da est dai francesi e da nord dagli austriaci, accorsi per ripristinare il dominio temporale del Papa.\nAd una ad una le citt\u00e0 ancora ribelli cedettero sotto i colpi degli avversari: Brescia il 1\u00ba aprile, Livorno l'11 maggio, Bologna il 16 maggio, Ancona il 19 giugno, Roma il 3 luglio e infine Venezia il 23 agosto.\nSeconda guerra d'indipendenza.\nNel 1852, Camillo Benso conte di Cavour divent\u00f2 primo ministro del regno di Sardegna. Cavour port\u00f2 una ventata innovativa nella pianificazione dell'unit\u00e0. Anzitutto Cavour era consapevole del fatto che senza l'appoggio di una potenza europea non sarebbe stato mai possibile sconfiggere l'impero Asburgico e quindi inizi\u00f2 ad attirare le attenzioni delle potenze continentali sulla questione Italiana. Presto Cavour si accorse che in nessuno stato europeo si aveva coscienza della situazione italiana; mise in atto allora varie iniziative diplomatiche. Una svolta importante si ebbe con lo scoppio della Guerra di Crimea; Cavour spinse il Regno di Sardegna a prendervi parte a fianco di Gran Bretagna, Francia e Impero Ottomano. L'intento era quello di rendere sempre pi\u00f9 stretti i legami tra il regno sabaudo e le grandi potenze europee. L'iniziativa ebbe i frutti sperati dallo statista piemontese: al congresso di Parigi ebbe l'occasione di esporre di fronte ai rappresentanti dei maggiori stati europei l'importanza della questione italiana per il mantenimento della pace nel continente e i diplomatici inglesi e francesi sostennero le tesi di Cavour.\nSignificativo per rinforzare i buoni rapporti con l'imperatore francese Napoleone III fu l'invio a Parigi come ambasciatrice della donna considerata la pi\u00f9 bella dello stato sabaudo, la contessa di Castiglione, , di cui Napoleone III sub\u00ec il fascino.\nIl consenso ottenuto dopo la guerra di Crimea port\u00f2 all'incontro segreto a Plombi\u00e8res tra Cavour e Napoleone III. Il patto prevedeva l'intervento francese a fianco del Regno di Sardegna in caso di aggressione da parte dell'Austria e, in caso di vittoria, l'annessione al regno sabaudo del Lombardo-Veneto; il sogno di Napoleone III era di prendere Vienna. Ora Cavour disponeva di un forte alleato; doveva per\u00f2 spingere l'Austria ad attaccare per prima.\nCavour inizia a spostare truppe sul confine sabaudo e a muoverle in su ed in gi\u00f9 per la linea: l'Austria cade nella trappola e fa giungere un ultimatum a Torino. Scaduto l'ultimatum, l'Impero asburgico attacca facendo scattare la clausola del patto e costringendo la Francia ad intervenire. La seconda guerra d'indipendenza italiana vede schierati da un lato la Francia e il Regno di Sardegna e dall'altro l'Austria. Gli eserciti franco-piemontesi, guidati da Napoleone III, sconfiggono gli austriaci nelle battaglie di Magenta e di Solferino e San Martino Successivamente, per\u00f2, Napoleone III abbandon\u00f2 la guerra, per il sanguinoso bilancio successivo alla Battaglia di Solferino e San Martino (per la Francia reduce dalle guerre Napoleoniche si trattava della prima vera guerra) e, altres\u00ec timoroso di un eventuale allargamento del conflitto in Europa centrale, avvi\u00f2 trattative con l'Austria, con la quale firm\u00f2 l'armistizio l'11 luglio 1859, a Villafranca di Verona.\nLa Francia ottenne dall'Austria, che assolutamente non voleva trattare con i piemontesi, la Lombardia, con l'esclusione di Mantova. Cavour deluso dalla condotta francese, che non aveva rispettato i patti, e amareggiato dall'umiliazione di ricevere la Lombardia dalla Francia e non direttamente dall'Austria si dimise dall'incarico di primo ministro.\nNel 1860, a seguito di plebisciti, si ebbe l'annessione, al Regno di Sardegna, del Ducato di Parma e Piacenza, della Legazione delle Romagne, del Ducato di Modena e Reggio e della Toscana, dove un governo provvisorio si era insediato ponendo fine al Granducato di Toscana. Tali annessioni contrastavano per\u00f2 con quanto stabilito alla fine della guerra tra Austria e Francia nella Pace di Zurigo.\nLa Francia e il Piemonte convennero infine che quanto promesso e non mantenuto dall'alleanza sardo-francese, e cio\u00e8 l'annessione dell'intero Lombardo-Veneto, poteva essere sostituito con l'annessione dei territori suddetti. Per cui il 24 marzo 1860 il Regno di Sardegna cedette alla Francia quanto previsto dai patti in cambio del Lombardo-Veneto: la Savoia e la provincia di Nizza.\nVenezia rimane sotto il controllo austriaco, lo Stato Pontificio, amputato delle Romagne, sotto il governo del Papa e il Regno delle due Sicilie sotto la monarchia assoluta dei Borbone. Intanto, nel 1859, era morto Ferdinando II, re delle Due Sicilie, ed era salito al trono il figlio Francesco II; nel regno sabaudo fu richiamato al governo Cavour.\nSpedizione dei Mille.\nIl 5 maggio 1860, Giuseppe Garibaldi, contro il parere di Cavour, che temeva una risposta francese, salp\u00f2 con i Mille da Quarto, nei pressi di Genova, dando avvio alla famosa Spedizione. Il nizzardo, con l'appoggio di Vittorio Emanuele II, avanz\u00f2 rapidamente risalendo lo stivale.\nNel frattempo l'esercito sardo batteva quello pontificio nella Battaglia di Castelfidardo, che permise l'annessione delle Marche e dell'Umbria al Regno di Sardegna. In seguito all'incontro tra Giuseppe Garibaldi e Vittorio Emanuele II, avvenuto nella citt\u00e0 di Teano, anche tutte le regioni del sud entrarono nel regno sabaudo.\nCon un'Italia oramai unificata dalle Alpi alla Sicilia (ma ancora mancante del Triveneto e del Lazio), il 17 marzo 1861, il parlamento nazionale riunito a Torino (capitale del nuovo Stato) proclam\u00f2 la trasformazione del Regno di Sardegna in Regno d'Italia di cui quindi Vittorio Emanuele II fu il primo re.\nTerza guerra d'indipendenza.\nAlla completa riunificazione dell'Italia mancavano ancora la conquista del Veneto annesso nel 1866, di Roma annessa nel 1870, di Trento con il Trentino e di Trieste con la Venezia Giulia, annessi tra il 1915-1918 (prima guerra mondiale). Il nuovo Stato italiano era poco incline a iniziare una nuova guerra, mentre i rivoluzionari italiani puntavano ad azioni come la Spedizione dei Mille che sfruttando l'appoggio della popolazione locale permettesse la liberazione dei territori. Una spedizione di Garibaldi contro lo Stato Pontificio fu fermata dallo stesso esercito italiano, che temeva una guerra con la Francia, allora protettrice dello Stato Pontificio. Nel 1866 il regno d'Italia si alle\u00f2 con la Prussia contro l'Austria. La guerra sul fronte italiano fu segnata da alterne vicende, ma la vittoria prussiana consent\u00ec al Regno d'Italia di annettere il Veneto e parte del Friuli.\nRoma capitale.\nFin dalle prime riunioni del parlamento italiano, era stato dichiarato il programma di rendere Roma capitale del regno. Lo Stato Pontificio rimaneva per\u00f2 ancora al papa e comprendeva una buona parte del centro Italia; tuttavia il Regno d'Italia aveva firmato la Convenzione di settembre con la Francia, in cui si impegnava a non occupare Roma. Le cose cambiarono nel 1870, quando scoppi\u00f2 la guerra Franco-Prussiana; l'efficientissima macchina da guerra del cancelliere Otto von Bismarck e di Guglielmo I ottenne una schiacciante vittoria sulla Francia. Dopo la sconfitta francese l'Italia non si sent\u00ec pi\u00f9 obbligata dal patto sottoscritto con l'imperatore francese, ormai decaduto. Inoltre la guarnigione francese a difesa di Roma era stata ritirata e il papa Pio IX si rifiutava di trattare. Vittorio Emanuele II fece allora avanzare il suo esercito verso Roma. Il 20 settembre 1870, un reparto di bersaglieri apr\u00ec la breccia di Porta Pia ed entr\u00f2 in Roma; fu la fine della storia millenaria dello Stato della Chiesa. La reazione del Papa non si fece attendere: nonostante l'Italia avesse approvato la Legge delle Guarentigie in cui si concedevano al pontefice il Palazzo Pontificio, i palazzi del Vaticano e un indennizzo annuo in denaro, Pio IX rifiut\u00f2 di trattare e ribad\u00ec la sua disposizione ai cattolici di non partecipare alla vita politica del Regno italiano (non expedit). Dopo il plebiscito del 2 ottobre 1870 che sanc\u00ec l'annessione di Roma al Regno d'Italia, il 3 febbraio 1871 la capitale d'Italia divenne definitivamente Roma.\nPrima guerra mondiale (o quarta guerra d'indipendenza).\nUna parte della storiografia italiana vide la prima guerra mondiale sul fronte italiano come una sorta di quarta guerra d'indipendenza; Antonio Salandra, allora primo ministro, commentando alla Camera dei Deputati l'entrata in guerra del paese, afferm\u00f2 che il destino aveva data alla presente generazione il compito di completare l'opera del Risorgimento. L'interpretazione della prima guerra mondiale come parte integrante del processo risorgimentale \u00e8 ancora sostenuta da un modello storiografico che parla di \"Risorgimento lungo\" intendendo tutto il periodo dalla fine del XVIII secolo fino alla fine della Grande guerra, visto come periodo di costruzione della nazione italiana, interpretazione storiografica sostenuta anche da storici non italiani come Gilles P\u00e9cout.\nVa tra l'altro notato che il tema della \"necessit\u00e0\" di una \"quarta guerra d'indipendenza\" contro l'Austria cominci\u00f2 a svilupparsi fin dagli ultimi decenni del XIX secolo, nell'ambito delle correnti di pensiero legate all'irredentismo italiano; anche la guerra italo-turca fu vista, in ambito irredentista, come facente parte di tale tematica.\nIl conflitto cominciato in Italia il 24 maggio 1915 con la dichiarazione di guerra da parte dell'Italia all'Austria-Ungheria, si sarebbe poi concluso il 4 novembre 1918 con il dissolvimento dell'Impero austro-ungarico e l'annessione all'Italia di parte dei territori promessi in seguito ai patti segreti di Londra stipulati dal Regno d'Italia con i paesi della Triplice Intesa.\nCon Trento e Trieste annesse al territorio italiano si concluse il processo di unificazione.\nIl trattato di Saint-Germain-en-Laye del 1919 non garant\u00ec per\u00f2 tutti i territori promessi all'Italia dall'Intesa, infatti rimase irrisolto il problema di Fiume, che non fu annessa e divenne motivo di scontro tra l'Italia e le potenze alleate."}
{"id": "115817", "revid": "79968", "url": "https://it.wikipedia.org/wiki?curid=115817", "title": "Oltremare (terre)", "text": "Con il termine Terre d'Oltremare (o pi\u00f9 semplicemente Oltremare) si indicano i domini dei crociati in Siria e Palestina fra la fine dell'XI secolo e gli inizi del XIV secolo, che dividono la Prima Crociata del 1099 e la conquista di Gerusalemme e la definitiva riconquista della Terra Santa da parte del Sultano mamelucco Muhammad ibn Qal\u0101w\u016bn dell'isola fortificata di Arados (Arw\u0101d o Ruad), ultimo dominio crociato, nel 1303.\nL'origine del termine pu\u00f2 essere ricollegata al nome con cui venne chiamata in origine la Crociata, ovvero \"passagium ultramarinum\", viaggio oltremare.\nQuesti territori furono organizzati in Stati feudali, detti Stati crociati, principati franchi di Levante o Stati latini. Queste entit\u00e0 territoriali erano il Regno di Gerusalemme, la Contea di Tripoli, il Principato di Antiochia, la Contea di Edessa ed il Regno di Armenia-Cilicia. Esse nacquero in seguito della spartizione della Terra Santa avvenuta ad opera dei comandanti della prima Crociata e riconoscevano tutte (almeno formalmente) l'autorit\u00e0 suprema del Re di Gerusalemme.\nL'Outremer, sebbene geograficamente non rappresent\u00f2 che un'infinitesima parte delle terre occupate dalla Cristianit\u00e0 occidentale (che andavano dalla Scandinavia alla Spagna e dalla Groenlandia alla Palestina), rivest\u00ec sempre una parte fondamentale nella storia dell'Europa medievale: l\u00ec era diretta la maggior parte dei pellegrinaggi e dei commerci e l\u00ec fu focalizzata per secoli l'attenzione di numerosi monarchi e di papi.\nLa nascita degli Stati latini in Terra Santa.\nLa dominazione cristiana nelle terre d\"'Outremer\" ebbe origine con i successi della prima Crociata. I principali comandanti crociati, Boemondo di Taranto, Raimondo di Tolosa, Baldovino di Boulogne e Goffredo di Buglione (anche se questo caso fu piuttosto particolare, poich\u00e9 il crociato rifiut\u00f2 sempre la corona di Gerusalemme), vollero spartirsi i territori conquistati e vi fondarono dei propri domini personali in cui il diritto e le consuetudini europee vennero a contatto con un ambiente, quello arabo, totalmente diverso. Cos\u00ec nacquero gli Stati crociati, entit\u00e0 in cui la cultura orientale e quella occidentale vennero in protratto contatto, quasi come stava accadendo nello stesso periodo in Spagna.\nIl feudalesimo d'Oltremare.\nL'Outremer ebbe subito un'organizzazione prettamente feudale e ci\u00f2 avvenne perch\u00e9 i crociati (detti Franchi dagli Arabi, e Latini dai Bizantini) furono sempre consapevoli della sua intrinseca debolezza. Gli Stati franchi furono sempre soggetti all'interesse dei pi\u00f9 grandi e potenti regni musulmani circostanti, dovettero sempre vedersela in guerra con nemici dotati di una soverchiante superiorit\u00e0 numerica e dipendevano dall'afflusso di pellegrini armati occidentali.\nPer questi motivi, buona parte della Terra Santa fu divisa in feudi dai nuovi sovrani ed affidata ai cavalieri giunti loro appresso in cerca della salvezza, di fortuna o di una nuova vita. Sebbene molti territori erano ancora rimasti in mano ai precedenti signorotti arabi e turchi, si cerc\u00f2 ovunque di sfruttare ogni singola parcella per il mantenimento delle truppe.\nIl commercio con l'Europa e l'Oriente.\nLo stanziamento crociato fece diventare gli Stati latini un ottimo punto di raccordo tra Oriente ed Europa. Nelle citt\u00e0 costiere come Beirut, Giaffa e San Giovanni d'Acri sorsero numerosi fondachi delle repubbliche marinare ed il commercio pot\u00e9 prosperare. Dal Vicino Oriente part\u00ec la spedizione dei Polo verso la Cina e le terre dei Mongoli. Il controllo delle terre d'Oltremare spinse gli Europei addirittura a sognare di aprirsi una via commerciale diretta con le Indie: con l'aiuto degli Ilkhan di Persia, degli armatori genovesi cercarono di allestire una flottiglia che avrebbe inaugurato una nuova rotta marittima per i mercantili europei. L'impresa, tuttavia, non ebbe buon esito.\nGli Stati latini, sebbene in una posizione strategica dal punto di vista commerciale, non erano troppo ricchi di risorse naturali: vi era una discreta agricoltura mediterranea, vi si coltivavano datteri, agrumi ed altre piante tipiche del mondo arabo nella fascia costiera. Nelle colline del Libano, invece, erano diffuse la pastorizia e l'allevamento.\nLa difesa.\nIl compito di difendere questi potentati spett\u00f2 ai vassalli, ai pellegrini ed agli ordini cavallereschi. I vassalli costituivano il nerbo degli eserciti degli Stati latini: erano fedeli al sovrano, sempre disponibili e ben addestrati. Erano, inoltre, motivati nel combattimento, poich\u00e9 combattendo difendevano le proprie terre. Il Regno di Gerusalemme, invece, pot\u00e9 contare anche sulla grande massa di pellegrini che affluiva annualmente nei propri domini e che erano disponibili ad intraprendere spedizioni a corto respiro per la difesa del reame. Con la maggiore pressione dei musulmani, per\u00f2, occorse organizzare un nuovo tipo di cavalieri, non pi\u00f9 feudali, ma dei professionisti sempre a disposizione, forniti di una solida struttura di finanziamento e di un'ottima capacit\u00e0 bellica. I principali ordini furono quelli dei Templari, degli Ospedalieri e dei Cavalieri Teutonici. In occasione delle crociate, inoltre, gli Stati franchi poterono contare anche sugli eserciti dei \"crucisegnati\" che giungevano dall'Europa.\nLa dominazione franca dopo Hattin.\nIn seguito alla sconfitta di Hattin (1187), la situazione in Terra Santa conobbe un notevole stravolgimento: il Regno di Gerusalemme, in pratica, cess\u00f2 di esistere, il suo esercito fu distrutto e gran parte della feudalit\u00e0 franca si ritrov\u00f2 priva delle proprie terre e, di conseguenza, della possibilit\u00e0 di permettersi di partecipare alle guerre. Le preponderanti forze di Saladino, inoltre, sembravano in grado di cancellare per sempre la dominazione latina in Oriente.\nPer ovviare a questi problemi, furono perfezionati nuovi strumenti, come i \"feudi di borsa\", fu migliorata la struttura degli ordini cavallereschi e, per tentare di recuperare le terre perse, fu indetta la Terza Crociata. La spedizione non riport\u00f2 tutti i successi sperati, perch\u00e9 il Regno di Gerusalemme rimase in gran parte in mano musulmana e la sua capitale non fu ripresa dai crociati. Per ottenere questo risultato, si dovette aspettare la singolare Sesta Crociata di Federico II.\nDeclino e fine degli Stati franchi.\nLa conflittualit\u00e0 interna agli Stati latini (basti pensare ad episodi come il Comune di Acri), gli scontri dinastici (come quelli tra Svevi ed Angioini), la corrosione della propriet\u00e0 feudale locale, l'affievolirsi dello slancio crociato avvenuto dopo la met\u00e0 del XIII secolo portarono al progressivo sgretolamento delle compagini statali cristiane in Terra Santa. A dare il colpo di grazia alla ormai fragile costruzione franca ci pensarono i nuovi dominatori dell'Egitto, i Mamelucchi. Essi, , iniziarono un lento ma inarrestabile processo di riconquista che termin\u00f2 nel 1291 con la presa di san Giovanni d'Acri. In seguito a questo evento, le ultime roccaforti cristiane furono evacuate e la stagione dei regni d'Outremer pot\u00e9 considerarsi conclusa. L'ultimo estremo tentativo di ricostituire il dominio franco in Oriente ebbe termine nel 1303 con la caduta della fortezza crociata dell'isola di Ruad."}
{"id": "115821", "revid": "9", "url": "https://it.wikipedia.org/wiki?curid=115821", "title": "Empirismo logico", "text": ""}
{"id": "115822", "revid": "1812835", "url": "https://it.wikipedia.org/wiki?curid=115822", "title": "Sapore (fisica)", "text": "In fisica delle particelle il sapore \u00e8 un insieme di numeri quantici, o simmetria, che caratterizzano tipi diversi di quark e leptoni, altrimenti indistinguibili in base ad altre propriet\u00e0.\nNella teoria elettrodebole questa simmetria \u00e8 una simmetria di gauge e si manifesta nel processo di cambiamento del sapore. Nella cromodinamica quantistica \u00e8 una simmetria globale, detta anche chirale.\nDefinizione.\nSe vi sono due o pi\u00f9 particelle che hanno interazioni identiche, esse possono essere scambiate tra loro senza violare alcuna legge fisica. Ogni combinazione lineare (complessa) di queste due (o pi\u00f9) particelle ci d\u00e0 lo stesso risultato fisico, come pure quando sono ortogonali l'una rispetto all'altra. In altre parole, la teoria possiede delle trasformazioni simmetriche tipo formula_1, dove formula_2 e formula_3 sono due campi ed formula_4 \u00e8 ogni matrice formula_5 con determinante pari a uno (detta \"unitaria\" o \"unimodulare\"). Queste matrici formano un gruppo di Lie detto SU(2). Questo \u00e8 un esempio di simmetria di sapore.\nCome detto questa simmetria \u00e8 di tipo globale dal punto di vista dell'interazione forte e di gauge dal punto di vista dell'interazione debole.\nSi dice che il termine \"sapore\" sia stato scelto da Murray Gell-Mann e Harald Fritzsch, ispirati dalla pubblicit\u00e0 dei gelati Baskin-Robbins, che vantava 31 \"sapori\" (noi diremmo gusti), uno per ogni giorno del mese. Fu dapprima usato nel 1968 nel modello a quark degli adroni per la serie di numeri quantici correlati all'isospin e all'ipercarica.\nPer il Modello standard esistono sei variet\u00e0 diverse di quark (up, down, charm, strange, top e bottom) e tre di leptoni (elettrone, muone, tauone con i rispettivi neutrini) chiamate \"sapori\".\nNumeri quantici di sapore.\nLeptoni.\nTutti i leptoni hanno un numero quantico leptonico (L \u00a0=\u00a0 1) di \"sapore\": numero elettronico, numero muonico, numero tauonico ed i corrispondenti numeri per i neutrini. Questi sono conservati nelle interazioni elettromagnetiche ma violati dalle interazioni deboli e di conseguenza non sono di grande utilit\u00e0. \u00c8 molto pi\u00f9 utile un numero quantico per ogni generazione di leptoni, costituita dalla coppia di un leptone carico e dal relativo neutrino. Un numero quantico cos\u00ec definito viene violato nei fenomeni di oscillazione del neutrino, un processo in cui un neutrino in origine di un dato sapore pu\u00f2 assumere un altro sapore. La forza di queste combinazioni \u00e8 specificata da una matrice chiamata PMNS.\nI leptoni hanno anche un isospin debole che \u00e8 Tz \u00a0=\u00a0 -1/2 per i leptoni carichi (cio\u00e8 e, \u03bc e \u03c4) e Tz \u00a0=\u00a0 1/2 per i tre neutrini associati. Possiedono inoltre un numero quantico chiamato ipercarica debole, YW, che \u00e8 -1 per i leptoni carichi e +1 per i neutrini. L'isospin debole e l'ipercarica debole nel modello standard sono scalari.\nQuark.\nI quark si differenziano dai leptoni per la carica elettrica: i leptoni hanno carica intera (0 o -1) mentre i quark hanno carica +2/3 o -1/3 (gli antiquark hanno invece carica -2/3 o +1/3). Tutti i quark e leptoni hanno spin 1/2 \"\u0127\" e sono pertanto fermioni.\nCome detto esistono un certo numero di variet\u00e0 diverse di quark chiamati \"sapori\", elencate in tabella:\n1. le stime della massa di u e d sono controverse e ancora in fase di investigazione; infatti esistono suggerimenti in letteratura che il quark u sia essenzialmente privo di massa.\nTutti i quark hanno un numero barionico B \u00a0=\u00a0 1/3. Inoltre hanno un isospin debole Tz \u00a0=\u00a0 \u00b11/2. Le particelle positive Tz sono anche chiamate \"quark tipo up\" mentre le altre sono \"quark tipo down\". Ogni coppia di quark tipo up e tipo down costituiscono una \"generazione\" di quark.\nI quark hanno i seguenti numeri quantici di sapore:\nQuesti numeri quantici sono utili perch\u00e9 sono conservati sia dalla forza elettromagnetica che da quella forte. Da essi si possono formare i numeri quantici derivati: \nUn quark di un determinato sapore \u00e8 un autostato (dal tedesco eigenstate: letteralmente \"stato proprio\") della parte dell'interazione debole dell'Hamiltoniana: esso interagir\u00e0 in modo definito con i bosoni W+, W- e Z. D'altronde un fermione di massa costante (uno stato proprio della cinetica e delle parti dell'interazione forte dell'Hamiltoniana) \u00e8 normalmente una sovrapposizione di vari sapori. Ci\u00f2 significa che il contenuto di sapore di uno stato quantico pu\u00f2 cambiare mentre si propaga liberamente. La trasformazione da sapore a massa di base per i quark \u00e8 data dalla cosiddetta matrice di Cabibbo-Kobayashi-Maskawa (matrice CKM). Pertanto, per definizione, questa matrice definisce la forza dei cambiamenti di sapore a seconda delle interazioni deboli dei quark. \nLa matrice CKM permette la violazione CP se vi sono almeno tre generazioni. Il rapporto con il problema della CP forte \u00e8 analizzato in un altro articolo.\nAntiparticelle ed adroni.\nI numeri quantici di sapore sono additivi (si sommano) e quindi le antiparticelle hanno sapore di uguale grandezza ma di segno opposto. Per esempio, il positrone (che \u00e8 l'antiparticella dell'elettrone) ha l = -1 e Q = 1. Gli adroni ereditano il loro numero quantico di sapore dai sapori dei quark che li compongono: questa \u00e8 la base della classificazione del modello a quark. Le relazioni tra ipercarica, carica elettrica e altri numeri quantici di sapore valgono per gli adroni come per i quark.\nCromodinamica Quantistica.\nCome accennato nell'introduzione, nella QCD la simmetria di sapore \u00e8 strettamente correlata con la simmetria di chiralit\u00e0. Questo argomento si comprende pi\u00f9 facilmente insieme a quello sulla chiralit\u00e0.\nI sei sapori di quark della cromodinamica quantistica hanno massa diversa e per questo motivo non sono intercambiabili. Due di questi sapori, up e down, hanno massa quasi uguale e nei loro confronti la teoria ha una simmetria approssimativa SU(2). In talune circostanze particolari si possono considerare i sapori Nf quasi degenerati e si ottiene un'effettiva simmetria di sapore SU(Nf). \nIn altre circostanze la massa dei quark pu\u00f2 essere trascurata. In questo caso ogni sapore di quark possiede una simmetria chirale cos\u00ec che si possono eseguire trasformazioni di sapore sui quark sinistrorsi e sui quark destrorsi. Il gruppo di sapore \u00e8 in questo caso un gruppo di chiralit\u00e0 formula_6.\nSe tutti i quark avessero massa uguale, questa simmetria chirale sarebbe rotta dalla simmetria vettoriale del gruppo diagonale di sapore che coinvolge la stessa trasformazione nelle due elicit\u00e0 dei quark. Questa riduzione della simmetria \u00e8 detta rottura della simmetria esplicita. L'entit\u00e0 di questa rottura \u00e8 controllata dalle masse dei quark nudi nella QCD.\nAnche se i quark fossero senza massa, la simmetria di sapore potrebbe rompersi spontaneamente se per qualche motivo il vuoto della teoria contenesse un condensato chirale (detto anche \"condensato fermionico\" o \"condensato di quark\"). Ci\u00f2 aumenta la probabilit\u00e0 che i quark abbiano effettivamente una massa, spesso identificata nella QCD con la massa di valenza di quark.\nSimmetria della QCD.\nL'analisi sperimentale indica che le masse di quark nudi dei sapori leggeri di quark sono molto pi\u00f9 piccole della scala di QCD (cio\u00e8 della quantit\u00e0 \u039b o \u039bQCD) e da questo momento la simmetria chirale del sapore \u00e8 una buona approssimazione alla QCD. Il successo della teoria della perturbazione chirale e ancor di pi\u00f9 dei modelli chirali semplici deriva da questo fatto. Le masse di valenza dei quark estratte dal modello dei quark sono molto pi\u00f9 grandi della massa del quark nudo. Questo significa che la QCD ha una rottura spontanea della simmetria chirale con formazione di un condensato chirale. Un altro tipo di fase della QCD (la matrice di quark) pu\u00f2 rompere le simmetrie chirali di sapore in altri modi.\nLeggi di conservazione.\nI numeri di sapore quantico che devono essere assolutamente conservati sono:\nTutti gli altri numeri quantici di sapore sono violati dalle interazioni deboli mediante anomalie chirali. Le interazioni forti conservano tutti i sapori."}
{"id": "115823", "revid": "9", "url": "https://it.wikipedia.org/wiki?curid=115823", "title": "Neopositivismo", "text": ""}
{"id": "115824", "revid": "9", "url": "https://it.wikipedia.org/wiki?curid=115824", "title": "Neoempirismo", "text": ""}
{"id": "115825", "revid": "729019", "url": "https://it.wikipedia.org/wiki?curid=115825", "title": "Numeri denormalizzati", "text": "In informatica, i numeri denormalizzati (o subnormalizzati) riempiono l'intervallo tra lo zero ed il pi\u00f9 piccolo numero normalizzato rappresentabile: ogni numero pi\u00f9 piccolo del pi\u00f9 piccolo numero normalizzato \u00e8 \"sub\"normalizzato. L'ottenere come risultato un numero denormalizzato \u00e8 chiamato anche \"gradual underflow\", perch\u00e9 porta ad una perdita di precisione lentamente, piuttosto che all'improvviso. \nSecondo lo standard IEEE 754, i numeri denormalizzati vengono rappresentati con un esponente pari a zero, ma vengono decodificati con il pi\u00f9 piccolo esponente ammesso, cio\u00e8 1.\nNella revisione IEEE 754r di questo standard, questi numeri vengono definiti \"subnormalizzati\" e supportati in formato sia binario che decimale, e non richiedono una speciale codifica perch\u00e9 lo standard supporta i numeri non normalizzati in modo diretto.\nI numeri denormalizzati erano stati introdotti nell'Intel 8087 quando l'IEEE 754 stava ancora venendo compilato. Questo dimostrava che era possibile il loro utilizzo in applicazioni pratiche. Alcune applicazioni delle unit\u00e0 per il calcolo in virgola mobile non supportano questi numeri via \"hardware\", ma si arrangiano con una sorta di supporto \"software\". Nonostante questo possa sfuggire all'utente, pu\u00f2 per\u00f2 divenire evidente con applicazioni di calcolo che producono ed utilizzano numeri denormalizzati con evidenti rallentamenti rispetto al funzionamento con numeri normalizzati."}
{"id": "115826", "revid": "2214164", "url": "https://it.wikipedia.org/wiki?curid=115826", "title": "Cono di Naso", "text": "\u00c8 patrono di Naso, comune italiano della citt\u00e0 metropolitana di Messina, e del comune di San Cono, nella citt\u00e0 metropolitana di Catania.\nBiografia.\nSan Cono nacque durante il regno di Ruggero II di Sicilia. I suoi genitori erano Anselmo Navacita e Claudia o Apollonia Santapau, appartenenti a famiglie agiate di Naso.\nI genitori avevano riposto in lui grandi speranze, poich\u00e9 sarebbe dovuto diventare l'erede che avrebbe continuato nel tempo il casato dei Navacita. A mano a mano che il bambino cresceva, per\u00f2, cominciarono ad affiorare in lui atteggiamenti volti pi\u00f9 alla Chiesa che alle occasioni mondane.\nAll'et\u00e0 di 15 anni, Conone, ascoltando la Messa, rimase colpito da diverse espressioni del Vangelo: \"\"Chi ama il padre o la madre pi\u00f9 di me, non \u00e8 degno di me\" (Mt 10,37); \"Se qualcuno vuol venire dietro di me rinneghi s\u00e9 stesso, prenda la sua croce ogni giorno e mi segua\" (Lc 9,23); \"Chi non rinunzia a tutto quello che possiede, non pu\u00f2 essere mio discepolo\"\" (Lc 15,33).\nSeppur combattuto tra la volont\u00e0 di seguire Cristo e quella di non abbandonare i suoi genitori, Conone decise infine di presentarsi al Monastero di San Basilio, vicino a Naso, dove venne accolto. Qui diede prova della sua virt\u00f9, del suo amore per la preghiera e per la penitenza, della sua disponibilit\u00e0 anche nello svolgere i servizi pi\u00f9 umili.\nSuccessivamente venne mandato al convento di Fragal\u00e0, presso il comune di Frazzan\u00f2, dove conobbe San Silvestro da Troina e San Lorenzo da Frazzan\u00f2. Tanta fu la dedizione di Conone che i superiori gli proposero (e poi gli imposero) di accedere al Sacerdozio.\nDal momento che amava la vita contemplativa, riusc\u00ec ad ottenere dai superiori di vivere nella Grotta di Rocca d'Almo, dove si nutriva di erbe selvatiche, dormiva sul terreno e, giorno e notte, poteva dedicarsi alla preghiera ed alla penitenza.\nNel frattempo l'abate del convento di San Basilio dovette allontanarsi, e invit\u00f2 il padre Conone Navacita a tornare per sostituirlo; Conone, suo malgrado, ritorn\u00f2 in convento. Ma poich\u00e9 il Padre Superiore non poteva pi\u00f9 tornare, i confratelli all'unanimit\u00e0 elessero Conone come Abate, nonostante fosse ancora giovane. Pi\u00f9 avanti, nacque in lui il desiderio di visitare i Luoghi Santi e, ottenuti i permessi, intraprese un lungo viaggio alla volta di Gerusalemme.\nTornato a Naso, venne a sapere la triste notizia della morte dei suoi genitori, ed essendo rimasto l'unico erede del loro patrimonio, lo vendette donando l'intero ricavato ai poveri. Dopo una breve permanenza nel Monastero, pot\u00e9 quindi ritirarsi definitivamente nella grotta detta di San Michele e riprendere la sua vita da eremita.\nMa la sua quiete fu turbata ancora una volta: una giovane fanciulla di Naso di nobile casato era caduta in peccato con un giovane, rimanendo cos\u00ec nel disonore. Ma ella incolp\u00f2 l'eremita dell'accaduto, nonostante la sua tarda et\u00e0 e la fama di santit\u00e0 di cui gi\u00e0 godeva. Conone fu denunziato al Governatore e trascinato davanti al giudice che, nonostante le pacate risposte dell'eremita, lo condann\u00f2 ad essere spogliato nudo e fustigato in pubblica piazza. Ma quando fu spogliato, comparve un corpo esile, coperto di piaghe, con il cilicio ai fianchi e al petto e le carni in qualche punto a brandelli e gi\u00e0 putrefatte. il vecchio abate fu allora riaccompagnato in massa dal popolo osannante nella grotta da cui, ingiustamente, era stato prelevato.\nSan Cono mor\u00ec un Venerd\u00ec Santo, durante il regno di Federico II di Svevia. Secondo la leggenda, improvvisamente a Naso si sentirono suonare le campane, senza essere toccate da nessuno. I nasitani accorsero nella grotta di Conone per chiedere spiegazioni, ma lo trovarono, gi\u00e0 morto, in estasi e sollevato da terra.\nCulto in Sicilia.\nSuccessivamente alla morte di San Cono Abate, datata 28 marzo 1236, il culto del santo nasitano si diffuse in tutta la Sicilia fino a varcare lo stretto di Messina e giungere quindi in Calabria, dove il santo abate viene ricordato per il prodigio operato in quel di Galatro mentre era di ritorno dal viaggio in Terra Santa. Nella cittadina calabrese di Briatico \u00e8 custodito anche un dito del Santo, probabilmente arrivato l\u00ec per mezzo dei padri basiliani del monastero esistente in quella zona fino al 1392.\nIn Sicilia sono molte le localit\u00e0 in cui si ricorda San Cono, furono erette chiese e gli vennero dedicati altari, dipinti ed altre opere d'arte: mentre alcune di queste strutture/opere sono andate perdute altre resistono al passare del tempo e sono tuttora visibili o visitabili. A Palermo, per esempio il culto di San Cono si diffuse per merito dei monaci basiliani e dal 1392, nel duomo del capoluogo \u00e8 custodito un braccio del Navacita. Fu eretta anche una chiesa dedicata al Santo, ma questa and\u00f2 distrutta intorno al 1452 quando si decise di ampliare il suddetto Duomo. Nella chiesa del Porto Salvo, sempre a Palermo (in Corso Vittorio Emanuele, all'altezza di Piazza Marina), si trova inoltre un dipinto del 1500 che ritrae il santo patrono di Naso.\nIl culto di San Cono si diffuse ovviamente anche nel resto delle province siciliane: esistettero chiese a lui dedicate anche a Messina, Enna, Siracusa, Bisacquino, Caltabellotta e Troina. In molte altre localit\u00e0 furono eretti invece altari e cappelle, realizzati dipinti e altre opere in suo onore. Ad Agira la chiesa dell'Abbazia di San Filippo sorge sui resti di quella dell'antico monastero greco fondato tra il VII e l'VIII secolo: proprio in quel monastero una reliquia di San Cono fu a lungo venerata insieme a quelle di numerosi altri santi, tra i quali lo stesso San Filippo patrono della citt\u00e0. In seguito le sacre reliquie furono trasferite e sono oggi custodite nella chiesa parrocchiale del Santissimo Salvatore.\nMenzione a parte merita il comune di San Cono, in provincia di Catania, fondato nel 1785 per opera del marchese Ottavio Trigona Bellotti: in merito alle origini del nome esistono due versioni discordanti. Secondo alcuni l'antico feudo fu chiamato San Cono perch\u00e9 posseduto in principio dalla famiglia Santapau, a cui apparteneva la madre di Conone (Apollonia Santapau), ma non vi sono documenti che provino questa ipotesi.\nLa seconda ipotesi sulle origini del comune di San Cono rasenta la leggenda: si racconta che il marchese Trigona ricevette la visita di un monaco basiliano nativo di Naso per acquistare una partita di frumento. Non avendo con s\u00e9 del denaro, il monaco, lasci\u00f2 in pegno al marchese un prezioso anello che portava al dito e, promettendo di saldare il debito, part\u00ec. Non avendo pi\u00f9 ricevuto visita dal monaco il marchese Trigona cominci\u00f2 a dubitare della sua buona fede, quindi decise di recarsi a Naso personalmente per chiedere informazioni; tuttavia nessuno seppe dirgli nulla. Ma alla fine, su una parete di un Convento, trov\u00f2 il monaco raffigurato in un quadro: era San Cono, morto pi\u00f9 di cinque secoli prima. Convinto di aver assistito ad un miracolo, decise di fondare il paese e di dargli il nome del Santo.\nLa Chiesa intitolata a an Cono \u00e8 la pi\u00f9 antica del paese e una statua del santo patrono \u00e8 esposta sull'altare principale, mentre sul soffitto sono rappresentati degli episodi della Sua mirabile vita. Il momento saliente dei Festeggiamenti in Onore di San Cono \u00e8 tradizionalmente la seconda domenica di maggio ed \u00e8 l'occasione per numerosi sanconesi di ritornare a casa. Nella mattinata di domenica il simulacro del santo viene portato dalla sua chiesa alla Matrice; la sera, la vara viene prima deposta davanti alla chiesa, dove vengono raccolte le offerte dei fedeli che vengono gridate a gran voce insieme ai nomi degli offerenti; il popolo risponde con il grido caratteristico \u00abViva Diu e Santu Conu\u00bb. Al termine della raccolta, il pesante simulacro viene portato a spalla per le vie del paese, con il suo caratteristico incedere.\nLa processione si protrae per tutta la notte, continuando a raccogliere le offerte dei fedeli al grido \u00abViva Diu e Santu Conu\u00bb, interrotta solo per una pausa di preghiere e canti e, a mezzanotte, per lo sparo di fuochi artificiali. Il sabato e la domenica successivi si ripetono manifestazioni analoghe alla settimana precedente. Terminata questa seconda festa (detta ottava), viene immediatamente contato il denaro raccolto con le offerte e viene annunciato pubblicamente: esso servir\u00e0 interamente a pagare le numerose spese della festa.\nCommemorazioni.\n5 marzo.\nIl 5 marzo del 1823 un nuovo, e catastrofico, evento sismico sconvolgeva la vita degli abitanti di Naso: al tramonto il paese venne investito da un terribile terremoto che rase al suolo la quasi totalit\u00e0 delle abitazioni, anche i luoghi di culto subirono fortissimi danni. Tra le macerie sono tante le urla di dolore e le grida di aiuto ma, nonostante ci\u00f2, la catastrofe produsse soltanto una vittima e pochissimi feriti: la popolazione corre subito dal Santo Patrono col cuore rigonfio di gratitudine per aver sottratto \"gli amati figli, i concittadini prediletti, dalla sicura, orribile morte\".\n28 marzo.\nIl 28 marzo del 1236, Venerd\u00ec Santo, all'ora del Vespro, gli abitanti di Naso udirono suonare le campane del paese \"non tocche da alcuno\". I nasitani, con immenso stupore, accorsero alla grotta di San Michele, ove l'abate Conone si era ritirato a vita da eremita, per chiedere spiegazione di questo inspiegabile fenomeno ma, giunti alla grotta, nuova meraviglia li sconvolse. lo trovarono sollevato da terra, con gli occhi rivolti al cielo e circondato da una luce purissima. Conone Navacita era asceso al cielo, gi\u00e0 in odore di santit\u00e0. Da allora, ogni 28 marzo, alle ore 15, ha luogo un momento di preghiera accompagnato dal suono della famosa campana che suon\u00f2 miracolosamente al momento dell'ascesa al cielo di San Cono.\nMese di agosto.\nNel corso dell'intero mese di agosto sono numerose le funzioni speciali che preparano alle solenni celebrazioni del 1\u00ba settembre: col passare dei giorni la devozione nei confronti di San Cono si fa sempre pi\u00f9 viva e numerosi sono i pellegrini che giungono a Naso per invocare grazie e soddisfare voti. Nell'ultima settimana di agosto, il simulacro del santo patrono viene posizionato sulla grande vara e, insieme alle sacre reliquie, viene portato in processione fino alla chiesa Madre di Naso, da dove avr\u00e0 inizio la processione del 1\u00ba settembre.\n1\u00ba settembre.\nFu istituita in ricordo della traslazione delle reliquie di San Cono Abate dalla cappella di San Michele, dove vennero inizialmente custodite, all'attuale tempio di San Cono. Si svolge nell'arco di quattro giorni (a partire dal 29 agosto) e sicuramente \u00e8, tra tutte le ricorrenze dedicate al santo patrono di Naso, quella che riscuote maggior partecipazione da parte dei devoti, nasitani e non: proprio per questo abbiamo deciso di dedicarle una pagina a parte. I festeggiamenti che si svolgono a Naso il 1\u00ba settembre sono stati, e continuano ad esserlo tutt'oggi, quelli tradizionalmente pi\u00f9 solenni.\nL'aria di festa che pervade Naso in questa occasione inizia a respirarsi gi\u00e0 molti giorni prima, quando le piazze e le strade del paese iniziano ad essere adornate da archi di luce che regalano all'intero centro storico un aspetto ancor pi\u00f9 pittoresco che nel resto dell'anno. Il primo atto solenne dei festeggiamenti in onore di San Cono Abate si svolge il pomeriggio del 29 agosto quando l'arciprete di Naso, insieme a numerosi concittadini e devoti, si reca presso il tempio di San Cono per prelevare le reliquie del santo dalla cripta dove vengono custodite. Si d\u00e0 cos\u00ec il via alla processione che dal tempio conduce il simulacro di San Cono alla chiesa madre dove viene celebrata una Messa solenne a compimento del mese di agosto, interamente dedicato al santo patrono. L'urna contenente le Sacre Reliquie di San Cono Abate rimane quindi esposta fino alla mattina del 1\u00ba settembre sull'altare principale della chiesa madre di Naso che diventa meta di pellegrinaggio per numerosissimi devoti del santo abate.\n8 settembre.\nTradizionalmente chiamata \"ottava\", si svolge interamente nel rione Bazia: il 7 settembre si ripete nuovamente tutto quello fatto a Naso una settimana prima (31 agosto). L'8 settembre, il simulacro di San Cono Abate, viene riportato all'interno del tempio e le sacre reliquie vengono nuovamente riposte nella cripta.\n28 dicembre.\nAlle ore 05:21 del 28 dicembre 1908, per 37 secondi, un devastante terremoto si abbatt\u00e9 sulle citt\u00e0 di Messina e Reggio Calabria. Naso sub\u00ec gravissimi danni a causa di questo evento sismico (passato alla storia come l'evento catastrofico di maggiori dimensioni che abbia colpito il territorio italiano in tempi storici): luoghi di culto inagibili (per qualche anno), numerosissime case inabitabili e molte altre distrutte. Tuttavia nessuno trov\u00f2 la morte in quel di Naso. In virt\u00f9 dello scampato pericolo, i nasitani tutti, consacrarono a San Cono il 28 dicembre: ogni anno, in questa data, l'imponente vara di San Cono Abate viene portata in processione per le vie del paese.\nTempio di San Cono.\nIl Tempio dedicato al santo patrono di Naso, realizzato in puro stile cinquecentesco, sorge nella parte orientale del centro storico, in quella parte del paese che lo vide nascere e in cui, il 28 marzo 1236, mor\u00ec. La costruzione del tempio di San Cono risale proprio al XV secolo, fu eretto in corrispondenza della grotta di San Michele in cui Conone trascorse gli ultimi anni della sua mirabile vita terrena. Consacrata il 3 giugno del 1511, rappresenta da sempre il luogo sacro per eccellenza per tutti gli abitanti di Naso e per i devoti di San Cono, essa sub\u00ec in seguito numerose opere di abbellimento e restauro, anche in tempi relativamente recenti grazie all'interessamento dell'arciprete Antonino Portale e di tanti suoi concittadini. Degno di ammirazione il Campanile che porta nel coronamento una larga monofora in pietra bigia.\nAll'interno la chiesa di San Cono \u00e8 suddivisa in tre navate e quella centrale \u00e8 sovrastata da arcate lapidee rotonde sorrette da dodici colonne in pietra cenerina, adornate da capitelli in stile dorico. Sull'altare \u00e8 possibile ammirare la statua lignea di San Cono Abate, commissionata dall'arciprete Portale nel 1926: essa ritrae il Santo Patrono in atto supplice al momento della morte, con lo sguardo rivolto al cielo. Tale opera fu realizzata affinch\u00e9 si ricordassero le vere sembianze dell'abate.\nL'importanza di ricordare quale fosse l'aspetto reale di Conone Navacita fu dettata dal fatto che il simulacro portato in processione durante le diverse commemorazioni del Santo ha un aspetto decisamente diverso: infatti veniva realizzata a Palermo un'opera lignea con le fattezze di un grande e potente dominatore dallo sguardo avvolgente. Essa incarnava, e lo fa tuttora, un concetto simbolico di \"potenza, grandezza e abbondanza\" cos\u00ec da sottolineare il dominio sul popolo fedele ed al tempo stesso incutere terrore ai nemici. L'aspetto del simulacro risultava ancora pi\u00f9 \"dominante\" durante le processioni per le strade di Naso: esso infatti veniva portato in spalla su di una grande vara che ne amplificava l'imponenza. Erroneamente si crede che l'aspetto dell'opera tenda a riprodurre le sembianze assunte da San Cono durante l'apparizione del 1545 quando i Turchi, pronti ad invadere Naso, batterono in ritirata davanti alla sacra visione: l'opera originale fu infatti realizzata nel 1512, ovvero 33 anni prima di questo episodio.\nTuttavia quella visibile ai giorni nostri \u00e8 solo una copia dell'originale: esso infatti and\u00f2 distrutto completamente durante un incendio verificatosi la notte del 25 gennaio 1920. Gli abitanti di Naso si misero subito all'opera per reperire fondi e maestranze necessarie alla realizzazione di una nuova opera che venne \"consegnata\" al comune di Naso il 31 agosto 1922, cos\u00ec come ricorda l'incisione applicata alla vara del Santo Patrono.\nParte dell'imponente tempio di San Cono poggia su un'altra chiesa che, fin dal principio, gli fu costruita sotto. Essa, con pianta a croce latina, consta di quattro altari: uno di questi fu realizzato nella Cappella che, protetta da 3 cortine di ferro con 7 chiavi, custodisce le sacre reliquie di San Cono Abate: la testa \u00e8 racchiusa in una calotta d'argento, cos\u00ec come una mano e un braccio, mentre il resto del corpo \u00e8 custodito in un'urna d'argento.\nL'interno della Cappella \u00e8 ricco di marmi rari e lucidissimi, adornato da dipinti raffiguranti i numerosi prodigi che costellarono la vita di Conone Navacita: San Cono che benedice Naso, il momento in cui estirpa il verme dall'orecchio del figlio del governatore di Naso e San Cono in estasi al momento della morte sono solo alcuni dei dipinti che si possono ammirare in suddetta Cappella. La particolarit\u00e0 di questa chiesa \"sotterranea\" risiede nel fatto che essa sorge, in parte, sul luogo esatto in cui si trovava la Grotta di San Michele: a ricordarne l'esatta ubicazione oggi vi \u00e8 un altare, eretto grazie all'arciprete Antonino Portale, che fu inaugurato il 28 marzo del 1930.\nDevozione.\nViene invocato contro i mali degli orecchi e del naso ed \u00e8 per questo che tali organi furono aggiunti allo stemma del paese: per i fedeli rappresentano un ammonimento ad \"aver buon naso, ascoltare assai e parlar poco\"."}
{"id": "115828", "revid": "92723", "url": "https://it.wikipedia.org/wiki?curid=115828", "title": "Tajikistan", "text": ""}
{"id": "115829", "revid": "110157", "url": "https://it.wikipedia.org/wiki?curid=115829", "title": "Museo del Risorgimento e istituto mazziniano", "text": "Il Museo del Risorgimento - Istituto Mazzianiano \u00e8 un polo museale di Genova, istituito nel 1934, interamente dedicato agli eventi del Risorgimento italiano e, in particolare, ad alcune figure di spicco di quello specifico momento della strettamente legate al capoluogo ligure, quali Giuseppe Mazzini, Giuseppe Garibaldi e Goffredo Mameli, autore del \"Canto degli Italiani\", l'inno nazionale italiano.\nSituato in via Lomellini 11, \u00e8 ospitato nell'antico Palazzo Adorno (XV secolo), in quella che fu la casa natale di Mazzini; \u00e8 stato restaurato nel 2005 e riaperto al pubblico in coincidenza con il bicentenario della nascita del grande pensatore.\nIl percorso tematico.\nIl museo-sacrario conserva documenti e cimeli che illustrano - sia in senso cronologico che tematico - un percorso storico che va dalla rivolta popolare generata dal \"Che l'inse?\" (\"Chi ha ad iniziare?\") del giovane \"Balilla\" all'era giacobina di inizio XIX secolo, dalla Repubblica Ligure, ai primi fermenti della Giovine Italia, dallo statuto firmato da Carlo Alberto di Savoia nel 1848, alle guerre di indipendenza, dall'impresa dei Mille, a Roma Capitale nel 1849 con la reggenza del triumvirato Mazzini-Saffi- Armellini.\nIn precedenza, la struttura era ospitata all'ultimo piano del Palazzo Bianco, nell'attuale Via Garibaldi, un tempo la \"Via Aurea\", dove ha sede il Comune e dove sono ubicati i pi\u00f9 bei palazzi genovesi.\nL'antica sede venne inaugurata il 5 maggio 1915 in occasione del cinquantacinquesimo anniversario della spedizione dei Mille. \nNello stesso giorno il poeta Gabriele D'Annunzio rivolse dallo scoglio di Quarto un appassionato discorso alla folla accorsa per i festeggiamenti (e due settimane dopo l'Italia sarebbe stata coinvolta nell'inizio della prima guerra mondiale).\nNella casa natale di Mazzini era gi\u00e0 esistente una sorta di \"sacrario\", adornato con cimeli e documenti relativi al grande pensatore ed esule; il Museo risorgimentale - il cui allestimento fu curato da Achille Neri che ne aveva compilato un catalogo in due volumi, unendo alle opere esposte anche le raccolte bibliografiche e archivistiche del periodo risorgimentale conservate nei depositi del vicino Palazzo Rosso - vi fu trasferito soltanto nel 1934, con l'arricchimento dell'archivio e della biblioteca che costituiscono tutt'oggi una fondamentale componente dell'annesso Istituto Mazziniano.\nPersonaggi ed eventi storici.\nIn quattordici sale disposte su pi\u00f9 piani tra di loro collegate e supportate da moderne tecnologie multimediali, sono testimoniati - con bandiere ed alabarde, quadri, stampe, fotografie, libri, gessi, armi, uniformi garibaldine e dei Carabinieri genovesi, vari oggetti, come la chitarra di Mazzini creata dal liutaio Gennaro Fabbricatore e mobilia d'epoca - oltre cento anni di storia di Genova e dell'unificazione d'Italia, dalla met\u00e0 del XVIII alla met\u00e0 del XIX secolo.\nViene dato conto - oltre che dei protagonisti delle lotte, delle sconfitte ma soprattutto del sogno della Giovine Italia (con in testa Carlo Pisacane) - di episodi per certi versi misconosciuti dalla storiografia ufficiale, come la rivolta di Genova del 1849.\nIn particolare, nell'archivio del museo sono conservati oltre 60.000 manoscritti su personaggi ed associazioni rappresentativi del movimento democratico mazziniano, le carte di Jacopo Ruffini e dei suoi fratelli Agostino e Giovanni, quelle di Goffredo Mameli e della Confederazione Operaia attiva dal 1854 al 1925. Tra gli scritti di Mazzini figurano gli \"Zibaldoni giovanili\" e alcuni capitoli dei \"Doveri dell'uomo\".\nLa biblioteca ospita invece oltre 40.000 tra libri, opuscoli storici, giornali, oltre a 35.000 unit\u00e0 provenienti dalla raccolta della Biblioteca popolare Giuseppe Mazzini, giunta integra dalla sua fondazione, avvenuta nel 1905.\nDi particolare rilievo - oltre naturalmente a quelle dedicate a Giuseppe Mazzini e a Giuseppe Garibaldi - sono le sezioni che riguardano Goffredo Mameli e il suo inno \"dedicato agli italiani\" - musicato sul testo di Michele Novaro - di cui \u00e8 esposto l'autografo; ugualmente l'epopea garibaldina in tutto il suo svolgersi \u00e8 doviziosamente illustrata.\nIl percorso cronologico va ad intrecciarsi con momenti di approfondimento su particolari temi e personaggi, come nel caso - di particolare suggestione e ricchezza informativa - del quadro di Tetar van Elven che illustra i momenti immediatamente precedenti la partenza della spedizione dei Mille dallo scoglio di Quarto nella notte fra il 5 ed il 6 maggio del 1860."}
{"id": "115832", "revid": "339392", "url": "https://it.wikipedia.org/wiki?curid=115832", "title": "Museo dell'Accademia Ligustica di Belle Arti di Genova", "text": ""}
{"id": "115834", "revid": "104265", "url": "https://it.wikipedia.org/wiki?curid=115834", "title": "Mulattiera", "text": "La mulattiera \u00e8 una strada rurale a fondo naturale (solitamente sterrata, ma non di rado erbosa o sassosa) simile al sentiero, ma pi\u00f9 ampia e atta anche alla circolazione di animali da soma; essa si distingue inoltre dal tratturo per la minore larghezza, il che la rende inidonea alla circolazione di grandi greggi o armenti, come \u00e8 invece necessario nel caso della transumanza; prima dello sviluppo della rete stradale vera e propria, essa rappresentava la via di collegamento tra i paesi e le campagne, o talvolta (nelle aree pi\u00f9 impervie) collegava i centri abitati tra di loro; secondo la moderna normativa italiana, sentieri, mulattiere e tratturi (in quanto strade a fondo naturale) sono tra loro equiparate.\nDescrizione.\nStruttura e scopi.\n\u00c8 fondamentalmente un percorso in terra battuta, sterrato o roccia levigata a volte fiancheggiato o protetto da muretti realizzati a secco con pietre e sassi trovati sul luogo, o direttamente scavato nella roccia. Il suo percorso non \u00e8 agevole da percorrere a piedi o con bicicletta date le pendenze e le asperit\u00e0 presenti. La mulattiera, oggi sempre meno presente, serviva sia come via di collegamento a cavallo tra i vari appezzamenti terrieri che al transito del bestiame (il termine \"mulattiera\" deriva proprio da mulo). Spesso la loro formazione \u00e8 dovuta al semplice e continuo passaggio sul fondo roccioso o erboso dell'animale domestico lasciato allo stato brado o guidato dai pastori. Si trovano in tutte le regioni italiane, d'Europa e del mondo, soprattutto nelle regioni montagnose o ad alta concentrazione agricola."}
{"id": "115835", "revid": "439868", "url": "https://it.wikipedia.org/wiki?curid=115835", "title": "Michael Stuart Brown", "text": ""}
{"id": "115836", "revid": "339392", "url": "https://it.wikipedia.org/wiki?curid=115836", "title": "Pr\u00e0", "text": ""}
{"id": "115838", "revid": "287204", "url": "https://it.wikipedia.org/wiki?curid=115838", "title": "Wadi al-Salam", "text": "W\u0101d\u012b al-Sal\u0101m (in Arabo: La Valle della Pace) \u00e8 il pi\u00f9 grande cimitero islamico ed uno dei cimiteri pi\u00f9 grandi al mondo. Situato a Najaf, in Iraq (una delle citt\u00e0 sacre dell'Islam sciita), questo cimitero contiene molte tombe di Profeti ed \u00e8 situato vicino alla Moschea dell'Imam Ali, dove \u00e8 sepolto il quarto califfo dell'Islam sunnita e il primo Imam dell'Islam sciita.\nPer questo, quasi tutti gli Sciiti in Iraq ambiscono d'essere seppelliti in questo cimitero.\nIl cimitero copre 6 km\u00b2 (1485.5 acri) e nei 14 secoli di vita dell'Islam, ha ospitato approssimativamente 5 milioni di corpi che, tuttavia, essendo stati semplicemente inumati, non sarebbero all'occorrenza riesumabili."}
{"id": "115840", "revid": "31886", "url": "https://it.wikipedia.org/wiki?curid=115840", "title": "Cementerio de la Almudena", "text": "Il cimitero di Nostra Signora dell'Almudena, \u00e8 il pi\u00f9 grande cimitero di Madrid (Spagna). Dal 1920 in poi le persone sepolte (stimate in oltre cinque milioni) hanno superato gli abitanti di Madrid. Tra i sepolti pi\u00f9 noti vi sono:"}
{"id": "115845", "revid": "39224", "url": "https://it.wikipedia.org/wiki?curid=115845", "title": "Stella di Betlemme", "text": "La stella di Betlemme \u00e8 quel fenomeno astronomico che, secondo il racconto del \"Vangelo secondo Matteo\" (), guid\u00f2 i Magi a far visita a Ges\u00f9 appena nato.\nLa dicitura comunemente pi\u00f9 diffusa in Italia per indicare la stella di Betlemme \u00e8 la contraddittoria stella cometa, che accorpa due corpi celesti completamente dissimili tra loro: la stella che \u00e8 di grandi dimensioni e si trova a enormi distanze dal sistema solare e nel firmamento appare fissa e puntuale; la cometa che \u00e8 di piccole dimensioni e si trova all'interno del sistema solare e nel firmamento appare mobile e con una forma e dimensione non puntuale.\nLa storicit\u00e0 del racconto \u00e8 discussa. Storici non-cristiani e alcuni biblisti cristiani lo vedono come un dettaglio di un racconto midrashico di carattere haggadico. Altri biblisti cristiani ne ammettono la veridicit\u00e0 storica. Altri identificano la stella con una triplice congiunzione di Giove, Saturno e Marte verificatasi nel 7 a.C. nella costellazione dei Pesci.\nIl dibattito antico sulla natura della stella.\nGi\u00e0 nell'antichit\u00e0 le opinioni dei cristiani erano discordi, anche perch\u00e9 le opinioni dei filosofi sulla natura dei corpi celesti erano confuse. Secondo il filosofo ebreo Filone di Alessandria e prima di lui Platone e gli Stoici, le stelle \"sono creature viventi, ma di un genere interamente spirituale\". Perfino Aristotele espresse giudizi contraddittori sull'argomento. L'identificazione delle stelle con gli angeli traspare in molti testi biblici o della letteratura giudaica. Perci\u00f2 diversi padri della chiesa, fra cui Giovanni Crisostomo, non videro alcuna contraddizione nel fatto che una stella, cio\u00e8 un angelo, scendesse in terra a guidare i Magi sino alla stalla di Ges\u00f9, secondo la narrazione popolare e in analogia alla guida data a Israele durante l'Esodo (; ; ; ).\nUna linea di pensiero completamente diversa compare in Origene di Alessandria, che sostenne che dovesse trattarsi di un evento naturale e non miracoloso. San Gerolamo, poi, combatt\u00e9 l'idea che le stelle potessero essere angeli e finalmente nel 553 il Concilio di Costantinopoli II escluse tassativamente che i pianeti o le stelle potessero avere un'anima.\nLa maggior parte degli esegeti antichi, quindi, interpretarono la stella come un fenomeno celeste inanimato, naturale o portentoso, ma senza identificarlo con una cometa. Nell'iconografia cristiana antica, infatti, la stella non \u00e8 mai rappresentata con la coda. L'esempio pi\u00f9 antico \u00e8 un affresco delle Catacombe di Priscilla (III-IV secolo).\nLa comune rappresentazione a forma di cometa e la dicitura \"stella cometa\" risalgono al fatto che Giotto, impressionato dal passaggio della Cometa di Halley nel 1301, la disegn\u00f2 appunto come una cometa dalla lunga coda nella Cappella degli Scrovegni a Padova. A partire dal XV secolo il particolare ha avuto una straordinaria fortuna artistica, in particolare nelle rappresentazioni della Nativit\u00e0 e del presepe.\nLa coda risponde al desiderio di rappresentare un oggetto celeste che indichi una direzione, in accordo con la lettura popolare del testo evangelico.\nTesto del Vangelo.\nEcco il testo di Matteo, in cui si riportano anche alcuni termini del testo originale greco:\nCome si pu\u00f2 constatare, il racconto biblico non corrisponde esattamente alla comune tradizione popolare cristiana e contiene, invece, utili dettagli che occorre sottolineare:\nStoricit\u00e0.\nL'apparizione della stella e la concomitante presenza dei Magi descritte da Matteo sono ritenute non storiche da molti studiosi - inclusi esegeti cristiani, come Raymond Brown, John Dominic Crossan, Rudolf Bultmann - i quali sostengono che la narrazione della nascita di Ges\u00f9 sia stata modellata su tradizioni ispirate all'Antico Testamento e alla nascita di Mos\u00e8, a sua volta derivata da precedenti tradizioni di altri popoli. Il teologo Raymond Brown, oltre a sottolineare la derivazione della stella e dei magi dal racconto di Balaam (), ritiene che \"davvero nessuno, inclusi gli astronomi, prende il resoconto di Matteo come una storia letterale. Matteo dice che i magi videro la stella (non i pianeti, non una cometa) del Re dei Giudei al suo sorgere (o in Oriente), e che and\u00f2 prima di loro da Gerusalemme a Betlemme e si ferm\u00f2 dove era il bambino. Nella recente letteratura non ho trovato una spiegazione astronomica che si adatti completamente a ci\u00f2\"; lo stesso teologo ritiene, comunque, possibile che qualche fenomeno celeste antecedente - come, ad esempio, l'apparizione della cometa di Halley nel 12 a.C. - possa essere rimasto nella memoria collettiva e adattato da Matteo alla nativit\u00e0 di Ges\u00f9. Raymond Brown nota anche come nel racconto \"molte caratteristiche sono sconcertanti. Se Erode e tutta Gerusalemme sapevano della nascita del Messia a Betlemme [i Magi e la stella] (Mt2:3), e infatti Erode massacr\u00f2 i figli di un'intera citt\u00e0 nel corso della ricerca di Ges\u00f9 (2:16), perch\u00e9 pi\u00f9 tardi nel suo ministero nessuno sembra conoscere le meravigliose origini di Ges\u00f9 (13:54-55), e il figlio di Erode non ricorda nulla di lui (14:1-2)?\" e, inoltre, lo studioso osserva che \"l'incapacit\u00e0 di Erode di trovare il bambino a Betlemme sarebbe perfettamente comprensibile in una storia in cui non c'erano magi venuti dall'Oriente e dove aveva solo una conoscenza generale delle Scritture su Betlemme a guidarlo. Diventa ridicolo quando la strada verso la casa \u00e8 stata segnalata da una stella che si \u00e8 fermata su di essa, e quando il percorso verso la porta della casa in un piccolo villaggio \u00e8 stato evidenziato dalla presenza di stranieri esotici [i Magi]\".&lt;br&gt;Concordemente, il teologo Rudolf Bultmann rileva l'esistenza di precedenti paralleli, biblici ed extrabiblici, per il racconto dell'adorazione dei Magi e il \"motivo della stella che annunci\u00f2 la nascita dell'eroe, e il motivo della stella che indic\u00f2 la strada alla nascita di un re\". &lt;br&gt;In merito alla storicit\u00e0 della narrazione stella-Magi, anche il biblista Mauro Pesce osserva che \"tutto lascia pensare che la vicenda dei Magi sia solo un artificio letterario-propagandistico. Matteo scrisse intorno all\u2019anno 80, quando la nuova religione si stava diffondendo fuori dalla Palestina. Probabilmente il suo vangelo volle lanciare un messaggio ai non-Ebrei, dicendo che Ges\u00f9 si era rivelato anche e soprattutto a loro: infatti per gli Ebrei i magi erano \u00abgentili\u00bb, cio\u00e8 pagani; eppure, secondo Matteo, seppero dell\u2019arrivo del Messia prima del clero di Gerusalemme\". Concordemente Francesco Sforza Barcellona, docente di Storia del cristianesimo all\u2019Universit\u00e0 di Roma-Tor Vergata, sottolinea che \"nel racconto evangelico ci sono messaggi in codice anche per gli Ebrei. Evidente \u00e8 lo sforzo di far quadrare la figura di Ges\u00f9 con le profezie bibliche. Per esempio nel Salmo 71 (ora 72) si prediceva che al Messia sarebbe stato donato \u00aboro d\u2019Arabia\u00bb e che \u00abi re degli Arabi e di Saba\u00bb (leggi Yemen) gli avrebbero \u00abofferto tributi\u00bb. Ed ecco l\u2019adorazione dei Magi, che con il loro oro \u00ablegittimano\u00bb Ges\u00f9 in base ai parametri biblici\".\nSignificato simbolico.\nLa presenza di una stella alla nascita di Ges\u00f9 \u00e8 un simbolo messianico. Il riferimento biblico \u00e8 la profezia di Balaam su una stella, che sarebbe spuntata da Giacobbe . Bench\u00e9 la stella sia stata spesso identificata col Re Davide, gi\u00e0 prima della nascita di Cristo alcuni ebrei l'avevano identificata col Messia. Nel secondo secolo Origene ed Ireneo di Lione richiamarono questa profezia proprio in relazione alla Stella di Betlemme. L'identificazione messianica \u00e8 ancora pi\u00f9 chiara nella versione dei LXX (quella normalmente utilizzata dagli evangelisti), in cui lo \"scettro\", che sorge in Israele, \u00e8 tradotto in greco con \"uomo\". &lt;br&gt; La profezia \"Una stella spunta da Giacobbe e uno scettro sorge da Israele, spezza le tempie di Moab e il cranio dei figli di Set\" () - come evidenziato da vari studiosi, tra cui il teologo Raymond Brown - prefigura infatti l'apparizione di un astro eccezionale per il trionfo di Israele, e del suo Messia, sui nemici e, inoltre, anche \"l'ispirazione diretta per la storia dei magi proviene dal racconto di Balaam\" - sempre contenuto nel libro dei Numeri, capitoli dal 22 al 24 - facente riferimento all'indovino Balaam e a Balak, re di Moab, il quale ricever\u00e0 da Balaam una rivelazione che frustrer\u00e0 i suoi piani, creando delle similitudini con Erode e i Magi. &lt;br&gt; In accordo con la profezia di Balaam, il tema della \"luce\" compare in molte altre profezie tradizionalmente applicate al Messia, fra cui quella a cui questo passo \u00e8 maggiormente collegata . &lt;br&gt; Il carattere \"nazionalistico\" della profezia di Baalam potrebbe essere il motivo per cui la stella non compare nel vangelo di Luca, diretto ai \"gentili\" e agli ebrei ellenizzati.\nInterpretazione \"midrashica\".\nAlcuni biblisti moderni seguono tuttora le tesi di Giovanni Crisostomo sopra delineate, integrandole con il metodo storico-critico di lettura dei testi biblici: la stella di Betlemme, quindi, potrebbe essere una invenzione narrativa appartenente al genere letterario ebraico del midrash. Il narratore avrebbe semplicemente voluto affermare in modo indiretto che Ges\u00f9 era il Messia annunciato dall'Antico Testamento e avrebbe utilizzato a questo scopo gli stessi elementi simbolici usati dai profeti, senza probabilmente avere n\u00e9 la consapevolezza, n\u00e9 l'intenzione di introdurre elementi soprannaturali, che secoli dopo (ma non ai suoi tempi, come discusso sopra) molti lettori avrebbero considerato inverosimili.\nInterpretazione dei \"Testimoni di Geova\".\nSecondo i Testimoni di Geova questa stella era \"un maligno stratagemma di Satana, il quale \u00e8 in grado di produrre fenomeni del genere\", per le seguenti motivazioni:\nTentativi di identificazione astronomica.\nGli indizi astronomici utilizzati per spiegare la narrazione del vangelo di Matteo sono di due tipi: eventi astronomici eccezionali di grande effetto visibile come il passaggio di una cometa o il formarsi di una supernova oppure congiunzioni planetarie di speciale significato astrologico.\nQueste ultime spiegherebbero meglio come i Magi abbiano potuto capire di doversi recare proprio a Gerusalemme, dato che l'orientamento di ogni stella o evento astronomico rispetto ai punti cardinali cambia continuamente per effetto della rotazione terrestre; solo la stella polare resta fissa. Un evento astronomico naturale, quindi, non potrebbe indicare la direzione da Babilonia a Gerusalemme e infatti solo per il brevissimo tratto fra Gerusalemme e Betlemme (8\u00a0km) Matteo dice che la stella \"precedeva\" i Magi, indicando che essa si trovava in direzione sud nell'ora di approssimata durata dell'ultimo tratto di viaggio.\nI due tipi di evento potrebbero anche essere combinati fra loro, assegnando a una congiunzione planetaria il ruolo \"informativo\" e a una supernova o a una cometa il ruolo \"direzionale\". Questa ipotesi fu proposta per la prima volta da Keplero e successivamente adottata da diversi autori, anche recenti.\nDato che la morte di Erode \u00e8 datata perlopi\u00f9 al 4 a.C., la maggior parte degli studiosi ha esaminato il periodo 8-4 a.C.; alcuni lavori, per\u00f2, hanno trovato interessanti eventi astronomici anche nel successivo periodo 3-1 a. C., il biennio immediatamente precedente la data tradizionale di nascita di Ges\u00f9.\nEventi astronomici spettacolari.\nL'ipotesi di un evento eccezionale \u00e8 in accordo con la descrizione fornita dal Protovangelo di Giacomo, uno scritto apocrifo del secondo secolo, secondo cui la Stella era \u201ctanto brillante da far scomparire le altre stelle\u201d. La fonte, tuttavia, non \u00e8 sufficientemente attendibile da considerare vincolante questo dettaglio. Un evento eccezionale, inoltre, sarebbe stato notato da tutti ed Erode non avrebbe avuto bisogno di chiedere ai Magi la data precisa di inizio dell'evento. L'evento eccezionale, se davvero ebbe luogo, deve essere stato preceduto da altri eventi astronomici, il cui significato era comprensibile solo da astrologi.\nUna cometa.\nL'ipotesi che la stella di Betlemme fosse una cometa, o qualcosa di simile, risale a Origene, che non si basa su tradizioni precedenti, ma suppone che si sia trattato di una nuova \"stella\", cio\u00e8 di un evento eccezionale, probabilmente allo scopo di non deviare dal rifiuto della pratica astrologica, consueto fra i cristiani. Origene cita il perduto trattato \"Sulle comete\", scritto dal precettore di Nerone, Cheremone, secondo il quale era prassi accettata che l'apparizione di comete o nuovi astri segnalasse la nascita di importanti personaggi ed era quindi plausibile che i Magi si fossero messi in viaggio al suo apparire.\n\u00c8 stato proposto che la Stella fosse la cometa di Halley, che fu visibile nel 12 a.C., ma questa data non \u00e8 compatibile con l'opinione corrente della maggior parte degli storici, che datano la nascita di Ges\u00f9 tra il 7 e il 4 a.C. Non si conosce il passaggio di altre comete nel periodo d'interesse, eccetto forse un evento del 5 a.C., descritto dagli astronomi cinesi come una cometa, ma oggi spesso reinterpretato come una supernova. L'identificazione della Stella con questa cometa \u00e8 sostenuta, ad esempio, da Colin Humphreys, che la utilizza per datare la nascita di Cristo attorno alla Pasqua del 5 a.C.\nCome detto sopra, l'identificazione della \"stella\" con una cometa divent\u00f2 opinione comune solo nel XV secolo, un secolo dopo l'opera di Giotto.\nUna Nova.\nAlcuni studi, invece, hanno trovato traccia di esplosione di supernove:\nLa congiunzione Giove-Saturno.\nAlcuni studiosi hanno suggerito che la stella di Betlemme non fosse una stella o una cometa, ma un brillamento dovuto al pianeta Giove in congiunzione con altri pianeti meno luminosi. Giovanni Keplero (\"De anno natali Christi\", 1614) per primo segnal\u00f2 che nel 7 a.C. vi fu una tripla congiunzione di Giove con Saturno e Marte nella costellazione dei Pesci. Il fenomeno aveva attirato l'attenzione anche degli astronomi caldei, che lo avevano previsto sin dall'anno precedente. La tavoletta con la previsione del fenomeno, datata 8 a. C., \u00e8 stata trovata in ben quattro copie in siti diversi (fatto molto raro); ci\u00f2 segnala l'interesse degli astrologi antichi per il fenomeno.\nTuttavia, gli eventi astrali del 7-6 a.C. rimangono i pi\u00f9 interessanti dalla maggioranza degli studiosi, soprattutto la congiunzione tripla (cio\u00e8 che \u00e8 avvenuta tre volte in un ristretto periodo di tempo, di qualche mese) tra Giove e Saturno, probabilmente verificatasi nella costellazione dei Pesci tra il 7 e il 6 a.C..\nUna congiunzione Giove-Saturno nella stessa costellazione, escludendo la precessione degli equinozi, si verificherebbe, secondo Keplero, con un ciclo di circa 800 anni solari.\nGenericamente, i pianeti Giove e Saturno, molto brillanti nel cielo, si allineano col Sole sempre ogni 19 anni e 314 giorni e, normalmente, queste congiunzioni sono brevissime, cio\u00e8 visibili solo per poche ore all'alba o al tramonto, o addirittura invisibili, quando, ad esempio, il nostro pianeta si trova in opposizione. Tuttavia, partendo dal fatto che il periodo di rivoluzione terrestre \u00e8 molto pi\u00f9 breve di quello degli altri due pianeti, la Terra riesce ad allinearsi qualitativamente con Sole, Giove e Saturno prima che essi si separino significativamente. Ne consegue che l'allineamento geocentrico dei due pianeti ha lo stesso periodo medio del loro allineamento eliocentrico, ma in modo pi\u00f9 irregolare (cio\u00e8 anticipando o posticipando di qualche mese), a causa, appunto, del moto di rivoluzione terrestre. Quando la Terra si trova esattamente allineata sia con i due pianeti sia nel giorno in cui essi sono allineati col Sole, si dice che la congiunzione avviene per allineamento di tipo eliocentrico; in questo caso, avvengono altre due congiunzioni, circa cento giorni prima e circa cento giorni dopo quel giorno, e queste causate invece da un solo allineamento di tipo geocentrico (cio\u00e8 che avviene solo col pianeta Terra). Queste tipo di congiunzioni vengono dette multiple o anche triple, perch\u00e9 avvengono per tre volte in un periodo ristretto di tempo (6-7 mesi). Esse sono un effetto dovuto alla maggior velocit\u00e0 angolare della Terra, che determina un moto retrogrado apparente sia di Giove che di Saturno, nel periodo fra la prima e la terza congiunzione. L'effetto \u00e8 maggiormente visibile col pianeta pi\u00f9 vicino a noi, e cio\u00e8 Giove; il suo moto retrogrado apparente \u00e8 pi\u00f9 veloce, e lo riporta, in breve tempo, ad intersecare nuovamente la traiettoria di Saturno. Quando poi il moto retrogrado si esaurisce, e il moto apparente \u00e8 accelerato nella normale direzione, avviene infine l'ultima congiunzione.\nIn alcuni casi, pu\u00f2 verificarsi un effetto simile anche senza attendere 800 anni; se nel giorno dell'allineamento eliocentrico la Terra, pur non essendo perfettamente allineata con Giove e Saturno, si trovasse, comunque, in un settore angolare di circa 30\u00ba, si verificherebbero delle congiunzioni multiple, anche se non pi\u00f9 equidistanziate nei mesi. La congiunzione centrale del periodo del fenomeno potrebbe sovrapporsi ad una di quelle estreme, per cui una congiunzione tripla si potrebbe ridurre ad una pseudodoppia.\nQuesto ultimo tipo di congiunzioni multiple si verificherebbe, in media, ogni 120 anni. Infatti, l'arco fra -30\u00b0 e +30\u00b0 \u00e8 1/6 dell'angolo giro di 360\u00b0, perci\u00f2 vi \u00e8 una congiunzione multipla ogni sei. Il fenomeno, per\u00f2, \u00e8 molto irregolare: possono esservi eventi multipli consecutivi, e altri distanziati anche di secoli. Secondo De Cesaris, quelle in cui la Terra \u00e8 anch'essa molto prossima all'allineamento eliocentrico, si verificano, in media, ogni 500 anni. La frequenza si riduce ulteriormente se si richiedono delle condizioni aggiuntive, come il verificarsi entro una specifica casa dello Zodiaco.In ogni caso, l'effetto, visto dal suolo terrestre, risulterebbe di due astri molto luminosi e molto vicini, quasi a sembrarne uno solo, per un soddisfacente periodo di tempo di qualche settimana o mese.\nGli astronomi, nel corso dei secoli, determinarono l'esistenza di una di queste congiunzioni triple proprio tra il 6 e il 7 a.C., o anche solo lungo il solo anno 7 a.C. Ad esempio, secondo Keplero, questa congiunzione tripla avrebbe avuto luogo nelle date gregoriane del 29 maggio, 29 settembre e 5 dicembre, appunto dell'anno 7 a.C., ma i calcoli di altri autori spostano queste date di alcuni giorni, o prima o dopo. La congiunzione quasi-eliocentrica del 29 settembre si verific\u00f2 nei pressi della luna piena, e poco dopo l'equinozio d'autunno.\nGiove e Saturno entrarono nella costellazione dei Pesci, in corrispondenza all'equinozio di primavera, visibili a oriente subito dopo il tramonto, e vi rimasero per circa un anno, avvicinandosi tra loro per ben tre volte. Prima di uscirne furono raggiunti anche da Marte. Perci\u00f2 nel febbraio del 6 a.C. vi furono simultaneamente le congiunzioni di Giove con la Luna e di Marte con Saturno, entrambe nella costellazione Pesci. Poco dopo Giove entr\u00f2 nella costellazione dell'Ariete, dove secondo l'astronomo Michael Molnar ebbe due congiunzioni con la luna, cos\u00ec prossime da essere occultato (evento calcolabile con i computer odierni, ma non prevedibile nell'antichit\u00e0). Secondo Molnar furono particolarmente significativi l'occultamento del 17 aprile e la stazionariet\u00e0 di Giove il 19 dicembre del 6 a.C..\nNegli anni 7-6 a.C. vi fu comunque una sequenza di eventi astrali durata circa diciotto mesi, variamente interpretata dagli studiosi utilizzando testi astrologici ebraici, ellenistici e babilonesi. La sequenza era centrata sul pianeta Giove, il pi\u00f9 luminoso dopo Venere e quello che nella mitologia antica era il Dio creatore degli uomini (Marduk per i Babilonesi, Zeus per i Greci).\nMa come mai una di queste congiunzioni planetarie potrebbe aver spinto i Magi alla corte di Erode? Occorre evidentemente che l'evento fosse considerato eccezionale, e che avesse un particolare significato astrologico. Gi\u00e0 nell'VIII secolo d.C. l'astrologo persiano Masha'allah ibn Athari, utilizzando dati e teorie astrologiche di origine iranica e babilonese, sostenne che ogni importante cambiamento religioso o politico, fra cui le nascite di Cristo e di Maometto, era collegato alla congiunzione fra Giove e Saturno. Un'interpretazione pi\u00f9 dettagliata, basata su notizie fornite da Isaac Abrabanel, uno scrittore medievale ebreo, \u00e8 pubblicata da Rosenberg. Il pianeta Saturno sarebbe il Padre divino, Giove il figlio e la costellazione dei Pesci sarebbe collegata con il popolo di Israele. Anche secondo l'assiriologo Simo Parpola l'evento del 7 a.C. sarebbe risultato di grande importanza per gli astrologhi caldei e avrebbe annunciato \"la fine del vecchio ordine del mondo e la nascita di un nuovo re mandato da Dio\". Infine Ettore Bianchi, Mario Codeb\u00f2 e Giuseppe Veneziano hanno sottolineato che proprio all'epoca della nascita di Cristo vi fu il trapasso dall'Era dell'Ariete all'Era dei Pesci, per cui durante gli equinozi il Sole sarebbe entrato nelle costellazioni dei Pesci e della Vergine e sarebbe dovuta ritornare l'Et\u00e0 dell'oro. Qualunque evento astrale nella costellazione dei Pesci avrebbe avuto una risonanza fortissima fra gli astrologi di qualsiasi cultura, come testimonia anche l'ecloga IV di Virgilio, in cui si canta l'avvento dei \"Saturnia Regna\". Secondo l'astrologia iranica e indiana l'et\u00e0 dell'oro torna ogni dodicimila anni.\nAlcuni esempi illustrativi.\nI dati astronomici sopra illustrati sono numerosi e le incertezze sulla datazione della nascita di Ges\u00f9 cos\u00ec ampie, che non c'\u00e8 difficolt\u00e0 a trovare molteplici possibilit\u00e0 d'accordo. Le possibilit\u00e0 sono accresciute anche dalla molteplicit\u00e0 degli eventi biblici: il primo segnale astrologico potrebbe corrispondere non alla nascita, ma al concepimento di Ges\u00f9 o addirittura a quello dell'annuncio a San Zaccaria, che diede l'avvio alla sequenza di eventi. La significativit\u00e0 di ogni coincidenza \u00e8 quindi limitata.\nA titolo illustrativo, riassumiamo alcune possibilit\u00e0:\nAltre congiunzioni planetarie.\nAltre sette congiunzioni, molto significative dal punto di vista astrologico, ebbero luogo negli anni 3-2 a.C (cio\u00e8 nei due anni antecedenti la presunta data di nascita di Ges\u00f9 secondo la tradizione cristiana connessa con la storia). Tre di esse implicarono sempre Giove, con la stella Regolo della costellazione del Leone, anch'essa un simbolo regale. Altre, verificatesi sempre nei pressi di Regolo, implicarono Venere e altri pianeti, fra cui Marte e Mercurio.\nParticolarmente interessante \u00e8 la congiunzione di Giove con Venere verificatasi il 17 giugno del 2 a.C. Essa si verific\u00f2 nella costellazione del Leone (simbolo della trib\u00f9 di Giuda seconda la Genesi ) e precisamente nei pressi di Regolo (nome che significa \"piccolo re\"). Se essa viene interpretata come un'indicazione celeste del concepimento di Ges\u00f9, la sua nascita cadrebbe circa alla Pasqua del successivo anno 1 a.C. (6 aprile). Una nascita in occasione di questa festa, quando tutti i giudei dovevano recarsi a Gerusalemme, spiegherebbe come mai non si trov\u00f2 posto per Giuseppe e Maria a Betlemme (Luca 2,7) e si accorderebbe con il pernottamento all'addiaccio dei pastori meglio di una nascita in dicembre."}
