{"id": "109353", "revid": "697352", "url": "https://it.wikipedia.org/wiki?curid=109353", "title": "Giuseppe Tornatore", "text": "Tra i vari premi che ha vinto figurano un Golden Globe, un Grand Prix Speciale della Giuria al Festival di Cannes del 1989 due premi BAFTA e dieci David di Donatello. Il suo film \"Nuovo Cinema Paradiso\" ha vinto l'Oscar al miglior film in lingua straniera.\nBiografia.\nInizi.\nNato a Bagheria, in provincia di Palermo, il 27 maggio 1956, figlio di Peppino Tornatore, un sindacalista della CGIL, fin da giovane manifesta una forte attrazione per il mondo del cinema e dell'immagine; ad insegnargli i primi rudimenti in tale campo \u00e8 il famoso fotografo e operatore cinematografico bagherese Mimmo Pintacuda. A soli sedici anni riesce a mettere in scena a teatro opere di maestri come Luigi Pirandello e Eduardo De Filippo. Si diploma con il massimo dei voti al liceo classico Francesco Scaduto di Bagheria. Prima di dedicarsi completamente al cinema frequenta qualche lezione alla facolt\u00e0 di lettere a Palermo. Dopo gli inizi a teatro si accosta in seguito al mondo della settima arte attraverso alcune esperienze documentaristiche e televisive: in particolare il documentario (in superotto) \"Il carretto. Immagini di un'antica cultura\" (1979). Nel 1979 \u00e8 eletto consigliere comunale a Bagheria con il P.C.I.. Il suo esordio avviene sulla Rai il 5 marzo 1981, con il documentario \"Ritratto di un rapinatore\".\nRealizza poi, sempre per la redazione siciliana di Rai Tre, \"Incontro con Francesco Rosi\" (1981), \"Le minoranze etniche in Sicilia\" (1982, vincitore di un premio al Festival di Salerno), \"Diario di Guttuso\" (1982), e \"Scrittori siciliani e cinema: Verga, Pirandello, Brancati e Sciascia\" (1983). Nel 1984 collabora con Giuseppe Ferrara per \"Cento giorni a Palermo\", del quale \u00e8 produttore, oltre che co-sceneggiatore e regista della seconda unit\u00e0. Due anni dopo esordisce come regista sul grande schermo con \"Il camorrista\", tratto dall'omonimo romanzo di Giuseppe Marrazzo e incentrato sulla storia del noto boss della camorra Raffaele Cutolo (nel film chiamato \"'O Professore 'e Vesuviano\").\nIl film riceve una buona accoglienza sia da parte del pubblico sia dalla critica e Tornatore vince il Nastro d'argento al miglior regista esordiente. L'incontro con il produttore Franco Cristaldi porta nel 1988 alla genesi di \"Nuovo Cinema Paradiso\", film che riscuote successo in tutto il mondo, donando notoriet\u00e0 internazionale al regista, e che vede l'inizio di una prolifica collaborazione con il compositore Ennio Morricone. Dopo alcuni imprevisti, tra i quali vari tagli e la proiezione bloccata dopo il primo fine settimana in tutte le sale italiane, il film si aggiudica il gran premio della giuria al Festival di Cannes e l'Oscar al miglior film straniero e, negli anni, viene riconosciuto come una delle pellicole pi\u00f9 importanti della storia del cinema. Nel 1989 gli viene conferito il Premio Flaiano per la sceneggiatura per il lavoro svolto su \"Il camorrista\" e \"Nuovo Cinema Paradiso\".\nI successi dopo l'Oscar.\nNel 1990 gira \"Stanno tutti bene\", film che racconta il viaggio di un anziano padre siciliano alla ricerca dei figli sparsi in tutta Italia, interpretato da Marcello Mastroianni. Nel 1991 collabora al film collettivo \"La domenica specialmente\" con l'episodio \"Il cane blu\". Nel 1994 gira \"Una pura formalit\u00e0\", presentato in concorso al Festival di Cannes, che rappresenta un punto di svolta nel suo stile di regia, che cambia radicalmente. Nel film compaiono due star come il regista Roman Pola\u0144ski (nel ruolo di attore) e G\u00e9rard Depardieu. Nel 1995 torna a girare un documentario, \"Lo schermo a tre punte\", nel quale racconta la sua Sicilia. Sempre nel 1995 dirige \"L'uomo delle stelle\", con Sergio Castellitto nel singolare ruolo di \"ladro di sogni\".\nIl film vince il David di Donatello e il Nastro d'argento al regista del miglior film, nonch\u00e9 il Gran Premio della Giuria al Festival di Venezia. Il film \u00e8 anche candidato agli Oscar nella sezione relativa al miglior film in lingua non inglese. Rimasto positivamente colpito dal monologo teatrale di Alessandro Baricco \"Novecento,\" inizia a pensarne una trasposizione cinematografica: dopo una lunga \"gestazione\" vede la luce \"La leggenda del pianista sull'oceano\", con protagonista l'attore inglese Tim Roth, accompagnato nuovamente dalla colonna sonora di Ennio Morricone. Anche questa pellicola si aggiudica diversi premi: il David di Donatello, l'Efebo d'oro (1999), il Ciak d'oro per la regia e due Nastri d'argento, uno per la regia e uno per la sceneggiatura. Nel 2000 firma la regia di \"Mal\u00e8na\", film con Monica Bellucci che rappresenta una coproduzione italo-statunitense e che si avvale, ancora una volta, delle musiche di Ennio Morricone.\nRitorno sullo schermo.\nDopo sei anni di silenzio, torna al cinema nel 2006 con \"La sconosciuta\", che l'anno successivo si aggiudica tre David di Donatello. Il film \u00e8 stato scelto per rappresentare l'Italia al Premio Oscar 2008, nella selezione per le candidature quale miglior film straniero. Nel 2007 dirige lo spot televisivo di Banca Monte dei Paschi di Siena, ideato dall'agenzia Catoni Associati. Nello stesso anno, nel corso della Cerimonia degli Oscar, viene presentato un suo cortometraggio dedicato al 50\u00ba anniversario del Miglior Film Straniero. Un montaggio in cui scorrono tante immagini di cinema internazionale premiato a Hollywood.\nHa firmato nel 2009 la regia del film \"Baar\u00eca,\" nome siciliano della sua citt\u00e0 natale Bagheria, la cui trama racconta una parte di vita vissuta nella sua citt\u00e0 d'origine. La pellicola, uscita il 25 settembre, ha aperto la 66\u00aa Mostra internazionale d'arte cinematografica di Venezia nella competizione ufficiale. La Lega anti vivisezione, nel proprio ruolo di componente per legge della \"Commissione di revisione cinematografica\", ha criticato la scelta di Tornatore di far realmente uccidere per dissanguamento un animale sul set, senza ricorrere a effetti speciali o alle tecniche di sollievo dal dolore previste in Italia. Tale scena \u00e8 stata girata in territorio tunisino. Il film venne pre-selezionato come film per rappresentare l'Italia agli Oscar 2010, ma non super\u00f2 le selezioni successive e non arriv\u00f2 al quintetto finale. Pubblica anche il libro \"Baar\u00eca, il film della mia vita\", per Rizzoli.\nAnni 2010.\nTornatore ha ricevuto la laurea honoris causa in televisione, cinema e nuovi media dall'Universit\u00e0 IULM di Milano il 1\u00ba dicembre 2010. Ha ricevuto nel 2011 il \"Premio Federico Fellini 8 1/2\" per l'eccellenza artistica al Bif&amp;st di Bari. Lo stesso anno pubblica per Bompiani il libro \"La menzogna del cinema\", con la trascrizione dell'intervento all'universit\u00e0 in occasione della laurea honoris causa. Sempre nel 2011 ha realizzato il cortometraggio celebrativo per la catena di grande distribuzione alimentare Esselunga. Nel 2013 esce il film \"La migliore offerta\", con Geoffrey Rush, Jim Sturgess, Sylvia Hoeks e Donald Sutherland. Il film \u00e8 girato tra Bolzano, Vienna, Trieste, Parma, Milano, Praga e la campagna nei pressi di Roma. Questo film vince numerosi premi in Italia e non solo. \u00c8 impegnato nel 2013 nella pre-produzione di un altro film, prodotto ancora una volta dalla Paco Cinematografica, che dovrebbe vederlo sul set nel febbraio del 2014. Il film, uscito nel 2016 con buona accoglienza di pubblico e intitolato \"La corrispondenza\", narra la storia d'amore a distanza tra una studentessa, interpretata da Olga Kurylenko, e un professore pi\u00f9 anziano, impersonato da Jeremy Irons.\nAccuse di molestie sessuali.\nIl 3 novembre 2017, nel pieno del periodo in cui stanno esplodendo il movimento MeToo ed il caso Harvey Weinstein, viene accusato dalla soubrette Miriana Trevisan di molestie sessuali sulla rivista \"Vanity Fair\". La Trevisan dichiara che sarebbe stata molestata nello studio del regista siciliano vent'anni prima (1997).\nSul quotidiano \"la Repubblica\" Tornatore ha dichiarato di avere la coscienza a posto e di ricordarsi solo di un incontro cordiale: \u00abpertanto respingo le insinuazioni mosse nei miei confronti riservandomi di agire nelle competenti sedi a tutela della mia onorabilit\u00e0\u00bb. Sul quotidiano \"Il Messaggero\" Margherita Buy ha difeso il regista, definendolo un gentiluomo. \nRiconoscimenti.\nPremio BAFTA\nDavid di Donatello\nNastro d'argento\nCiak d'oro\nFestival di Cannes\nEuropean Film Awards\nTaobuk Award"}
{"id": "109354", "revid": "599013", "url": "https://it.wikipedia.org/wiki?curid=109354", "title": "Damiano Pippi", "text": "Caratteristiche tecniche.\nNonostante un'altezza non eccezionale per la disciplina, sal\u00ec alla ribalta agli esordi come schiacciatore per poi reinventarsi con successo nella seconda parte di carriera come libero, il primo nella storia della pallavolo italiana; un ruolo in cui seppe esprimersi al meglio grazie a un'ottima ricezione, fondamentale che ne far\u00e0 tra i migliori giocatori italiani sottorete della sua generazione.\nCarriera.\nClub.\nEsord\u00ec in Serie A1 nel 1988 con la maglia della di Spoleto, emergendo nel ruolo di schiacciatore. Nel 1990 si trasfer\u00ec a Modena, al tramonto dell'epoca della ; rimase nella citt\u00e0 emiliana per il successivo quadriennio, ottenendo come migliore risultato il terzo posto nella \"regular season\" 1993-1994 e, nella stessa stagione, la vittoria della Coppa Italia. Nell'estate del 1994 fu prelevato dalla , militando a Montichiari per una stagione prima di un triennio al di Padova.\nTra il 1997 e il 1998, in coincidenza con l'introduzione nella pallavolo del libero, l'ex martello Pippi, principalmente per volere nell'allora commissario tecnico azzurro Bebeto, si specializz\u00f2 in questo nuovo ruolo e, nonostante l'iniziale ritrosia, ne diventer\u00e0 uno dei migliori interpreti in campo nazionale e internazionale.\nIl cambio di ruolo coincise anche con i maggiori successi della carriera. Segu\u00ec infatti un biennio al con cui vinse nel 1999 il campionato italiano, la Coppa dei Campioni e la Supercoppa europea; tuttavia proprio nella finale play-off per lo Scudetto fu vittima di un grave infortunio che gli far\u00e0 saltare gran parte della stagione successiva. Tra il 2000 e il 2006 visse invece una seconda esperienza a Modena, ottenendo in maglia giallobl\u00f9 un nuovo titolo italiano nella stagione 2001-2002 e la Coppa CEV dell'edizione 2003-2004.\nChiuse la carriera tornando nella sua citt\u00e0 natale, accasandosi al , dove gioc\u00f2 fino al 2010 partecipando nell'ultima stagione al successo in Challenge Cup, rimasto l'unico trofeo della societ\u00e0 umbra.\nNazionale.\nConta 277 presenze nella nazionale italiana tra il 1993 e il 2004, con cui ha preso parte alla vittoriosa epopea della \"generazione di fenomeni\" conquistando, tra gli altri, il titolo mondiale del 1994 e l'argento olimpico ad , pi\u00f9 tre successi in World League e due all'Europeo oltrech\u00e9 affermazioni nella Grand Champions Cup, nella World Top Four e nella Coppa del Mondo.\nDopo il ritiro.\nUna volta ritiratosi dalla pallavolo si \u00e8 dato al tennis, nel quale grazie alle ottime capacit\u00e0 atletiche compete a un discreto livello."}
{"id": "109355", "revid": "113004758", "url": "https://it.wikipedia.org/wiki?curid=109355", "title": "Archimede (disambigua)", "text": ""}
{"id": "109358", "revid": "2080735", "url": "https://it.wikipedia.org/wiki?curid=109358", "title": "Ekaterinburg", "text": " \nEkaterinburg (, ) \u00e8 una citt\u00e0 della Russia, capoluogo dell'Oblast' di Sverdlovsk.\nSituata sul lato orientale degli Urali, \u00e8 il principale centro industriale e culturale della regione degli Urali. La sua popolazione di 1.493.749 abitanti (2020) ne fa la quarta citt\u00e0 della Russia per abitanti. Tra il 1924 e il 1991 la citt\u00e0 fu nota con il nome di Sverdlovsk (\u0421\u0432\u0435\u0440\u0434\u043b\u043e\u0432\u0441\u043a) in onore del leader bolscevico Jakov Sverdlov; la denominazione \u00e8 tuttora usata dalle ferrovie russe e l'oblast' di cui la citt\u00e0 \u00e8 capoluogo ha mantenuto il nome precedente. La citt\u00e0 \u00e8 famosa in tutto il mondo perch\u00e9 nella notte tra il 16 e il 17 luglio 1918 vi furono fucilati l'ultimo Zar Nicola II e i suoi familiari.\nStoria.\nLa citt\u00e0 venne fondata nel 1723 da Vasilij Tati\u0161\u010dev e Georg Wilhelm de Gennin e intitolata alla Grande Martire Caterina, Santa Patrona della zarina Caterina I di Russia, moglie di Pietro il Grande.\nPoco dopo la rivoluzione russa, il 17 luglio 1918, lo zar Nicola II, la moglie Aleksandra F\u00ebdorovna, i loro figli, le Granduchesse Olga, Tat'jana, Marija, Anastasija, lo zarevic Aleksej Nikolaevi\u010d Romanov e alcuni membri del seguito, vennero fucilati dalle guardie della \u010ceka comandate dal commissario bolscevico Jakov Michajlovi\u010d Jurovskij a Ekaterinburg dove erano stati trasferiti da Tobol'sk nel maggio 1918.\nIn quelle settimane le truppe bianche sembravano in grado di avvicinarsi alla citt\u00e0 per liberare la famiglia imperiale, e la decisione di eliminare l'intera famiglia venne quindi presa per eliminare un pericoloso simbolo intorno a cui avrebbero potuto eventualmente raccogliersi i diversi eserciti che si opponevano all'appena instaurato regime bolscevico. Negli anni venti Ekaterinburg divenne un grande centro industriale della Russia. Vi fu costruita la fabbrica di macchinari pesanti della \"Uralma\u0161\".\nDurante la seconda guerra mondiale, molte istituzioni tecniche del governo e intere fabbriche vennero evacuate a Ekaterinburg dalle zone dell'Unione Sovietica colpite dalla guerra (principalmente da Mosca), e molte vi restarono anche dopo la fine del conflitto. Negli anni sessanta, durante il governo Chru\u0161\u010d\u00ebv, molti condomini a cinque piani simili tra loro vennero costruiti attorno alla citt\u00e0. Molti di questi esistono ancora oggi, a Kirovskij, \u010ckalovskij e in altre aree residenziali. Il 1\u00ba maggio 1960, un aereo spia americano Lockheed U-2, pilotato da Francis Gary Powers, venne abbattuto nel cielo sopra Ekaterinburg. Il pilota venne catturato e in seguito scambiato con Rudolph Abel, una spia russa negli USA.\nNell'aprile/maggio del 1979 a Ekaterinburg (allora Sverdlovsk) si verific\u00f2 un'epidemia (piuttosto limitata) di carbonchio, che venne attribuita, da fonti sovietiche, al fatto che i residenti mangiarono carne contaminata. Le agenzie statunitensi ritengono comunque che gli abitanti inalarono un aerosol di spore patogene rilasciate accidentalmente da un impianto militare di microbiologia. Il resoconto del dottor Kanatjan Alibekov sull'epidemia, nel suo libro \"Biohazard\", concorda con la tesi statunitense.\nGeografia fisica.\nTerritorio.\nEkaterinburg si trova a 1.667\u00a0km a est di Mosca ed \u00e8 considerata come il confine tra la Russia europea e quella asiatica. Situata ad est dei monti Urali e attraversata dal fiume Iset', Ekaterinburg \u00e8 circondata dalla foresta, principalmente taiga e da piccoli laghi.\nClima.\nL'inverno \u00e8 solitamente lungo 6 mesi, da novembre a fine aprile. La temperatura durante i mesi di dicembre e gennaio non sale mai al di sopra dello zero, scendendo talvolta anche a meno 40 gradi (anche se di solito ci sono solo una o due settimane con temperature sotto i -25 gradi).\nL'estate \u00e8 corta e dura due mesi giugno e luglio con temperature al di sopra dei 20 gradi e con punte di 35 gradi. Nel mese di agosto ci possono essere sia punte di 30 gradi ma pu\u00f2 anche scendere a 3/4 gradi, e a settembre iniziano le prime nevicate.\nEkaterinburg, a causa della sua posizione esposta ai venti che spirano dalla Siberia, non essendo riparata a est da montagne, \u00e8 soggetta a continui e repentini mutamenti climatici.\nEconomia.\nEkaterinburg \u00e8 un grande centro dell'industria pesante. Nella citt\u00e0 \u00e8 attiva la produzione macchinari pesanti, acciaio, sostanze chimiche, pneumatici e petrolio. Tra le industrie leggere \u00e8 ben sviluppata quella del taglio delle gemme. Nella citt\u00e0 vengono anche prodotti buona parte degli armamenti dell'esercito russo. La pi\u00f9 grande industria di Ekaterinburg sono i famosi stabilimenti di meccanica pesante Uralma\u0161 che, attivati nel quadro dei piani quinquennali dell'Unione Sovietica, sono tra i pi\u00f9 importanti della Federazione russa nel settore della produzione di macchinari e impianti.\nTurismo.\nNel 2015, la citt\u00e0 era una delle prime cinque citt\u00e0 russe pi\u00f9 visitate (le altre erano Mosca, San Pietroburgo, Novosibirsk e Vladivostok) secondo l'indice Global Destinations Cities, basato sul sistema di pagamento Mastercard. Negli ultimi anni, molto lavoro \u00e8 stato fatto per creare un'immagine di Ekaterinburg come centro per il turismo internazionale, come lo svolgimento di vertici per la Shanghai Cooperation Organization (SCO) nel 2008 e nel 2009, o come la fiera internazionale Innoprom nel 2009 e nel 2010. Nel 2014, Ekaterinburg si \u00e8 classificata al terzo posto tra le citt\u00e0 russe pi\u00f9 popolari tra i turisti stranieri, dopo Mosca e San Pietroburgo.\nNel 2015, il flusso totale di turisti in entrata \u00e8 cresciuto del 10% rispetto all'anno precedente, arrivando a 2,1 milioni di persone.Negli ultimi anni, si \u00e8 registrata per\u00f2 una tendenza a ridurre il ruolo del turismo d'affari nel contesto del flusso turistico complessivo: se nel 2013 circa l'80% dei viaggi erano viaggi d'affari, nel 2015 il loro peso era del 67%. \nLa maggior parte dei turisti arriva in citt\u00e0 per la memoria dell'ultimo imperatore russo e della sua famiglia, anche se si stanno sviluppando nuove proposte come quelle che propongono il tema geologico e mineralogico e quello industriale.\nCultura.\nIstruzione.\nLa citt\u00e0 \u00e8 il principale centro culturale degli Urali, e possiede numerose istituzioni di istruzione superiore, tra cui l'Universit\u00e0 di stato degli Urali A. M. Gor'kij (fondata nel 1920), l'Universit\u00e0 Statale d'Arte e Architettura degli Urali, il conservatorio Musorgskij, un istituto politecnico e istituti di mineraria, agraria, silvicoltura, diritto, medicina e pedagogia. Vi sono inoltre una branca dell'Accademia russa delle scienze e diversi istituti di ricerca scientifica. L'esposizione storica del Museo della citt\u00e0 annovera come suo pezzo pi\u00f9 prezioso l'Idolo di Shigir, la pi\u00f9 antica scultura in legno del mondo.\nConfine Europa - Asia.\nA 40\u00a0km a ovest della citt\u00e0 si trova un obelisco circolare con due frecce una a ovest e un'altra a est, che segnala simbolicamente il confine tra Europa e Asia. Come il meridiano di Greenwich, l'Equatore, e altre zone di confine, questo obelisco raccoglie sempre frequenti visite, per non perdere l'opportunit\u00e0 di farsi fotografare con un piede in Europa e l'altro in Asia.\nSport.\nLa principale squadra di calcio di Ekaterinburg \u00e8 il Futbol'nyj Klub Ural, che dal 2013 milita nella massima serie del campionato di calcio russo, la Prem'er-Liga. Le partite casalinghe sono disputate allo Stadio Centrale, che ha ospitato anche alcune partite del campionato mondiale di calcio 2018.\nInfrastrutture e trasporti.\nTrasporto automobilistico.\nLa citt\u00e0 di Ekaterinburg rientra nella top-10 delle citt\u00e0 con pi\u00f9 autoveicoli posseduti dai cittadini. Questo parco automobilistico aumenta ogni anno del 6-14%. Il problema dell'eccesso automobilistico \u00e8 iniziato negli anni '80, ma allora quei dati non parevano preoccupanti visti comunque i pochi e rari possessori di veicoli privati, infatti possedere un'auto nell'URSS era considerata come una vera e propria fortuna. Tuttavia, soprattutto dopo il collasso dello stato sovietico, il numero di veicoli privati divent\u00f2 un grande problema per la citt\u00e0; nel 2005 un'indagine dimostr\u00f2 che la rete urbana cittadina non era sufficientemente ampia per servire le migliaia di auto che quotidianamente percorrono la citt\u00e0 degli Urali, conseguentemente molto spesso i cittadini sono costretti a pazientare a lungo in ingorghi..\nLa lunghezza complessiva dell'impianto stradale \u00e8 di 1311,5\u00a0km. Nella periferia della citt\u00e0 ci sono 20 intersezioni a livelli sfalsati. La metropoli \u00e8 servita da numerosi tratti di strada ad alta velocit\u00e0 e costruzioni stradali di vario genere.\nPer il miglioramento dei tratti stradali il Comune sta attivamente ristrutturando e migliorando le vie di comunicazione asfaltate della citt\u00e0; inoltre dal 2014 per diminuire il fenomeno degli ingorghi, si stanno costruendo nuove intersezioni sfalsate e si sta finendo di costruire l'Anello Automobilistico di Ekaterinburg, chiamato anche EKAD. Dallo stesso anno nella citt\u00e0 \u00e8 attivo il parcheggio a pagamento.\nTreno.\nEkaterinburg \u00e8 un importante snodo ferroviario, con linee che partono in direzione degli Urali e del resto della Russia; tra queste passa la Transiberiana, la pi\u00f9 lunga ferrovia del mondo. La citt\u00e0 ha 7 snodi (per Perm', Tjumen', Kazan', Ni\u017enij Tagil, \u010celjabinsk, Kurgan, Tavda).\nA Ekaterinburg \u00e8 dislocata la sede centrale delle \"Ferrovie di Sverdlovsk\", una compagnia sussidiaria delle Ferrovie Russe. I treni della filiale servono i territori dell'Oblast' di Sverdlovsk, dell'Oblast' di Tjumen', del Territorio di Perm', del Circondario autonomo degli Chanty-Mansi-Jugra e del Circondario autonomo Jamalo-Nenec.\nTrasporti pubblici urbani.\nLa citt\u00e0 \u00e8 dotata di una rete metropolitana con una sola linea, che collega il centro della citt\u00e0 con quartieri residenziali molto popolati (Uralma\u0161, \u0423\u0440\u0430\u043b\u043c\u0430\u0448), la zona industriale (Ma\u0161inostroitelej) e i centri universitari (Geologi\u010deskaja). Sono previsti ulteriori sviluppi e prossime aperture di nuove fermate nei prossimi anni, fino ad arrivare ad un totale di tre linee e 26 stazioni.\n\u00c8 in esercizio una vasta rete tranviaria, con 30 linee e 459 carrozze.\nAutobus e filobus sono dei mezzi di trasporto frequentemente utilizzati dalla popolazione; le vetture totali sono 787, con 112 linee urbane.\nAereo.\nLa citt\u00e0 \u00e8 servita da due aeroporti: l'uno internazionale, denominato Aeroporto Internazionale di Kol'covo (codice internazionale - SVX) e l'altro per i collegamenti interni ed i charter, chiamato Aeroporto Regionale Uktus (codice interno - \u0423\u041a\u0421).\nNotevoli sono i collegamenti giornalieri con gli aeroporti di Mosca: \u0160eremet'evo-1, Domodedovo, Vnukovo.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1897,\n \"y\": 43239\n {\n \"x\": 1926,\n \"y\": 136494\n {\n \"x\": 1939,\n \"y\": 425533\n {\n \"x\": 1959,\n \"y\": 778602\n {\n \"x\": 1970,\n \"y\": 1025045\n {\n \"x\": 1979,\n \"y\": 1211172\n {\n \"x\": 1989,\n \"y\": 1364621\n {\n \"x\": 2002,\n \"y\": 1293537\n {\n \"x\": 2007,\n \"y\": 1315097\n {\n \"x\": 2012,\n \"y\": 1377738\n {\n \"x\": 2017,\n \"y\": 1455514\n {\n \"x\": 2019,\n \"y\": 1483119\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "109360", "revid": "9", "url": "https://it.wikipedia.org/wiki?curid=109360", "title": "Yekaterinburg", "text": ""}
{"id": "109361", "revid": "898302", "url": "https://it.wikipedia.org/wiki?curid=109361", "title": "QuickTransit", "text": "QuickTransit \u00e8 una tecnologia di emulazione software realizzata dalla societ\u00e0 Transitive Corporation. Originariamente sviluppata dal professore Alasdair Rawsthorne dell'Universit\u00e0 di Manchester, la peculiarit\u00e0 della tecnologia QuickTransit \u00e8 di dare all'emulatore la possibilit\u00e0 di non tradurre singole istruzioni, bens\u00ec di analizzare intere porzioni di codice tradotte a blocchi. Questo consente all'emulatore di individuare il codice eseguito con maggior frequenza e quindi di effettuare oltre a una sua traduzione anche una sua ottimizzazione. L'azienda produttrice dichiara che la tecnologia QuickTransit consente di ottenere l'80% delle prestazioni del processore rispetto al 20% massimo ottenibile con un emulatore classico. Per fare un parallelo la societ\u00e0 afferma che gli altri emulatori eseguono il codice come fossero degli interpreti mentre QuickTransit esegue il codice come fosse codice compilato. Apple ha basato il suo emulatore software Rosetta sulla tecnologia QuickTransit per ottenere elevate prestazioni nell'emulazione dei processori PowerPC sotto architettura X86. La prima applicazione commerciale di questa tecnologia si \u00e8 avuta quando Silicon Graphics ha utilizzato la tecnologia QuickTransit per permettere alle sue workstation basate su processori Itanium di utilizzare i programmi scritti per i processori MIPS che equipaggiavano le sue precedenti famiglie di Workstation."}
{"id": "109363", "revid": "1711941", "url": "https://it.wikipedia.org/wiki?curid=109363", "title": "Ithilien", "text": ""}
{"id": "109367", "revid": "1372005", "url": "https://it.wikipedia.org/wiki?curid=109367", "title": "Rudolph R\u00e9ti", "text": "R\u00e9ti nacque a U\u017eice, in Serbia: studi\u00f2 teoria musicale, musicologia e piano a Vienna. Venne coinvolto nella fondazione del festival di Salisburgo e dell'International Society for Contemporary Music. Si trasfer\u00ec successivamente negli Stati Uniti d'America e divenne cittadino americano.\nR\u00e9ti \u00e8 ricordato principalmente al giorno d'oggi per il suo personale metodo di analisi musicale, che chiam\u00f2 \"processo tematico\". Questa tecnica consisteva nel prendere brevi motivi melodici e nel seguire le loro ripetizioni e sviluppi in tutto lo spartito. Il ritmo veniva completamente ignorato."}
{"id": "109368", "revid": "339392", "url": "https://it.wikipedia.org/wiki?curid=109368", "title": "Zebra delle montagne", "text": ""}
{"id": "109369", "revid": "119455440", "url": "https://it.wikipedia.org/wiki?curid=109369", "title": "Buenaventura Durruti", "text": "Biografia.\nBuenaventura Durruti Dumange nasce nell'antica e fortemente conservatrice Le\u00f3n, sede episcopale e capoluogo dell'omonima provincia. Suo padre e i suoi sette fratelli sono operai della ferrovia. Buenaventura, che a scuola si rivela un ottimo allievo, inizia a lavorare come meccanico all'et\u00e0 di quattordici anni e nel 1916 viene assunto dalla Compagnia ferroviaria della Spagna del nord. Nel 1917 partecipa ad uno sciopero dell'UGT (Uni\u00f3n General de Trabajadores) che verr\u00e0 soffocato nel sangue dall'esercito. Durruti fugge in Francia rimanendo a Parigi fino al 1920.\nDal 1920 \u00e8 a Barcellona in un momento di repressione terribile. Stringe con Francisco Ascaso, Gregorio Jover e Garc\u00eda Oliver una salda amicizia che sar\u00e0 spezzata soltanto dalla morte. I quattro costituiscono insieme un gruppo combattente di autodifesa. Nel 1923 sale al potere il dittatore Primo de Rivera e Durruti \u00e8 costretto all'esilio in Francia dove opera come membro del gruppo Los Solidarios mentre continua a lavorare come meccanico della Renault.\nNel 1924 si imbarca per Cuba. Non si hanno notizie certe sull'attivit\u00e0 che svolge in questi anni anche in Sud America. Gli vengono attribuite numerose rapine in banca e, per effetto di un mandato di cattura internazionale, viene arrestato al suo ritorno a Parigi. Nel 1927 conosce la compagna della sua vita Emilienne Morin e nel 1928 viene espulso dalla Germania. Nel 1930 ottiene, finalmente, un permesso di soggiorno in Belgio, dove trascorre due anni di relativa tranquillit\u00e0.\nNel frattempo in Spagna viene proclamata la seconda Repubblica e la CNT (Confederaci\u00f3n Nacional del Trabajo), il sindacato anarchico, viene riformata. Durruti torna in Spagna e il 10 febbraio 1932, insieme a centoquattro suoi compagni, viene deportato nell'Africa spagnola occidentale. Torna in Spagna alla fine di novembre a seguito di uno sciopero generale della CNT. Segue un periodo caratterizzato da sollevazioni e scioperi nel corso dei quali emergono grossi contrasti tra anarchici, socialisti e comunisti marxisti. La CNT opera in sinergia con la FAI (Federaci\u00f3n Anarquista Ib\u00e9rica).\nNel 1936 la sinistra vince le elezioni. In tutta la Spagna le truppe dell'esercito, comandate dai generali nazionalisti tra cui Franco, abbandonano le caserme tentando il golpe militare e a Barcellona si arriva allo scontro armato che porter\u00e0 alla vittoria della CNT-FAI e, per la seconda volta in Europa, alla creazione di un'amministrazione autonoma anarco-sindacalista dopo l'esperienza rivoluzionaria dell'Ucraina di Nestor Makhno durata cinque anni dal 1918 al 1922.\nSegue la guerra civile spagnola durante la quale gli anarchici sono sempre pi\u00f9 pressati, non solo dagli oppositori fascisti ma anche dai \"controrivoluzionari\" comunisti. Un commentatore scrive:\nIl 20 novembre, durante l'assedio di Madrid, Durruti viene colpito a morte da una pallottola. Non fu mai chiaro se la pallottola fosse quella di un cecchino stalinista o franchista oppure fosse esplosa accidentalmente dalla propria arma (un mitra tedesco Schmeisser MP 28 facile alla partenza di raffiche accidentali se tenuto con l'otturatore armato, detto in Spagna \"naranjero\" (=spremiarance) come altri mitra solitamente di marca tedesca come l'Erma-Werke, tutti con caricatore laterale e cassa in legno). Il 17 dicembre del 1936 la Pravda scrive:\n\"\u00abIn Catalogna l'epurazione dei trotzkisti e degli anarco-sindacalisti \u00e8 gi\u00e0 iniziata, viene condotta con la stessa energia usata in Unione Sovietica\u00bb\". \nIl \"trifoglio nero\", come recita il titolo di una famosa canzone dedicata ai tre grandi combattenti anarchici della guerra spagnola, ovvero Durruti, Ascaso e Garc\u00eda Oliver, lott\u00f2 per il popolo, per la resistenza contro il re Alfonso e contro la dittatura militare di Primo de Rivera. Durruti era considerato una figura importante di quella FAI che attacc\u00f2 duramente il corso legalistico della CNT guidata da Macia. Attorno alla sua morte si rincorrono numerose voci che ne attribuiscono la responsabilit\u00e0 ai fascisti, ai comunisti fino al gruppo dei cosiddetti \"Amigos de Durruti\". Michail Kol'cov, poco prima della sua esecuzione in quanto trotzkista, aveva pubblicato sulla Pravda uno dei suoi originali articoli in cui faceva intendere un passaggio di Durruti tra i comunisti, cosa molto improbabile conoscendo la coerenza massima di Durruti alla causa dell'anarchia, in antitesi questa al comunismo di stampo marxista.\nLa tedesca Antonia Stern connette la morte di Durruti a quella di Hans Beimler, comandante del battaglione Edgar Andr\u00e8, che secondo le indicazioni della Stern sarebbe stato ucciso da un consigliere militare russo (nel caso di Durruti si tratterebbe di Santi). Il tedesco Beimler, come nel gennaio '37 l'italiano socialista e \"ardito del popolo\" Guido Picelli, sono stati molto probabilmente uccisi a tradimento da agenti staliniani per le loro posizioni non del tutto ossequenti alla linea del Comintern. Si ricorda anche la limpida figura di Camillo Berneri notevole intellettuale anarchico lodigiano ucciso anch'egli dai comunisti insieme all'anarchico calabrese Barbieri. In questo caso ci fu la rivendicazione dei comunisti nonch\u00e9 la testimonianza della compagna del Barbieri.\n, tuttavia, il sociologo e storico di orientamento libertario Hans Magnus Enzensberger, sostiene possibile la tesi dell'incidente: a Madrid, in Plaza de la Moncloa, angolo col Parque del Oeste, a tiro delle posizioni fasciste, Durruti scende in fretta dall'auto in cui viaggiava con altri compagni e urta il proprio mitra sul predellino della vettura (le auto d'epoca avevano ampi poggiapiede) facendo partire una raffica a bruciapelo dal suo 'naranjero' al torace che gli \u00e8 fatale.\nUna caratteristica di Buenaventura Durruti.\nIn alcuni casi i miliziani anarchici commisero violenze contro preti, persone ricche, presunti fascisti, non sempre giustificabili dallo stato di guerra. Ci\u00f2 era dovuto al fatto che i tempi raccorciati del golpe franchista e le contromisure prese dagli antifascisti avevano fatto crescere un clima d'odio, soprattutto nei neofiti che combattevano contro Franco. Essi non percepivano ancora la differenza tra la violenza come atto di difesa o di attacco in un momento bellico, e la violenza come vendetta inutile e controproducente per la causa dei miliziani antifascisti. Durruti cerc\u00f2 di impedire ai miliziani a suo comando tali violenze e tenne presso la Colonna anarchica Jesus Arnal Pena, prete cattolico che alcuni miliziani volevano fucilare proprio in quanto prete, anche se niente aveva a che spartire con i fascisti. Durruti, oltre a salvarlo, lo tenne con s\u00e9 con un ruolo simile a segretario, o meglio, come lo stesso Jesus Arnal Pena si defin\u00ec, \"\u00abscrivano della cancelleria della colonna\u00bb\":\n Testimonianza di Jesus Arnal Pena."}
{"id": "109370", "revid": "6923", "url": "https://it.wikipedia.org/wiki?curid=109370", "title": "Progetto Marklar", "text": "Il progetto Marklar era un progetto segreto dell'Apple volto ad effettuare il \"porting\" del sistema operativo macOS su macchine dotate di processori X86.\nOrigini.\nNel 2000 alcuni impiegati Apple, tra i quali John Kullmann, vennero assegnati agli uffici sull'East Coast, solitamente dedicati a progetti \"alternativi\" o non \"di primo piano\", per lavorare ad un porting x86 del MacOS dell'epoca, come \"fall-back-plan\", ovvero progetto di ripiego, di riserva; diciotto mesi dopo, nel dicembre 2001, Kullmann present\u00f2 sei PC x86 assemblati su cui funzionava una versione customizzata del sistema operativo Apple.\nDurante il 2002 Steve Jobs in persona, insoddisfatto dei progressi e dei piani di consegna dei processori PowerPC, decise di portare avanti con pi\u00f9 consistenza questo progetto, assegnando una dozzina di ingegneri al porting del Mac OS X su macchine generiche dotate di processori X86 in modo da aver a disposizione una strada alternativa nel caso l'avanzamento tecnologico dei processori PowerPC si fermasse. Nell'agosto 2002 il progetto \"Marklar\" era consolidato e ufficiosamente annunciato ai media. In seguito alcuni produttori hardware sostennero di aver esercitato pressioni sullo \"stato maggiore\" di Apple al fine di produrre \"cloni\" Mac x86.\nBackground.\nAnni prima Apple aveva varato un progetto analogo, il progetto Star Trek. Questo progetto doveva portare il System 7 su X86. In seguito il progetto era stato abbandonato per via dei costi crescenti e per via della netta superiorit\u00e0 dei processori PowerPC rispetto agli equivalenti Intel. A differenza del progetto Star Trek il Mac OS X \u00e8 quasi interamente scritto in Objective C e quindi la conversione si era rivelata un compito relativamente semplice. Tanto pi\u00f9 che lo strato a basso livello del sistema operativo Darwin gi\u00e0 esisteva per processori X86. La presenza del progetto Marklar \u00e8 sempre stata negata da Apple, anche se un documento interno di IBM ne accennava l'esistenza e ne ridimensionava la portata. I manager di IBM ritenevano un'eventuale migrazione su X86 un'operazione difficile e pericolosa per Apple.\nMigrazione.\nNel 2005 Apple stanca dei ritardi di IBM nella realizzazione di processori PowerPC G5 ad alta frequenza e a basso consumo ha deciso di abbandonare i processori PowerPC e di stringere un'alleanza con Intel. Il 6 giugno 2005 il CEO di Apple Steve Jobs ha ufficialmente annunciato il nuovo corso dei computer Apple e ha reso pubblico il progetto Marklar affermando che gli ingegneri avevano effettuato il porting delle cinque versioni di Mac OS X annunciando che il nuovo Mac OS X Leopard sarebbe stato sviluppato tenendo conto dei processori Intel. Nella stessa occasione ha mostrato un portatile dotato di processore Intel su cui girava Mac OS X Tiger."}
{"id": "109371", "revid": "1610933", "url": "https://it.wikipedia.org/wiki?curid=109371", "title": "Rinoceronte", "text": ""}
{"id": "109373", "revid": "1082210", "url": "https://it.wikipedia.org/wiki?curid=109373", "title": "Ketamina", "text": "La ketamina (o pi\u00f9 raramente\" ketammina\") \u00e8 un farmaco analgesico-dissociativo, unico composto della classe delle \"arilcicloesilammine\" approvato per uso medico, utilizzato per l'induzione ed il mantenimento dell'anestesia ad oggi per lo pi\u00f9 in ambito veterinario, pediatrico e traumatologico.\n\u00c8 attualmente in sperimentazione in ambito psichiatrico per via dei promettenti effetti nei confronti di diverse patologie, in particolare depressione ma anche disturbo da stress post-traumatico, ansia e disturbi dell'umore, disturbo bipolare e dipendenze. A marzo 2019 l'ente del farmaco statunitense (FDA) ha approvato una formulazione di spray nasale a base di Ketamina per il trattamento della depressione in pazienti con patologia resistente ad altri trattamenti.\nA dosi subanestetiche (ma maggiori a quelle antidepressive) \u00e8 utilizzata a scopo stupefacente per via dei suoi effetti allucinogenici di tipo dissociativo (nonch\u00e9 forte analgesia) e trova perci\u00f2 ampio uso specie nella scena rave.\nLa ketamina \u00e8 una \"core medicine\" segnalata dalla World Health Organization nella \"Essential Drugs List\", una lista che elenca i farmaci efficaci e sicuri indispensabili ad un ospedale. La Food and Drug Administration (FDA) statunitense ne ha autorizzato l'uso negli USA come anestetico dissociativo generale a partire dagli anni 70. In Italia \u00e8 commercializzata dalla societ\u00e0 farmaceutica Parke-Davis con il nome di Ketalar, e da altre societ\u00e0 con i nomi di Ketanest e Ketaset.\nChimica.\nLa Ketamina \u00e8 un composto appartenente alla classe delle arilcicloesilammine, caratterizzate cio\u00e8 da due anelli (uno saturo ed uno aromatico) che presentano un gruppo amminico. \u00c8 un composto chirale e la maggior parte delle preparazioni farmaceutiche di Ketamina sono racemiche, anche se alcune marche vantano differenze di proporzioni tra gli enantiomeri. L'enantiomero farmacologicamente pi\u00f9 attivo \u00e8 la (\"S\")-ketamina.\nAlla stessa famiglia di composti appartiene la fenciclidina, un composto utilizzato precedentemente alla commercializzazione della ketamina come anestetico generale, rispetto alla quale presenta maggiori effetti collaterali (la fenciclidina pu\u00f2 infatti causare psicosi e reazioni violente) e una durata d'azione maggiore (45 minuti-1 ora) che lo rendevano meno maneggevole dal punto di vista medico ma che gli avevano fatto guadagnare notoriet\u00e0 come stupefacente con il nome di \"polvere d'angelo.\"\nFarmacodinamica.\nLa ketamina presenta un'azione anestetica generale, di tipo non barbiturico, con una rapida velocit\u00e0 di azione. Nell'uomo, quando somministrato per via endovenosa ed al dosaggio di 1\u00a0mg/kg, provoca analgesia e anestesia nel giro di 30 secondi; lo stato anestetico perdura per un tempo variabile da 3 a 25 minuti e non comporta depressione respiratoria o alterazione dei riflessi delle vie aeree. Come evidenziato anche attraverso gli animali da esperimento, produce un'azione per lo pi\u00f9 catalettica e anestetica piuttosto che sedativa e ipnotica. Ketamina determina quindi un'anestesia dissociativa, in quanto ha effetti depressivi sul sistema talamo-corticale e attivanti il sistema limbico e la formazione reticolare.\nL'azione analgesica ed anestetica della ketamina \u00e8 stata messa in relazione con l'attivit\u00e0 di blocco del recettore NMDA. Si ipotizza che lo stesso meccanismo sia alla base dell'effetto antidepressivo della molecola. Tuttavia, uno studio condotto su modello murino presentato nell'ottobre 2015, e pubblicato su \"Nature\" nel maggio 2016, ha trovato che la sua attivit\u00e0 farmacologica, almeno nei topi, non \u00e8 determinata dall'inibizione del recettore NMDA, ma, piuttosto, da un'attivazione sostenuta di un diverso recettore del glutammato, il recettore AMPA, da parte del metabolita (2R,6R)-idrossinorketamina. Nei fatti, quindi, l'azione dell'idrossinorketamina, nel modello murino, \u00e8 dovuta alla stimolazione di un recettore del glutammato (il recettore AMPA) piuttosto che a un'inibizione di un recettore (il recettore NMDA). Dallo studio non \u00e8 ancora emerso se tale stimolazione sia effetto diretto o indiretto dell'azione del metabolita.\nNello stesso studio, inoltre, l'idrossinorketamina ha mostrato effetti antidepressivi senza esibire alcuno degli effetti collaterali di norma associati al trattamento farmacologico con ketamina.\nLa ketamina ad alte dosi, sufficienti a determinare attivit\u00e0 anestetica nelle cellule di neuroblastoma umano in coltura, \u00e8 in grado di legarsi ai recettori per gli oppiacei di tipo \u03bc, tuttavia in assenza di attivit\u00e0 agonista. La ketamina interagisce con i recettori muscarinici, con le vie discendenti del dolore monoamminergiche e con i canali del calcio voltaggio-dipendenti.La ketamina ha un'azione broncodilatatrice e tende ad aumentare la pressione arteriosa e la frequenza cardiaca. Gli effetti sulla respirazione, particolarmente nella fase iniziale, sono invece di tipo depressivo. ketamina determina un'anestesia dissociativa, in quanto ha effetti depressivi sul sistema talamo-corticale e attivanti il sistema limbico e la formazione reticolare.\nSia nell'animale sia nell'uomo la ketamina ha dimostrato un'azione anticonvulsivante. Il farmaco determina un aumento del consumo cerebrale di ossigeno, con incremento del flusso cerebrale, una riduzione della resistenza vascolare cerebrale. Aumenta, inoltre, la pressione del liquido cefalorachidiano. Di conseguenza, aumenta la frequenza respiratoria (ma non nei piccoli roditori), il tono simpatico e le secrezioni delle vie aeree. Riguardo all'apparato cardio-vascolare induce aumento della pressione arteriosa, della gittata cardiaca e della contrattilit\u00e0 miocardica: per tale caratteristica (azione cronotropa e inotropa positiva) viene raccomandato come farmaco induttore dell'anestesia generale nei pazienti in grave stato di shock (soprattutto nei soggetti in shock emorragico).\nFarmacocinetica.\nDopo somministrazione per via parenterale (endovenosa ed intramuscolare), la ketamina viene rapidamente assorbita e si distribuisce ampiamente nei tessuti biologici. La ketamina non si lega in quantit\u00e0 apprezzabile alle proteine sieriche. Il farmaco viene escreto prevalentemente per via urinaria (tra l'85% ed il 95%), sia in forma immodificata che come metaboliti.\nUsi clinici.\nLa ketamina \u00e8 ampiamente utilizzata per interventi chirurgici, in genere di breve durata, soprattutto in campo pediatrico, traumatologico e in ambito veterinario. Viene anche usata per indurre l'anestesia prima di somministrare altri anestetici generali, oppure come supplemento all'impiego di altri anestetici. A titolo d'esempio viene spesso impiegata nel corso di manovre di sbrigliamento, in caso di medicazioni dolorose (ad esempio nei pazienti ustionati) e altri interventi chirurgici superficiali. Ad essa si pu\u00f2 ricorrere nel caso di diverse manovre neurodiagnostiche (mielogrammi, ventricologrammi, punture lombari) e procedure diagnostiche e chirurgiche su occhio, orecchio, naso e bocca.\nUso anestesiologico.\nLa ketamina \u00e8 un anestetico di carattere dissociativo.\nPoich\u00e9 si tratta di un anestetico in grado di sopprimere la respirazione molto meno rispetto alla maggior parte di altri anestetici disponibili, risulta ancora ampiamente usata in campo medico anestesiologico. Tuttavia, soprattutto a causa delle allucinazioni che pu\u00f2 causare, non \u00e8 generalmente utilizzata come anestetico primario, anche se pu\u00f2 divenire l'anestetico di scelta quando non siano disponibili affidabili apparecchiature di ventilazione. La ketamina \u00e8 anche uno dei pochi anestesici somministrabili per via orale, endovenosa ed intramuscolare. Il paziente sottoposto ad anestesia con ketamina, pur avendo un notevole grado di analgesia, non dorme come dopo somministrazione di tiobarbiturico o altro anestetico endovenoso. Il paziente pu\u00f2 infatti vocalizzare suoni, presentare nistagmo, conservare i riflessi faringo-laringei e pu\u00f2 presentare lacrimazione. Il paziente mantiene sia i riflessi oculari che quelli laringei e vede l'aumento di tutte le secrezioni (saliva, lacrime, secrezioni tracheo-bronchiali). In alcuni casi per questo motivo si preferisce associare un farmaco capace di ridurre il flusso salivare, come ad esempio l'atropina. La ketamina pu\u00f2 causare intensa attivit\u00e0 onirica e, come gi\u00e0 detto, talvolta psicosi allucinatoria. Al risveglio il paziente deve recuperare gradatamente l'orientamento spazio-temporale e trovarsi in assenza di stimoli che potrebbero provocare allucinazioni. Le allucinazioni possono essere prevenute da una precedente somministrazione di una benzodiazepina, cui pu\u00f2 associarsi la acepromazina, il droperidolo, la xilazina, il butorfanolo, la medetomidina ed il propofol.\n\u00c8 stato dimostrato a livello sperimentale che neuroni coltivati in vitro in condizioni di anossia sopravvivono per pi\u00f9 tempo rispetto ad altre colture campione non trattate con la suddetta sostanza. C'\u00e8 ragione di pensare che l'organismo sfrutti molecole con azione simile in condizioni d'arresto cardiaco per preservare l'integrit\u00e0 del sistema nervoso centrale e periferico.\nDosi terapeutiche.\nNegli adulti per via endovenosa: la dose iniziale pu\u00f2 variare da 0,5\u00a0mg/kg a 1,5\u00a0mg/kg in termini di ketamina base.Per via intramuscolare: dose iniziale 4\u20136\u00a0mg/kgNei bambini per via endovenosa, il dosaggio pu\u00f2 variare da 1\u00a0mg/kg a 2\u00a0mg/kg, sempre in termini di ketamina base.\nNegli adulti per via endovenosa il dosaggio \u00e8 di 1\u20132\u00a0mg/kg iniziali e quindi 0,5\u20131\u00a0mg/kg in boli ripetuti.Per via intramuscolare 2,5\u20135\u00a0mg/kg.Va tenuto presente che la via intramuscolare oltre ad essere pi\u00f9 lenta e richiedere dosaggi maggiori, \u00e8 anche gravata da un maggior numero di effetti indesiderati\nUso psichiatrico.\nNei primi anni duemila, furono notate quasi per caso le propriet\u00e0 antidepressive della ketamina nei pazienti in cui veniva utilizzata come anestetico. Da allora numerosi studi sono stati condotti, che hanno confermato la notevole efficacia di dosi subanestetiche e suballucinogeniche di ketamina (alle dosi utilizzate genera una lieve sedazione che perdura alcune ore), che \u00e8 in grado di generare consistenti (si stima un miglioramento dei sintomi almeno doppio a quello generato mediamente dai classici antidepressivi) e rapidi (poche ore contro le settimane richieste dai classici antidepressivi monoaminergici) e persistenti (alcune settimane a seguito di una singola somministrazione) effetti antidepressivi e antisuicidari.\nUn'ampia letteratura scientifica riporta studi in cui viene usata per trattare il disturbo depressivo. La ketamina \u00e8 un antagonista non selettivo ad alta affinit\u00e0 per il recettore \"N\"-metil-\"D\"-aspartato (NMDA), essa viene comunemente usata in ambito pediatrico e in veterinaria. Ha trovato un largo uso come sostanza psicotropa per le sue attivit\u00e0 eccitanti ed allucinogene. L'interesse all'uso della ketamina come un antidepressivo, nasce per la sua azione molto rapida e perch\u00e9 non agisce sui recettori monoamminergici \"classici\"; oltre che aumentare la risposta alla terapia elettroconvulsiva, inoltre, potenzialmente potrebbe avere anche un ruolo come anestetico chirurgico elettivo nei pazienti depressi. Il limite di questa terapia \u00e8 dato dal fatto che la ketamina d\u00e0 risultati clinici temporanei, che scompaiono dopo giorni o poche settimane, pur con alcune eccezioni segnalate da alcuni autori. Verosimilmente essa sar\u00e0 il capostipite di una nuova classe di farmaci da sintetizzare e studiare.\nEffetti collaterali e indesiderati.\nSe somministrata da medici qualificati professionisti, la ketamina \u00e8 generalmente sicura. Anche in questi casi per\u00f2 si pu\u00f2 incorrere in effetti collaterali quali:\nDosaggi sub-anestetici possono portare effetti tipici di una sostanza dissociativa, forti allucinazioni visivo-auditive definite come \"di pre-morte\", con la percezione di \"entit\u00e0 disincarnate\", apparenti visioni del futuro (\"flashforward\") e vista del proprio corpo dall'esterno. Nella fase di risveglio il paziente pu\u00f2 provare eccitazione che si caratterizza per sogni vividi (piacevoli o spiacevoli), associati o meno ad attivit\u00e0 psicomotoria, che si manifesta con sintomi di confusione mentale e comportamento irrazionale.\nControindicazioni.\nLa ketamina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \u00c8 inoltre controindicata nella gravidanza ed in particolare nelle pazienti affette da eclampsia o pre-eclampsia. Il suo uso \u00e8 relativamente controindicato nei pazienti affetti da ipertensione arteriosa, broncopneumopatia cronica ostruttiva e con disturbi psichici, a meno che i benefici non superino i rischi. Il suo uso \u00e8 inoltre sconsigliato nei soggetti che soffrono di epilessia o di patologie cardiovascolari.\nUso ricreativo.\n\"La ketamina non \u00e8 come l'eroina e non \u00e8 nemmeno una specie di Lsd, di amfetamina, di ecstasy o di cocaina, sebbene qualche volta induca effetti che assomigliano a quelli di tutte queste sostanze. Essa \u00e8 un farmaco psicoattivo complesso, con un ampio ventaglio di possibili effetti sulla coscienza, il cervello e il resto del corpo (Jensen 2004: 24).\"La ketamina \u00e8 una sostanza apparentemente simile all'acqua (liquida, incolore e inodore) e che viene ingerita o iniettata (essendo l'unico anestetico che pu\u00f2 essere iniettato per via sia endovenosa sia intra-muscolare); nella maggior parte dei casi viene riscaldata (disseccazione) per ottenere una polvere biancastra da inalare.\nA differenti dosaggi e modalit\u00e0 di assunzione corrispondono tanto effetti quanto rischi differenti. I primi vanno da una leggera stimolazione, all'euforia tipica di un'ubriacatura alcoolica, fino a uno stato dissociativo forte che conduce ad allucinazione intensa. In quest'ultimo caso, l'esperienza ketaminica, un po' come l'attivit\u00e0 onirica, si caratterizza per il fatto che \u00e8 rivolta in misura variabile verso una \u201crealt\u00e0 interiore\u201d. L'effetto dissociativo riportato \u00e8 conosciuto in ambito medico come \u201cstato di emersione\u201d o di \u201cingresso in un'altra realt\u00e0\u201d, e definito in termini di dimensione trans-personale di coscienza, dissoluzione estatica dell'Io, Near-Death Experience o Out-of-Body Experience. Per questo, la ketamina \u00e8 spesso definita come sostanza \u201centeogena\u201d.\nGli effetti sopra indicati possono essere valutati come positivi o negativi dal soggetto, sia sulla base del contenuto dell'esperienza sia sulla sua elaborazione, ma soprattutto su quelle che erano le sue aspettative relative all'assunzione. Cos\u00ec un'esperienza dissociativa pu\u00f2 avvenire in quanto consapevolmente ricercata, ma anche per un errore nel dosaggio o, pi\u00f9 in generale, per una scarsa conoscenza della sostanza. Esistono poi una serie di effetti negativi conseguenti all'assunzione quali ronzio nelle orecchie, tachicardia, progressiva riduzione delle capacit\u00e0 motorie e percettive, tremori, nausea, vomito, sudore, riduzione della memoria e della concentrazione.\nLa ketamina pu\u00f2 tuttavia produrre anche una serie di complicazioni nel lungo periodo, legate soprattutto alla sua capacit\u00e0 di indurre alta tolleranza e forte dipendenza psichica. Altri possibili effetti collaterali derivanti dall'uso prolungato sarebbero ansia, attacchi di panico, flash-back, depressione, insonnia, paura del buio; cos\u00ec come la slatentizzazione di vari sintomi della sfera psicotica quali dispercezioni o deliri a sfondo persecutorio. L'uso prolungato pu\u00f2 portare anche a cistiti, calcoli renali, possibili alterazioni della memoria e della capacit\u00e0 d'apprendimento, sulla cui reversibilit\u00e0 non vi \u00e8 accordo in letteratura.\nJohn Lilly e David Woodard (tra gli altri) hanno scritto molto sulle proprie esperienze psiconautiche con la ketamina.\nTraffico.\nLe propriet\u00e0 psichedeliche della ketamina furono presto apprezzate negli USA anche fuori dal contesto strettamente clinico gi\u00e0 nel '67-'68. Dopo l'approvazione e la diffusione del farmaco, tanto il personale ospedaliero quanto i pazienti coinvolti negli esperimenti iniziarono a usarla, spesso in casa, e a parlarne con gli amici. D'altra parte essa fu presto trasportata sulle costa della Florida dagli stessi sanitari e cos\u00ec venduta anche come droga da strada con il nome di \u201crockmesc\u201d.\nLa seconda fase della sua diffusione, compresa tra gli anni '80 e '90, ha invece visto la fuoriuscita della ketamina da quei circoli ristretti verso la \"club culture\" europea. I rilievi dell'European Monitoring Centre for Drugs and Drug Addiction (Emcdda 2002) segnalano ad esempio come gi\u00e0 nel '98, uno studio condotto su 200 clubber londinesi rivel\u00f2 come il 40% avesse gi\u00e0 usato ketamina e il 10% fosse intenzionato a farlo nello stesso week-end seguente alla rilevazione. Nel rapporto vengono anche esposti una serie di dati che testimoniano un consistente aumento nei sequestri di ketamina in molti Paesi europei alla fine degli anni '90.\nNella terza fase, quella della diffusione globale in corso dallo '00, oltre a un ulteriore radicamento nei circuiti \"dance\", il dato principale \u00e8 costituito dall'esplosione del mercato asiatico. Il rapporto 2011 dell'International Narcotic Board Control (Inbc), segnalando la difficolt\u00e0 nel contrastare il traffico di sostanze su cui non vi sia una disciplina comune a livello internazionale, illustra alcuni dati:\n\"Il traffico e il crescente abuso di ketamina, sostanza che non si trova sotto il controllo internazionale, \u00e8 un notevole problema nell'Est e Sud-Est dell'Asia. Il 99% dei sequestri di ketamina a livello mondiale nello '09 ha infatti avuto luogo in Asia. Nel '10, in Cina ne sono state sequestrate quasi cinque tonnellate. Altri sequestri sono avvenuti anche in Indonesia, Giappone, Malesia, Singapore, Tailandia e Vietnam. La sostanza \u00e8 prodotta illegalmente in Cina, ma anche l'India \u00e8 una delle principali fonti di ketamina nella regione. La sua diffusione \u00e8 particolarmente elevata a Hong Kong, Cina, dove \u00e8 la seconda sostanza d'abuso dopo l'eroina. La crescente popolarit\u00e0 della ketamina nella regione pu\u00f2 essere in parte dovuta al prezzo molto basso (se comparato a quello dell'Mdma) e alla facilit\u00e0 di reperimento dovuta al fatto che solo pochi Paesi l'hanno posta sotto controllo nazionale (Inbc 2011: 73)\".\nNon vi sono a oggi testimonianze di ketamina auto-prodotta dai consumatori. La ketamina in circolazione proviene dalle produzioni delle case farmaceutiche o da laboratori clandestini che possano contare su personale specializzato.\nA differenza che in altri Paesi europei, sembra che l'uso ricreativo di ketamina sia penetrato significativamente in Italia a met\u00e0 degli anni '90 attraverso i circuiti \"rave underground\". In crescita costante a partire dagli anni '00, il consumo ha sub\u00ecto una significativa impennata in particolare nell'ultimo decennio, tanto da estendersi anche ai contesti del divertimento commerciale, che, a differenza che in altri Paesi come l'Inghilterra, non erano ancora stati investiti dal fenomeno (Vidotto Fonda 2013).\nUna stima attendibile del traffico di ketamina in Italia non \u00e8 per\u00f2 al momento possibile, perch\u00e9 non sembrano validi gli indicatori gi\u00e0 usati dalle istituzioni per monitorare la diffusione delle altre sostanze:\nTossicit\u00e0.\nNel ratto la DL50 ammonta a 58\u00a0mg/kg per via venosa, 223\u00a0mg/kg per via intraperitoneale e 446\u00a0mg/kg per via orale.\nIn esperimenti su topi da laboratorio \u00e8 stato riscontrato che la ketamina pu\u00f2 danneggiare il sistema nervoso centrale dei topi, causando la cosiddetta lesione di Olney (vacuolizzazione neuronale), che per\u00f2 compare, al contrario di altre sostanze antagoniste dei recettori NMDA, solo ad alti dosaggi (40\u00a0mg/kg)."}
{"id": "109375", "revid": "124972622", "url": "https://it.wikipedia.org/wiki?curid=109375", "title": "Mihai Eminescu", "text": "Scrittore tardo-romantico, \u00e8 il pi\u00f9 noto poeta rumeno. Le sue opere pi\u00f9 famose includono \"Luceaf\u0103rul\" (\"Espero\"), \"Mai am un singur dor\" (\"Mi resta un solo desiderio\"), e le cinque \"Scrisori\" (\"Epistole\").\nAttivo nella societ\u00e0 letteraria \"Junimea\", fu un membro di spicco del Partito Conservatore Romeno. Fu, anche, \"Redattore capo\" del quotidiano \"Timpul\" (Il Tempo) di Bucarest e giornalista del \"Curierul de Ia\u0219i\" (Il Corriere di Ia\u0219i) dell'omonima citt\u00e0.\nBiografia.\nPrimi anni.\nSuo padre si chiamava Gheorghe Eminovici e proveniva da C\u0103line\u0219ti, all'epoca un villaggio della provincia austriaca della Bucovina. Egli attravers\u00f2 il confine con la Moldavia, stabilendosi nei pressi della citt\u00e0 di Boto\u0219ani. Si spos\u00f2 con Raluca Iur\u0103scu, erede di una vecchia famiglia aristocratica moldava.\nMihail era il settimo di undici figli. Pass\u00f2 la sua infanzia tra Boto\u015fani e Ipote\u015fti, nella casa di famiglia dei genitori. Dal 1858 al 1866 frequent\u00f2 le scuole a Cern\u0103u\u0163i (Cernoviz, all'epoca parte dell'Impero austro-ungarico, oggi in Ucraina). Termin\u00f2 il quarto grado classificandosi quinto su 82 studenti, dopo di che frequent\u00f2 per due anni il ginnasio.\nLe prime tracce dell'Eminescu scrittore risalgono al 1866. Nel gennaio di quell'anno il professore di rumeno Aron Pumnul mor\u00ec e i suoi studenti pubblicarono un pamphlet, \"L\u0103cr\u0103mioarele inv\u0103\u0163\u0103ceilor gimnazia\u015fti\" (\"Lacrime degli studenti del ginnasio\") nel quale appariva una poesia intitolata \"La morm\u00e2ntul lui Aron Pumnul\" (\"Alla tomba di Aron Pumnul\") firmato \"M. Eminovici\". Il 25 febbraio la sua poesia \"De-a\u015f avea\" venne pubblicata nella rivista letteraria \"Familia\", di Iosif Vulcan, a Oradea [Romania]. Questo episodio diede il via ad una serie di poesie pubblicate (e di occasionali traduzioni dal tedesco). Fu inoltre Iosif Vulcan, che non amava il suffisso slavo \"-ici\" del giovane poeta, a scegliergli il pi\u00f9 appropriato nome d'arte romeno di \"Mihai Eminescu\".\nNel 1867 Eminescu si un\u00ec alla compagnia di Iorgu Caragiale come impiegato e suggeritore; l'anno seguente si spost\u00f2 nella compagnia di Mihail Pascaly. Entrambe erano tra le principali compagnie teatrali romene dell'epoca, della seconda facevano parte anche Matei Millo e Fanny Tardini-Vl\u0103dicescu. Eminescu si stabil\u00ec ben presto a Bucarest, dove alla fine di novembre divenne impiegato e copista per il Teatro Nazionale. Durante questo periodo continu\u00f2 a scrivere e pubblicare poesie. Si pagava inoltre l'affitto traducendo centinaia di pagine di un libro di Enric Theodor Rotscher, anche se questo lavoro non produsse mai un'opera completa. Sempre in questo periodo inizi\u00f2 il suo romanzo \"Geniu pustiu\" (\"Genio desolato\").\nIl 1\u00ba aprile 1869 fu cofondatore del circolo letterario \"Orient\", i cui interessi comprendevano la raccolta di fiabe, poesie popolari, e documenti relativi alla storia letteraria della Romania. Il 29 giugno, diversi membri di \"Orient\" vennero incaricati di recarsi in diverse province. Eminescu venne assegnato alla Moldavia. In quell'estate, incontr\u00f2 per caso suo fratello Iorgu, che era un ufficiale dell'esercito romeno, nei Giardini di Ci\u015fmigiu, ma respinse fermamente gli inviti di Iorgu a riallacciare i legami con la famiglia.\nSempre nell'estate del 1869, Eminescu lasci\u00f2 la compagnia di Pascaly e si rec\u00f2 in viaggio a Cern\u0103u\u0163i e Ia\u0219i. Qui riprese i contatti con la sua famiglia e il padre gli promise una diaria che gli permettesse di proseguire gli studi a Vienna in autunno. Come sempre, egli continu\u00f2 a scrivere e pubblicare poesie; soprattutto, in occasione della morte dell'ex governatore di Muntenia, Barbu Dimitrie \u015etirbey, pubblic\u00f2 un volantino intitolato \"Moartea principelui \u015etirbey\".\nJunimea.\nDall'ottobre 1869 al 1872 Eminescu studi\u00f2 a Vienna. Era considerato uno \"studente straordinario\" alla Facolt\u00e0 di Filosofia e Legge dove seguiva i corsi di filosofia, diritto, economia politica e filologia romanza. Attivo nella sua vita studentesca, fece amicizia con Ioan Slavici, e conobbe Vienna grazie a Veronica Micle; divenne un contributore di \"Convorbiri literare\" (\"Conversazioni Letterarie\"), edito dalla Junimea (dal romeno \"june\" -\"giovane\"). I capi di questa organizzazione culturale, Petre P. Carp, Vasile Pogor, Theodor Rosetti, Iacob Negruzzi e Titu Maiorescu, esercitarono la loro influenza politica e culturale su Eminescu per il resto della sua vita.\nNel 1870 scrisse tre articoli con lo pseudonimo di \"Varro\" sul \"Federa\u0163iunea\", a Pest, sulla situazione dei romeni e delle altre minoranze dell'Impero austro-ungarico.\nDivenne un giornalista del quotidiano \"Albina\" a Pest. Dal 1872 al 1874 continu\u00f2 i suoi studi a Berlino.\nDal 1874 al 1877 lavor\u00f2 come direttore della Biblioteca Centrale di Ia\u0219i, come supplente, ispettore scolastico per le contee di Ia\u0219i e Vaslui, e redattore del quotidiano \"Curierul de Ia\u0219i\" (\"Il Corriere di Ia\u0219i\"). Continu\u00f2 a pubblicare sul \"Convorbiri literare\". Divenne buon amico di Ion Creang\u0103, che convinse a diventare scrittore e introdusse nella societ\u00e0 letteraria Junimea.\nNel 1877 si trasfer\u00ec a Bucarest, dove fino al 1883 fu primo redattore, e quindi (1880) redattore capo del quotidiano \"Timpul\" (\"Il tempo\"). Durante questo periodo scrisse la maggior parte delle sue poesie \"Scrisorile\", \"Luceaf\u0103rul\" ecc. Comunque, il troppo lavoro di questo periodo fu un male per la sua salute.\nNel giugno 1883, il poeta si ammal\u00f2 gravemente, e venne internato nell'ospedale del Dott. \u015eu\u0163u. Nel dicembre 1883, apparve il suo volume \"Poezii\", con una raccolta delle sue poesie ed una prefazione di Titu Maiorescu.\nGli anni della malattia.\nNei suoi ultimi anni, Eminescu soffr\u00ec per una psicosi maniaco-depressiva. Nel 1883, in Romania, gli venne diagnosticata la sifilide e George C\u0103linescu scrisse nella biografia del poeta che egli aveva contratto tale malattia sin dai vent'anni; comunque, una differente diagnosi fatta a Vienna, sempre del 1883, menzionava la sua depressione ma non la sifilide. Nel 1884, soggiorn\u00f2 per un po' di tempo sia a Venezia che a Firenze su consiglio medico per una presunta depressione, ma non bastarono le bellezze italiche per scuoterlo dal profondo torpore mentale in cui era ricaduto. Nello stesso anno fece ritorno in Romania e nonostante non avesse fatto nessuna cura apparve in buona salute.\nA partire dal 1886, fu curato con alcune iniezioni di mercuriali poich\u00e9 all'epoca era la terapia d'elezione per la cura della sifilide. A oggi non si sa quanto sia durata la terapia ed \u00e8 probabile che i disturbi mentali di cui soffriva fossero da ricondurre agli effetti collaterali dei mercuriali che gli sono stati somministrati. Eminescu mor\u00ec nell'ospedale del Dott. \u015eu\u0163u a Bucarest, dove era stato ricoverato, alle 3 del mattino del 15 giugno 1889. La sua autopsia venne condotta con scarsa cura e quindi la questione dell'esatta causa della sua morte potr\u00e0 difficilmente essere chiarita.\nIn alcuni scritti si sostiene che non mor\u00ec di morte naturale ma fu assassinato. In merito vi sono due ipotesi. La prima sostiene che fu ucciso da un altro paziente anch'esso sofferente di turbe psichiche, la seconda, invece, che fu assassinato per motivi politici in quanto diventato scomodo sia all'Impero Austro-Ungarico che alla Russia e, anche, alle autorit\u00e0 romene del tempo per le sue idee.\nAlcuni documenti riferiscono che Eminescu faceva parte di un'associazione segreta denominata \"Carpa\u021bi\" e per questa ragione era un sorvegliato speciale dei servizi segreti austro-ungarici e russi. Tali ipotesi sulla vera causa della sua morte, per\u00f2, non sono mai state dimostrate. Mihai Eminescu \u00e8 sepolto a Bucarest nel Cimitero di Bellu.\nIl nome.\nEminovici rumenizza il suo nome in \"Mihai\" (Michele). Entrambe le forme dell'antroponimo erano in uso all'epoca di Eminescu, ed egli faceva uso di entrambe. Attualmente viene generalmente indicato come \"Mihai Eminescu\".\nOpere.\nLo storico romeno Nicolae Iorga, considera Eminescu come il padrino e fondatore della moderna lingua romena. Eminescu viene unanimemente celebrato come il pi\u00f9 grande e rappresentativo dei poeti romeni. Poco conosciuto al grande pubblico fino ad alcuni anni fa, oggi Eminescu viene apprezzato in occidente e soprattutto in Italia come un grandissimo poeta e pensatore anche se molte sue opere aspettano, ancora, la traduzione.\nLe sue poesie trattano di un ampio ventaglio di tematiche, dalla natura all'amore, fino alla storia e il commento sociale. I suoi primi anni spensierati vengono rievocati nelle opere pi\u00f9 tarde con profonda nostalgia.\nLe opere di Eminescu sono state tradotte in oltre 60 lingue.\nLe sue opere pi\u00f9 importanti e conosciute sono:\nProse:\nRaccolte:"}
{"id": "109376", "revid": "9", "url": "https://it.wikipedia.org/wiki?curid=109376", "title": "Mihail Eminescu", "text": ""}
{"id": "109377", "revid": "1543377", "url": "https://it.wikipedia.org/wiki?curid=109377", "title": "Stargate Atlantis", "text": "Stargate Atlantis \u00e8 uno spin-off della serie televisiva \"Stargate SG-1\", che a sua volta \u00e8 basata sul film \"Stargate\" (1994). \u00c8 andato in onda per la prima volta negli Stati Uniti il 16 luglio 2004, mentre in Italia \u00e8 stato trasmesso a partire dal 4 marzo 2005.\nIn questa nuova serie viene scoperto in Antartide un avamposto degli Antichi, i creatori degli Stargate, dove si scopre finalmente come raggiungere la mitica citt\u00e0 di Atlantide nella galassia di Pegaso.\nL'episodio di apertura, \"\"Nascita (Parte 1)\", segue nella storia il secondo episodio dell'ottava stagione della serie Stargate SG-1: \"Un nuovo ordine Parte 2\"\".\nIn seguito al grande successo di pubblico sono state prodotte cinque stagioni per un totale di 100 episodi complessivi. Nell'agosto 2008, Sci-Fi Channel ha comunicato che la quinta stagione sarebbe stata quella conclusiva ed \u00e8 stata ufficializzata la produzione della terza serie sotto il franchise di Stargate ovvero \"Stargate Universe\", in onda dalla fine di ottobre 2009 e durata due stagioni.\nTrama.\nLa serie racconta le avventure di un gruppo di scienziati e militari che hanno intrapreso un viaggio di sola andata verso la citt\u00e0 perduta di Atlantide, situata nella Galassia di Pegaso. Come nel caso delle Squadre SG di \"Stargate SG-1\", l'utilizzo del portale ha posto l'umanit\u00e0 in contatto con altre culture, alcune umane e altre aliene, alcune amiche e altre ostili.\nLa xenobiologia di Stargate Atlantis.\nAntichi.\nUn'antica razza tecnologicamente avanzata che una volta abitava la Terra e altri pianeti della Via Lattea. Sono i costruttori degli Stargate. Gli Antichi hanno lasciato la Terra per un pianeta della galassia di Pegaso dove si svolge Stargate Atlantis (vedi La citt\u00e0 pi\u00f9 avanti), portando con s\u00e9 la loro citt\u00e0, con l'intento di diffondere la vita nella nuova galassia.\nSi sono per\u00f2 imbattuti in un nemico, i Wraith, che, bench\u00e9 dotato di tecnologia inferiore a quella degli Antichi, li superava in gran lunga di numero. Assediati all'interno di Atlantide, gli Antichi sopravvissuti si ritirarono sulla Terra, tramandando ai Greci la leggenda di Atlantide e il loro unico gene. Una piccola parte degli umani della Terra ha ancora il gene degli Antichi (\"Attivatore della Tecnologia degli Antichi\" o ATA) che permette loro di utilizzare la tecnologia degli Antichi, in particolare, il \"Maggiore John Sheppard\" della spedizione scientifica su Atlantide. Il \"Dott. Carson Beckett\" sta facendo esperimenti sulla possibilit\u00e0 di trasferire il gene ATA per mezzo di un retrovirus (efficace solo sul 48% dei riceventi).\nAthosiani.\nUmani del pianeta Athos nella Galassia di Pegaso. Gli Athosiani sono probabilmente una nazione nata grazie alla \"diffusione\" della vita umana nella Galassia di Pegaso da parte degli Antichi. Gli Athosiani possedevano tecnologia avanzata, ma a causa della minaccia dei Wraith vivevano su Athos con una cultura pre-industrializzata. Il leader degli Athosiani \u00e8 \"Teyla Emmagan\". Non si conosce nessun Athosiano che possieda il gene ATA, tuttavia, dopo una scoperta della \"Dott.sa Weir\" si sa che molti Athosiani - inclusa Teyla - hanno un piccolo numero di geni Wraith a causa di esperimenti cui sono stati sottoposti alcuni dei loro antenati. Questi geni danno a chi li possiede la facolt\u00e0 di avvertire la vicinanza dei Wraith ascoltando involontariamente le loro comunicazioni telepatiche. Inoltre, sembra che gli individui dotati di questo gene possano attivare la tecnologia Wraith in modo analogo al gene ATA. Non si conoscono dettagli pi\u00f9 specifici sul gene Wraith, essendo una scoperta relativamente recente.\nGenii.\nUmani originari di un pianeta nella galassia di Pegaso. Agli estranei, si mostrano come semplici contadini, comportandosi come le popolazioni Amish della Terra. In realt\u00e0 i Genii si trovano ad un livello tecnologico paragonabile a quello della Terra negli anni trenta: hanno l'elettricit\u00e0, primitivi monitor televisivi e armi da fuoco. Molte generazioni prima, i sopravvissuti di una razzia Wraith si sono rifugiati sotto terra, all'interno di bunker dimenticati, e l\u00e0 hanno ricostruito la loro civilt\u00e0, realizzando sempre nuove strutture sotterranee. Cosa pi\u00f9 importante, i Genii hanno concentrato i loro sforzi contro i Wraith con un programma per sviluppare una bomba atomica da sganciare sulle navi-alveare. Tuttavia, al momento del loro incontro con la spedizione Atlantis, i Genii non avevano ancora scoperto come costruire un innesco efficace o come arricchire l'uranio. I Genii si infuriarono nello scoprire che la squadra Atlantis aveva svegliato i Wraith prima del tempo, ma si accordarono per un aiuto reciproco. La missione congiunta Genii-Atlantis che ne risult\u00f2 and\u00f2 male, con la perdita di un importante capo Genii e il fallimento di ogni tentativo Genii di distruggere le navi-alveare con una bomba a fissione (la squadra crede comunque che il grande numero di navi-alveare - oltre 60 - renda impraticabile il piano dei Genii). I Genii divengono quindi nemici della squadra di spedizione Atlantis e sono decisi a procurarsi l'esplosivo C-4 per usarlo poi come innesco per i loro ordigni.\nTau'ri (umani dalla Terra).\nGli umani del pianeta Terra della galassia Via Lattea. La squadra di spedizione internazionale nella Galassia di Pegaso \u00e8 formata da un reparto civile e da uno militare, chiamato anche \"squadra di sicurezza\". A capo degli umani su Atlantide c'\u00e8 un civile, la \"Dott.sa Elizabeth Weir\"; il comandante in capo del reparto militare \u00e8 il \"Mag. John Sheppard\" dopo la morte del suo predecessore, il \"Col. Marshal Sumner\".\nNella quarta stagione alla Dott.sa Weir (dispersa, poi si seppe deceduta a causa dei Replicanti) succede al comando una ben nota conoscenza dei fan Stargate: il Colonnello \"Samantha Carter\" (nella realt\u00e0 \"Amanda Tapping\").\nWraith.\nQuesta specie costrinse gli Antichi a lasciare la galassia di Pegaso molto tempo fa, sconfiggendoli grazie all'impiego di un avamposto di clonazione che consent\u00ec loro di superare gli Antichi in numero di gran lunga, e attualmente sono il nemico principale in Stargate Atlantis.\nMantengono migliaia di mondi popolati da umani come fonte di cibo, poich\u00e9 si nutrono dell'energia vitale degli altri esseri viventi. I Wraith seguono uno schema ciclico: si addormentano in ibernazione per molti anni o addirittura per generazioni, spazzano la galassia di Pegaso per \"sfoltire la loro mandria umana\", e infine si fermano quando rimangono solo i sopravvissuti necessari a mantenere la \"popolazione dell'allevamento\".\nBench\u00e9 la loro tecnologia sia altamente avanzata e paragonabile a quella degli Antichi (la somiglianza fra i Dart dei Wraith e i Jumper degli Antichi, per esempio), \u00e8 stato grazie al loro grande numero, raggiunto in poco tempo grazie a un processo di clonazione, che i Wraith sono riusciti a costringere gli Antichi ad abbandonare la galassia di Pegaso.\nSi \u00e8 scoperto che la lingua dei Wraith \u00e8 in realt\u00e0 un derivato di quella degli Antichi, il che potrebbe significare che i Wraith sono comparsi dopo l'arrivo degli Antichi nella galassia di Pegaso, e che potrebbero essersi evoluti in parte dal DNA antico/umano; c'\u00e8 anche una concreta possibilit\u00e0, ipotizzata dalla Squadra di Spedizione, che gli stessi Wraith siano una creazione accidentale degli Antichi.\nLa civilt\u00e0 Wraith sembra avere centro in enormi \"navi-alveare\". Le informazioni raccolte dal computer di una nave-alveare hanno permesso di scoprire che ce ne sono oltre 60 nella galassia di Pegaso.\nAsuriani.\nGli Asuriani sono simili ai Replicatori, ma hanno forma umana e furono costruiti dagli Antichi nella Galassia di Pegaso per combattere i Wraith. Sono costituiti da naniti, e nella loro programmazione \u00e8 presente una direttiva che gli impedisce di attaccare i loro creatori. Quando per\u00f2 il dottor McKay modifica il programma di base di uno di loro, essi riescono a eliminare quel divieto, sorprendendo gli Antichi stessi. Infatti, colto impreparato, il capitano Heila e l'intero equipaggio della Tria viene ucciso.\nGli Asuriani sono rimasti isolati su un pianeta per migliaia di anni, prima che la spedizione di Atlantis entrasse in contatto con loro: gli umani speravano di essersi imbattuti in una comunit\u00e0 di Antichi, invece avevano trovato dei terribili nemici, che proveranno pi\u00f9 volte ad attaccare la citt\u00e0. La loro tecnologia \u00e8 uguale a quella degli Antichi.\nLa differenza di questi replicanti da quelli della Via Lattea, \u00e8 che le loro astronavi non sono fatte con le naniti ma sono fatte di materiali comuni che possono essere distrutti e per questo motivo la spedizione umana \u00e8 riuscita pi\u00f9 volte a fare parecchi danni o a utilizzare la loro tecnologia.\nLa Dottoressa Elizabeth Weir viene catturata da queste macchine e trasformata in una replicante.\nSuccessivamente essa muore a causa di un test di Atlantide.\nIl Dott Rodney McKay riesce a riprogrammare i Replicanti che iniziano una guerra contro i Wraith, ma quando i Replicanti cominciano a distruggere la fonte di cibo dei propri nemici, ovvero gli esseri umani, la spedizione di Atlantide si unisce con i Wraith ed i Travelers, sferrando un massiccio attacco che porter\u00e0 alla distruzione dei Replicanti e del loro stesso pianeta.\nContro gli Asuriani, i terrestri impiegano via via armi sempre pi\u00f9 potenti:\nLa citt\u00e0 e la tecnologia.\nGran parte degli eventi della serie si svolge nella citt\u00e0 di Atlantide, che \u00e8 fonte di molta della tecnologia utilizzata dai personaggi.\nLegami cronologici tra alcuni episodi delle serie Stargate Atlantis e Stargate SG-1.\n(Parte 1)\", viene subito dopo il secondo episodio dell'ottava stagione della serie Stargate SG-1, ossia \"Un\nnuovo ordine Parte 2\";\nprogetto Pegasus\", \u00e8 sicuramente successivo al quattordicesimo episodio della seconda stagione della serie Stargate Atlantis, ossia \"In fondo all'oceano\", poich\u00e9 nell'episodio della serie Stargate SG-1 Rodney McKay accenna a raccontare a Samantha Carter la particolare esperienza vissuta nell'episodio della serie Stargate Atlantis;"}
{"id": "109380", "revid": "73843", "url": "https://it.wikipedia.org/wiki?curid=109380", "title": "Lago di Vico", "text": "Il lago di Vico (dal latino \"Lacus Ciminus\" o \"Lacus Ciminius\") \u00e8 un lago di origine vulcanica dell'Italia centrale situato nella provincia di Viterbo. Esso vanta il primato di altitudine tra i grandi laghi italiani, con i suoi 507 m s.l.m.. \u00c8 circondato dal complesso montuoso dei monti Cimini; in particolare, il lago \u00e8 cinto dal monte Fogliano (965\u00a0m) e dal monte Venere (851\u00a0m).\nPer le sue peculiari caratteristiche naturali, il comprensorio Vicano \u00e8 incluso tra le aree di particolare valore naturalistico del Lazio e tra i biotopi di rilevante interesse naturalistico in Italia. Dal 1982 \u00e8 area protetta appartenente alla Riserva naturale Lago di Vico e per tale motivo si \u00e8 salvato dalla speculazione edilizia. Sono pochissime le abitazioni che si affacciano sul lago; esiste solo una piccola zona residenziale che \u00e8 stata realizzata negli anni '60-'70, Punta del Lago, che ricade nel comune di Ronciglione. Dal 1995 \u00e8 stato individuato come SIC (Sito d'Importanza Comunitaria) e da dicembre 2016 \u00e8 stato dichiarato ZPS (Zone di Protezione Speciale).\nRicadono nell'area altri due SIC e due ZPS per l'avifauna: dal 1995 Monte Fogliano e Monte Venere sono riconosciuti sito di importanza comunitaria e dal 1999 zona di protezione speciale.\nIl lago e la riserva naturale sono molto frequentati, soprattutto in estate, da turisti locali, nazionali ed internazionali. Le attivit\u00e0 preferite sono la balneazione e l'escursionismo. Sono infatti presenti stabilimenti balneari, ristoranti ed aree picnic. Sono anche proposti e segnalati itinerari per fare camminate e trekking.\nSul versante nord-occidentale del lago, nelle vicinanze della SP 39 \u00e8 presente una rampa per il decollo di deltaplani e parapendii. \u00c8 frequentata anche dai turisti grazie all'eccellente vista sul lago, sul monte Venere e sul monte Fogliano.\nOrigine.\nIncerta \u00e8 l'origine del nome: potrebbe trarre origine dalla localit\u00e0 di \"Vicus Matrini\", importante centro che sorgeva sulla via Cassia a circa tre chilometri da esso, toponimo che appare anche sulla \"Tabula Peutingeriana\", o da un piccolo \"Vicus\" sorto in et\u00e0 romana sui margini meridionali del bacino lacustre, \"Vicus Elbii\", che risultava scomparso gi\u00e0 dall'et\u00e0 altomedievale. L'area vicana era attraversata da un'importantissima arteria stradale, alternativa alla Via Cassia romana, detta \"via Ciminia\", il controllo della quale port\u00f2 prestigio e ricchezze dapprima alla potente famiglia dei Prefetti di Vico tra XII e inizio del XV secolo, e poi ai Farnese durante il secolo XVI. Il tracciato attraversava il borgo omonimo, sovrastato da un'altura su cui sorgeva la fortificazione della famiglia dei Prefetti di Vico, che da quella localit\u00e0 prese il nome\nSecondo la leggenda il lago ebbe origine dalla verga di ferro che Ercole infisse nel terreno per dimostrare la propria forza, sfidato gli abitanti del luogo; nessuno riusc\u00ec a rimuoverla. Quando l'eroe lo fece, sgorg\u00f2 un enorme getto d'acqua che and\u00f2 a riempire la valle, formando cos\u00ec il lago.\nIl lago di Vico \u00e8 in realt\u00e0 il risultato di una serie di lunghe e potenti fasi di attivit\u00e0 vulcanica, succedutesi tra 400.000 e 93.000 anni fa e scaturite da diversi centri di origine: per questo la sua caldera ha una forma \"policentrica\". Il lago ha avuto origine dopo la cessazione delle fasi vulcaniche, intorno a circa 90.000 anni, fa in seguito al riempimento della caldera vulcanica mediante le piogge e le nevi delle fasi glaciali.\nL'emissario.\nIl rio Vicano.\nIl rio Vicano \u00e8 l'originale emissario che dal lago di Vico scendeva a valle verso il fiume Treja fuoriuscendo dal punto in cui la cinta calderica \u00e8 meno elevata. In un momento non conosciuto dell'et\u00e0 romana, le acque furono fatte confluire nel Rio Vicano tramite una conduttura artificiale, poi riattivata nel XVI secolo con una serie di interventi fatti realizzare dai Farnese. Alcuni studiosi hanno supposto che il livello del lago sia stato abbassato sin dall'et\u00e0 etrusca, ma l'evidenza archeologica al momento \u00e8 quella presente nell'emissario farnesiano, recentemente esplorato dal personale della Riserva assieme a membri della Commissione Nazionale Cavit\u00e0 Artificiali della Societ\u00e0 Speleologica Italiana: un sorprendente tunnel scavato nel tufo in et\u00e0 romana dall'andamento irregolare (per diminuire la pressione di uscita). Il condotto, la cui volta \u00e8 sostenuta da ricorsi di mattoni, riceve le acque da una chiusa risalente all'et\u00e0 dei Farnese, percorre circa 400 metri per uscire dal lato opposto del costone della montagna, nella forra del Rio Vicano appunto. Le acque dell'emissario, da un paio d'anni sotto la soglia per le scarsissime precipitazioni, fuoriescono dal lago tramite una galleria artificiale a sezione circolare costruita negli anni '90 dello scorso secolo.\nSin dall'antichit\u00e0 la costruzione dell'emissario ha permesso un ingente abbassamento del livello delle acque, trasformando parte del lago, e soprattutto tutta la zona Nord della caldera (le cosiddette \"Pantanacce\") in un territorio fertile. La geografia del lago che possiamo vedere oggi \u00e8 dunque diversa da quella originaria: il monte Venere, nato a seguito dell'ultima fase di attivit\u00e0 del vulcano vicano (terminata 90.000 anni fa) che ora sorge nella parte settentrionale della conca dandole la caratteristica forma \"a ferro di cavallo\", era probabilmente una sua isola e la superficie dello specchio d'acqua era quasi doppia di quella oggi misurabile. Il tunnel di emissione \u00e8 stato ristrutturato nel 2001 con la costruzione di una complessa regolazione elettroidraulica della portata d'acqua gestita, dall'ARDIS della Regione Lazio.\nRiserva naturale.\nSin dal 1982, con la legge regionale L.R. 47, 28.09.82, il lago di Vico e la zona umida circostante sono stati dichiarati riserva naturale parziale, e tutelati come area naturale protetta. Nel 2008 la Riserva \u00e8 stata estesa anche al territorio amministrato dal Comune di Ronciglione, arrivando quindi a comprendere l'intera caldera vulcanica.\nFlora e fauna.\nForeste di faggi, estese cerrete, canneti, spiagge, coltivi: un territorio ricco di ambienti diversi fra loro consente lo sviluppo di diverse specie vegetali e di molte specie animali.\nL'ittiofauna, favorita dalla buona qualit\u00e0 delle acque, comprende specie autoctone (il luccio e la tinca) e specie alloctone (il coregone, il persico reale e l'agone).\nNumerosi gli anfibi come la rana verde, la raganella, il rospo comune e quello smeraldino; tra i rettili la natrice dal collare, la testuggine comune e il colubro d'Esculapio.\nTra i mammiferi, scomparsa da non molti anni la lontra, sono presenti la volpe, il tasso, il cinghiale, la martora, la puzzola e, sempre pi\u00f9 raro, il gatto selvatico.\nL'elemento di maggiore interesse e di richiamo per i visitatori appassionati di natura \u00e8 costituito dall'avifauna, assai varia data la presenza di ambienti diversi come il bosco, la palude, i prati umidi, i coltivi e lo specchio d'acqua.\nSulle sponde o sul pelo dell'acqua sono osservabili molti uccelli acquatici, dalle folaghe, agli anatidi come il moriglione, la moretta, il germano reale, il fischione, la canapiglia, l'alzavola. Tra le altre specie lo svasso maggiore, simbolo della Riserva, gli aironi bianchi, quelli cinerei, la garzetta, il tarabusino, il porciglione, la sgarza ciuffetto, lo svasso piccolo e gli storni che a migliaia passano le notti invernali sui salici della ripa e sui canneti.\nI rapaci annoverano il lanario (\"Falco biarmicus\"), il nibbio bruno, lo sparviero, la poiana, il gheppio, il falco di palude, il falco pellegrino.\nNei boschi vivono rapaci notturni come il barbagianni, l'allocco, il gufo comune, la civetta, l'assiolo.\nNel fitto dei boschi vivono anche picchi, ghiandaie, fringuelli, cinciarelle, upupe, scriccioli.\nQualit\u00e0 dell'acqua.\nIl lago \u00e8 balneabile cos\u00ec come risulta dai dati dell'Agenzia regionale per la protezione ambientale del Lazio, che ha diffuso i dati storici della balneazione del periodo 2006-2011, 2012-2013 e per l'anno 2014.\nGli ultimi dati disponibili (luglio 2018) sono legati ai prelievi e alle successive analisi effettuate dalla Goletta Verde di Legambiente che non hanno evidenziato livelli di inquinamento delle acque. L'acqua del lago, data la composizione vulcanica dei suoli, presenta valori di arsenico che ne rendono necessaria la depurazione prima che venga immessa nella rete idrica dei centri vicini. Le cianotossine prodotte da alcune alghe, in particolare dalla Phlantotrix rubescens, le cui fioriture algali sono state favorite dalle sostanze usate per concimare i terreni agricoli, negli ultimi anni non mostrano livelli che destano preoccupazione. "}
{"id": "109382", "revid": "1494169", "url": "https://it.wikipedia.org/wiki?curid=109382", "title": "Agasias", "text": ""}
{"id": "109383", "revid": "767487", "url": "https://it.wikipedia.org/wiki?curid=109383", "title": "Universit\u00e0 Wesleyana dell'Ohio", "text": "L'Universit\u00e0 Wesleyana dell'Ohio (Ohio Wesleyan University), situata a Delaware, \u00e8 una delle maggiori universit\u00e0 della Ohio Five League ed \u00e8 riconosciuta come una delle pi\u00f9 prestigiose istituzioni nel Stati Uniti.\n\u00c8 la quarta pi\u00f9 antica istituzione dell'educazione superiore degli USA.\nFu fondata come Wesleyan College nel 1844.\nSebbene originariamente fosse un'istituzione metodista, l'universit\u00e0 oggi non \u00e8 pi\u00f9 confessionale e non richiede alcuna dichiarazione religiosa ai suoi allievi."}
{"id": "109394", "revid": "827882", "url": "https://it.wikipedia.org/wiki?curid=109394", "title": "Correlazione spuria", "text": "In statistica la correlazione spuria \u00e8 un problema che nasce nell'ambito delle analisi che calcolano la correlazione o effettuano una regressione, quando non \u00e8 rispettata l'assunzione che le osservazioni sono indipendenti e identicamente distribuite.\nTale problema si presenta frequentemente (ma non esclusivamente) nell'effettuare regressioni con osservazioni provenienti da serie storiche.\nSupponiamo che ci sia una correlazione fra A e B. Escludendo le coincidenze, ci sono tre tipi possibili di relazione:\nNell'ultimo caso c'\u00e8 una correlazione spuria fra A e B. In un modello a regressione dove A \u00e8 ricondotta a B, ma in realt\u00e0 \u00e8 C il vero fattore causale di A, questa scelta erronea di variabile indipendente (B invece di C) \u00e8 chiamata \"errore di specificazione\".\nStoria.\nLa correlazione spuria venne descritta nel 1926 da George Udny Yule in \"Why Do We Get Some Nonsense Correlations Between Time Series? A Study in Sampling and the Nature of Time Series\", dopo aver notato in uno studio una \ncorrelazione lineare positiva tra percentuale di matrimoni con rito religioso e tasso di mortalit\u00e0.\nNel 1986 Peter Phillips affront\u00f2 pi\u00f9 in dettaglio il problema, come pure Clive W. J. Granger\nche vinse il premio Nobel per l'economia nel 2003 avendo introdotto agli inizi degli anni '80\nil concetto di cointegrazione.\nLo studio sul trend delle variabili invece venne studiato da David Alan Dickey e Wayne A. Fuller, che crearono appunto il test di Dickey-Fuller.\nDescrizione.\nRilevando anno dopo anno il numero di matrimoni e il numero di rondini in cielo, si pu\u00f2 osservare ad esempio una forte correlazione tra i due fenomeni, il che non \u00e8 dovuto al fatto che uno dei due influenza l'altro, ma semplicemente al fatto che in certi paesi le rondini compaiono durante le loro migrazioni in primavera ed autunno che sono pure i periodi preferiti dalle coppie nello scegliere il giorno delle nozze. \nIn altri termini se due fenomeni risultano statisticamente correlati tra loro, non vuol dire necessariamente che tra di essi sussista un legame diretto di causa-effetto, potendo essere tale correlazione del tutto casuale (cio\u00e8 \"spuria\") ovvero dipendente da una terza variabile in comune, in assenza di meccanismo logico-causale plausibile che li metta in relazione tra loro.\n\u00c8 possibile rimediare a questo ordine di problemi mediante la misura e la comparazione della diversa strettezza delle correlazioni, se esistono sufficienti basi statistiche."}
{"id": "109395", "revid": "1600600", "url": "https://it.wikipedia.org/wiki?curid=109395", "title": "Partito dell'Amore", "text": "Il Partito dell'Amore (PdA) \u00e8 stato un partito politico italiano, fondato il 12 luglio 1991 da sostenitori di Ilona Staller (nota come \"Cicciolina\"), un'attrice pornografica eletta nel 1987 alla Camera dei deputati nelle liste del Partito Radicale, e di Moana Pozzi, sua collega al suo esordio in politica.\nIl simbolo del partito fu creato da Mauro Biuzzi, fondatore del partito con Riccardo Schicchi, e rappresenta un cuore trasparente nel quale si specchia il volto di Moana Pozzi. Biuzzi gi\u00e0 dal 1986 aveva svolto la propria attivit\u00e0 politica con un logo chiamato \u201cl'Icona Staller\u201d, che poi diventer\u00e0 il primo simbolo del PdA. A seguito della diffida di quest'ultima a fare uso della sua immagine nel simbolo, il suo volto \u00e8 stato sostituito con quello di Moana Pozzi.\nIl 3 marzo 1992 solo il secondo simbolo con Moana \u00e8 stato ammesso dal Ministero dell'Interno a rappresentare il Partito dell'Amore nelle schede elettorali delle elezioni politiche del 5 aprile 1992, le ultime della Prima Repubblica, e, dopo Tangentopoli, \u00e8 stato riammesso una seconda volta alle elezioni amministrative di Roma del 21 novembre 1993. Moana con il Partito dell'Amore diede vita alla prima esperienza italiana di antipolitica dall'epoca dell'Uomo Qualunque (anche se i fondatori presero le distanze dal \"qualunquismo\") e riusc\u00ec a farsi conoscere anche all'estero, raccogliendo quasi duecento articoli di stampa.\nStoria.\nOrganizzato e ideato da Riccardo Schicchi, \"manager\" di pornodive come Ilona Staller (detta Cicciolina) e imprenditore del settore, e da Mauro Biuzzi, braccio politico e ideologico della nuova formazione, il partito nacque con dichiarati propositi di diffusione nella politica e nella societ\u00e0 di tematiche legate alla sessualit\u00e0, in senso libertario (per Schicchi) e cristiano-sociale (per Biuzzi). Con la sostituzione della Staller con Moana Pozzi (che era di fede cristiana) come candidata alla guida del partito, prevalse una linea che Mauro Biuzzi, ideologo del partito, defin\u00ec fin dal principio \"cristiano-dionisiaca\" e di centro e il partito si colloc\u00f2 politicamente all\u2019\"estremo centro\" del Parlamento italiano.\nTra le radici culturali, ricordate nel sito ufficiale, vi furono a vario titolo il situazionismo, la teologia della liberazione, il dionisiaco di Nietzsche e suggestioni garibaldine. Accompagnato da un prevedibile \"fumus\" scandalistico, il partito ebbe nella Staller e in Moana Pozzi, altra pornodiva che al tempo cominciava a essere conosciuta dal grande pubblico per le sue apparizioni sulle televisioni nazionali, le sue candidate pi\u00f9 note.\nIl partito, sin da principio considerato funzionale a catalizzare il crescente \"voto di protesta\" (ovvero, un modo e una destinazione del voto che attraverso forme eclatanti, demenziali o di \"nonsense\", intendeva sottrarre alla politica tradizionale il consenso elettorale), si un\u00ec al Partito Pensionati, una formazione politica che nel suo richiamo \"corporativo\" agli anziani, sosteneva ragioni da taluni accostate al qualunquismo o meglio all'esordiente anti-politica, e condusse insieme a questo un inconsueto esordio politico. Questo gemellaggio per\u00f2 si interruppe con l'ingresso formale di Moana nel partito (fine gennaio 1992) e prima della raccolta-firme di febbraio, che il PdA svolse solo per il suo nuovo simbolo, e che a inizio marzo gli consent\u00ec di essere ammesso nelle schede elettorali e alla relativa campagna elettorale di aprile.\nFra le tematiche inizialmente propugnate (luglio 1991) sulla scia delle proposte di legge dette Staller, presentate da quest'ultima con il Partito Radicale (1987), innovativa per l'Italia era quella volta a valorizzare l'affettivit\u00e0 dei detenuti, sulla scia di esperimenti condotti nell'Europa scandinava, cos\u00ec come qualche consenso raccolsero, anche presso aree politiche pi\u00f9 ortodosse, la richiesta di revisione del concetto di oscenit\u00e0 su cui si fondava l'operato della censura artistica. Altra proposta molto discussa fu quella di realizzare, nelle grandi citt\u00e0 e nelle aree metropolitane, specifiche aree denominate \"Parchi dell'amore\", destinate all'esercizio delle attivit\u00e0 sessuali, comprese quelle legate alla prostituzione, attivit\u00e0 che si sosteneva dovesse regolarsi con l'abolizione della legge Merlin e con la riapertura delle case di tolleranza. Col subentro di Moana nel gennaio 1992 queste proposte furono messe in secondo piano per un programma pi\u00f9 in linea con gli interessi di quest'ultima (lotta alla corruzione politica e alla criminalit\u00e0 organizzata).\nElezioni politiche del 5/6 aprile 1992.\nAlle elezioni politiche del 1992 il partito si present\u00f2 alla Camera dei deputati solo nella circoscrizione laziale (Rieti esclusa) e ottenne 22.401 voti (0,06%). La capolista Pozzi, con 12.393 voti nominali, ottenne pi\u00f9 preferenze di ben tre Segretari nazionali ovvero di Umberto Bossi della Lega Nord (6.985), di Sergio Garavini di Rifondazione Comunista (9.824) e di Francesco Rutelli dei Verdi (10.778), ma la lista non ebbe accesso ai seggi. Si present\u00f2 anche per l'elezione del Senato solo nel Lazio. I grandi giornali pubblici incolparono in prima pagina il PdA e Moana di aver guidato la rivolta delle piccole liste, ai danni dei grandi partiti e delle tasche dei cittadini, nonostante il PdA si fosse autofinanziato e non abbia incassato rimborsi elettorali. Il 17 febbraio dello stesso anno, con l'arresto dell'ingegnere Mario Chiesa, si era aperta l'inchiesta detta Mani pulite che, in seguito alle elezioni politiche, port\u00f2 nelle case degli italiani le immagini del processo ai maggiori capi di partito, detto Tangentopoli per i casi di finanziamenti illeciti ai partiti, che port\u00f2 alla fine della Prima Repubblica.\nDopo la sconfitta elettorale del 1992 il Comitato Direttivo, riunito in conferenza stampa all'Hotel Nazionale a Roma, ratific\u00f2 il cambiamento di rotta rispetto alla precedente linea libertaria e scandalistica, uscita sconfitta dalle urne, con la firma pubblica del documento di revoca delle cariche nel partito a Schicchi e alla Staller e le promozioni di Moana a Segretario nazionale e di Mauro Biuzzi a vice segretario e capolista per le successive elezioni amministrative del 1993. Queste divergenze politiche tra i soci fondatori Schicchi e Biuzzi tornarono alla ribalta nel 2008, in un confronto moderato da Corrado Augias. In pratica Biuzzi accusava Schicchi di sfruttare l'immagine politica di Moana e lo stesso PdA a fini di lucro, come era stato con i suoi film, e di non essere realmente interessato al movimento ma solo a fare pubblicit\u00e0 alla sua agenzia Diva Futura.\nElezioni amministrative romane del 21 novembre 1993.\nIl Partito dell'Amore torn\u00f2 nelle schede elettorali per le elezioni comunali di Roma del 21 novembre 1993, le prime con elezione diretta del sindaco. Moana Pozzi si candid\u00f2 (senza illusioni) a sindaco di Roma ove, nonostante il netto cambio d'immagine verso un movimento civico serio, non scandalistico (la Pozzi era l'unica attrice hard candidata) e quindi meno spettacolare, il partito con 8.977 voti e una percentuale pari allo 0,52%, conferm\u00f2 la percentuale elettorale ottenuta alle politiche nel 1992.\nDopo un'indicazione di voto iniziale a favore di Renato Nicolini (Rifondazione Comunista), al successivo ballottaggio del 5 dicembre, il PdA dette indicazione di sostenere Francesco Rutelli, poi eletto. L'importanza di questa seconda campagna del 1993 risiede nel fatto che Moana si stacca tra molte difficolt\u00e0 dalla consueta politica libertaria e pornocratica, insieme con i militanti volontari del PdA riesce a presentare una lista civica in cui si candidano oltre cinquanta cittadini comuni (della quale Mauro Biuzzi sar\u00e0 il capolista) e agendo in tal modo realizza la rottura definitiva in seno al partito, che continuer\u00e0 in vari episodi negli anni successivi alla sua morte.\nInoltre Moana, Biuzzi e i molti altri volontari del PdA affrontarono l'impegno di questa seconda campagna con i propri soldi, essendo stati sconfitti nella prima campagna del 1992 e non avendo perci\u00f2 ottenuto il rimborso delle spese elettorali. Il PdA non ha quindi mai goduto del finanziamento pubblico goduto da tutti gli altri partiti italiani. Per questa campagna Biuzzi realizza, di fronte all'Altare della Patria a Roma, quello che sar\u00e0 l'unico manifesto politico di Moana, nel quale si attua il passaggio radicale dell'artista dalla precedente immagine porno-trasgressiva a quella patriottico-seduttiva che meglio rispondeva al suo nuovo personaggio pubblico.\nPer sottolineare l'indipendenza di questa seconda campagna elettorale dalla precedente, Moana offre a Biuzzi la possibilit\u00e0 di trasferire la sede del PdA nel piano superiore della sua casa romana a via Cassia, dove verr\u00e0 organizzata tutta l'attivit\u00e0 politica per quattro mesi. Questa decisione consente a Biuzzi di spostarsi a Roma, dato che stava gi\u00e0 lavorando alla sede del PdA in Umbria, dove Moana aveva intenzione di trasferirsi a breve. Di questo impegno duro, solitario e in prima persona nell'attivit\u00e0 politica alla fine del 1993, per svolgere il quale Moana (al culmine del suo successo e della sua bellezza) si sottrasse a molti dei suoi numerosi impegni professionali, l'artista non raccolse mai i risultati politici promessi poich\u00e9 solo quattro/cinque mes\u00ec dopo la fine di questa campagna elettorale le fu diagnosticato un tumore fulminante al fegato, a causa del quale mor\u00ec il 15 settembre 1994 a Lione, in Francia, all'et\u00e0 di trentatr\u00e9 anni.\nPerso il suo leader, il partito scomparve dalle elezioni e dalla ribalta dal 1994, certo in seguito alla morte della Pozzi ma anche in seguito all'introduzione del cosiddetto \"sbarramento al 4%\" (messo nella legge elettorale per impedire alle piccole formazioni di entrare in Parlamento). Il PdA non \u00e8 stato mai ufficialmente sciolto, ed \u00e8 tuttora legalmente esistente, anche se non ha partecipato pi\u00f9 ad alcuna elezione per scelta di protesta contro la politica italiana, propugnando dal 2008 l'astensionismo e la riforma elettorale. Il PdA vede inoltre con simpatia la politica del presidente del Venezuela Hugo Ch\u00e1vez, con il quale condivide la radice nazional-popolare e il retroterra bolivariano/garibaldino.\nDopo la morte di Moana.\nDopo la morte di Moana, Mauro Biuzzi le subentra nel 1994 nella carica di Segretario nazionale, viene nominato esecutore testamentario nella complessa vicenda dell'eredit\u00e0 di Moana e presidente dell'Associazione che verr\u00e0 costituita da Rosanna Alloisio, la madre di Moana, per tutelare l'immagine pubblica della figlia. L'attivit\u00e0 politica di Biuzzi si concentra prevalentemente nel lungo contrasto ad una serie di scandali e provocazioni mediatiche ai danni dell'immagine di Moana e del PdA, attuato anche col ricorso alla magistratura. Quale rappresentante del PdA viene invitato in trasmissioni televisive per esprimere il suo parere sui detti scandali.\nMolte volte Biuzzi interverr\u00e0 anche nei media italiani in caso di informazione inesatta sul PdA, in particolare sul fatto che il partito fosse rappresentato da Ilona Staller quando invece, con il cambio del simbolo contenente il volto di Moana nel 1992, l'unica titolare della rappresentanza del PdA era stata da allora la sola Moana. Dal 2004 la propaganda politica del movimento si svolger\u00e0 prevalentemente in Internet, scelta fatta in consonanza con l'aspirazione all'indipendenza che il PdA ha sempre cercato e alle sue posizioni di astensionismo elettorale, in relazione alla mancata riforma del sistema elettorale (il movimento \u00e8 contrario al bipolarismo).\nGrazie alla rete e con grande successo di pubblico, verranno pubblicati molti video storici delle campagne elettorali del PdA, che consentiranno a molti italiani di rivivere fatti altrimenti dimenticati. Molte altre sono le attivit\u00e0 svolte in rete, tra le quali possono essere ricordate, nel 2009, il clamoroso \u201cscambio\u201d di denominazione con il neonato Pdl (in relazione all'intenzione annunciata pubblicamente da un suo leader, Silvio Berlusconi, di voler rifondare il suo partito chiamandolo \u201cPartito dell'Amore\u201d) e, nel 2011, la diffida ad Ilona Staller detta Cicciolina a rifondare il Partito dell'Amore in occasione delle elezioni amministrative.\nMauro Biuzzi \u00e8 stato consulente della miniserie televisiva \"Moana\", prodotta da Sky Cinema nel 2009, in relazione alle vicende politiche svolte da Moana nel PdA. Biuzzi \u00e8 stato anche interpretato nella miniserie \"Moana\" dall'attore Giampiero Judica. A settembre del 2013 Mauro Biuzzi, con una lettera aperta, chiede a Selvaggia Lucarelli di diventare leader del partito; la nota giornalista gli risponde nella sua pagina Facebook. A inizio 2014 Biuzzi riceve una diffida dagli avvocati dell'attrice \u00c9va Henger in seguito a suoi commenti critici su dichiarazioni rilasciate dalla Henger su Moana in un'intervista televisiva con Barbara d'Urso.\nNel 2015 Biuzzi firma la liberatoria a Sky Cinema per l'uso di materiali del Partito dell'Amore nella serie tv in dieci episodi \"1992\", ideata e interpretata da Stefano Accorsi, con soggetto l'inchiesta detta Tangentopoli che port\u00f2 al passaggio dalla Prima alla Seconda Repubblica. Nel secondo episodio, trasmesso il 24 febbraio da Sky Atlantic, Stefano Accorsi si avvicina ad un manifesto del Partito dell'Amore per interrogare un elettore che lo sta guardando."}
{"id": "109396", "revid": "256896", "url": "https://it.wikipedia.org/wiki?curid=109396", "title": "Autodromo di Monza", "text": ""}
{"id": "109397", "revid": "287204", "url": "https://it.wikipedia.org/wiki?curid=109397", "title": "Papavero", "text": ""}
{"id": "109398", "revid": "9882", "url": "https://it.wikipedia.org/wiki?curid=109398", "title": "World Wide Fund for Nature", "text": ""}
{"id": "109399", "revid": "219110", "url": "https://it.wikipedia.org/wiki?curid=109399", "title": "I855", "text": "L'i855 (conosciuto anche con il nome in codice Odem) fu un chipset Intel presentato agli inizi del 2003 per supportare i primi Pentium M Banias.\nProprio insieme al Pentium M Banias, e al modulo wireless Intel PRO/Wireless 2100, l'i855 ha costituito la prima generazione della piattaforma mobile Centrino, chiamata in codice Carmel.\nCaratteristiche tecniche.\nIl chipset i855, utilizzato solo sulle piattaforme mobile Centrino, era una evoluzione del chipset per il settore desktop i845, utilizzato per i Pentium 4, con delle precise modifiche mirate ad ottimizzarne il consumo massimo e poter quindi essere impiegato con successo in sistemi in cui il risparmio energetico risultava importante.\nDall'i845, venne ereditato il supporto per la RAM DDR-266, sebbene in quantitativo limitato a 2 GB. La scelta di questo tipo di RAM per un sistema portatile era quasi obbligato, dato che il suo consumo era circa dimezzato rispetto alle tradizionali memorie SDRAM. Inoltre il limite di 2 GB per i tempi era ampiamente sovradimensionato, dato che i sistemi portatili in genere montavano 256 MB di memoria. Il BUS era anch'esso limitato a 400\u00a0MHz ovvero la frequenza richiesta dall'unico processore supportato, il Pentium M Banias.\nDal punto di vista della connettivit\u00e0, l'i855 poteva essere abbinato solo al southbridge ICH4 che supportava lo standard USB 2.0. Per la connessione delle periferiche di archiviazione era presente il tradizionale controller per 2 canali PATA di tipo UltraATA 100, mentre lo standard audio integrato era quello AC '97 2.1 e la scheda di rete Ethernet non era integrata ma supportata attraverso il BUS PCI.\nTra le caratteristiche specifiche dell'i855, dedicate al miglioramento dell'autonomia del sistema, era presente la gestione dinamica dell'alimentazione del BUS dati, in modo che anche questo potesse essere variato in frequenza nei momenti di inattivit\u00e0 della CPU.\nIl sottosistema grafico integrato funzionava ad un clock di 200\u00a0MHz contro i 166\u00a0MHz di quello integrato nella variante i845MP dell'i845, che veniva utilizzato fino a quel momento nei portatili basati sul Pentium 4-M, oltre alla possibilit\u00e0 di gestire 2 display indipendenti.\nLe versioni disponibili erano le seguenti:\nIl successore.\nL'i855 support\u00f2 anche la seconda generazione del Pentium M, chiamata in codice Dothan, prodotta a 90 nm, e presentata a met\u00e0 2004. Si trattava di alcune versioni preliminari di Dothan funzionanti sempre con il BUS a 400\u00a0MHz supportato dall'i855. Agli inizi del 2005 venne presentata la seconda generazione della piattaforma Centrino, Sonoma, basate proprio sul processore Dothan ma funzionante con un nuovo BUS a 533\u00a0MHz, supportato ufficialmente dal successore dell'i855, il chipset conosciuto come Alviso, in grado anche di offrire supporto allo standard PCI Express."}
{"id": "109406", "revid": "6923", "url": "https://it.wikipedia.org/wiki?curid=109406", "title": "Yudhisthira", "text": "Yudhisthira \u00e8 uno dei protagonisti del poema epico Mah\u0101bh\u0101rata: \u00e8 il maggiore dei cinque fratelli Pandava.\nStoria.\nFiglio del re Pandu e della regina Kunti, \u00e8 stato da lei concepito insieme al deva Yama, il signore della giustizia e della morte (dal momento che Pandu non poteva concepire figli per effetto della maledizione di un brahmano); per questa ragione Yudhisthira era famoso per la sua onest\u00e0 e totale aderenza al Dharma.\nCome descritto nel Mah\u0101bh\u0101rata, Yudhisthira ed i suoi fratelli dovettero combattere la sanguinosa guerra di Kurukshetra contro i loro cento cugini, i Kaurava, per la sovranit\u00e0 del regno di Hastinapura.\nIl Mah\u0101bh\u0101rata narra che, grazie alla sua reputazione di persona veritiera, onesta e corretta, Yudhisthira \u00e8 l'unico essere umano che sia stato in grado di ascendere a Svarga (il paradiso) conservando la sua propria forma fisica, attraverso la morte. Tuttavia, egli fu punito per il suo unico crimine - aver mentito un'unica volta a Drona, il suo maestro d'armi - con una visione di s\u00e9 stesso e dei suoi fratelli a Naraka (l'inferno)."}
{"id": "109408", "revid": "92723", "url": "https://it.wikipedia.org/wiki?curid=109408", "title": "Congregazione dei confini", "text": "La Congregazione dei confini (1627-1847), ufficialmente in latino \" Congregatio de confinibus Status Ecclesiastici\", era un organismo della Curia romana, oggi soppresso.\nIstituzione.\nPapa Urbano VIII (1623-1644) cre\u00f2 questo dicastero con la costituzione \"Debitum pastoralis officii\" il 1\u00ba ottobre 1627.\nFunzioni.\nAllo scopo di tutelare l'integrit\u00e0 dello Stato Ecclesiastico, tale istituto intendeva evitare cessioni illegali, sia risolvendo controversie interne e con gli Stati esteri limitrofi, sia cercando nel contempo di recuperare territori irregolarmente e precedentemente perduti.\nStoria.\nCostituita inizialmente da prelati e presieduta da un cardinale, il prefetto dei confini, nel tempo perse valore, si riun\u00ec sempre meno, salvo che nei momenti critici per gli equilibri delle potenze europee, e deleg\u00f2 i suoi compiti, in parte alla Sacra Consulta, in parte alla Congregazione del Buon Governo, lasciando comunque la figura del segretario dei confini.\nUrbano VIII design\u00f2 il cardinale Bernardino Spada prefetto dei confini e tra i prelati della congregazione, mons. Francesco Vitelli e Gaspare Mattei che in seguito divenne cardinale: il primo risultato concreto del lavoro di questo istituto fu l'annessione allo Stato Ecclesiastico nel 1631 del Ducato di Urbino, estintasi la discendenza diretta nella famiglia al governo, i Della Rovere.\nL'ultimo rappresentante di questa congregazione fu mons. Pier Filippo Boatti, nominato da Gregorio XVI (1831-1846) dapprima segretario dei confini (1831), incarico che conserv\u00f2 per tutto il suo pontificato, successivamente nel 1838 suo plenipotenziario, insieme al cardinale Tommaso Bernetti: questi ultimi definirono, con la controparte napoletana rappresentata dal marchese Francesco Saverio Del Carretto ed il conte Giuseppe Costantino Ludolf, la spinosa questione della frontiera tra Stato Pontificio e Regno delle Due Sicilie, siglando a Roma (26 settembre 1840) il Trattato di Confinazione tra i due Stati limitrofi.\nDissoluzione.\nLa Congregazione dei confini fu abolita nel 1847 con le prime riforme di papa Pio IX (1846-1878)."}
{"id": "109413", "revid": "599013", "url": "https://it.wikipedia.org/wiki?curid=109413", "title": "Efialte", "text": ""}
{"id": "109414", "revid": "72396", "url": "https://it.wikipedia.org/wiki?curid=109414", "title": "Lapsus freudiano", "text": ""}
{"id": "109420", "revid": "1048993", "url": "https://it.wikipedia.org/wiki?curid=109420", "title": "Age &amp; Scarpelli", "text": "Age &amp; Scarpelli \u00e8 il nome d'arte con il quale \u00e8 noto il duo di sceneggiatori formato da Agenore Incrocci (Brescia, 4 luglio 1919 \u2013 Roma, 15 novembre 2005) e Furio Scarpelli (Roma, 16 dicembre 1919 \u2013 Roma, 28 aprile 2010).\nInclini all'umorismo popolaresco e alla satira, hanno operato con inesauribile vena nel filone comico del dopoguerra prima, nella cosiddetta \"commedia all'italiana\" poi, lavorando con i maggiori esponenti del genere, da Monicelli (\"I soliti ignoti\", 1958; \"La grande guerra\", 1959; \"I compagni\", 1963; \"L'armata Brancaleone\", 1966; \"Romanzo popolare\", 1974) a Germi (\"Sedotta e abbandonata\", 1964; \"Signore &amp; signori\", 1966), da Dino Risi (\"I mostri\", 1963; \"Straziami ma di baci saziami\", 1968), a Comencini (\"Tutti a casa\", 1960) e Scola (\"C'eravamo tanto amati\", 1974).\nCol passare degli anni hanno spesso preferito lavorare separati, Age principalmente con Risi (\"Dagobert\", 1984), Scarpelli con Scola (\"Maccheroni\", 1985; \"La famiglia\", 1987; \"Il viaggio di Capitan Fracassa\", 1990, \"La cena\", 1998; \"Concorrenza sleale\", 2001) e con Carlo Lizzani (\"Cattiva\", 1991, \"Celluloide\", 1995).\nMolto pi\u00f9 attivo di Age, che ha scritto nel 1991 la sceneggiatura per \"Il conte Max\" di Christian De Sica, Scarpelli ha firmato (spesso in collaborazione con il figlio Giacomo) sceneggiature per Michael Radford (\"Il postino\", 1994), Roberto Cimpanelli (\"Un inverno freddo freddo\", 1996), Enzo d'Al\u00f2 (\"Opopomoz\"), 2003) e per Paolo Virz\u00ec (\"Ovosodo\", 1997; \"N - Io e Napoleone\", 2006).\nNell'ottobre del 2019 il Comune di Roma ha deciso di dedicare un parco alla famosa coppia di sceneggiatori nei pressi del quartiere Monte Sacro: \"Parco Age&amp;Scarpelli: Sceneggiatori\"."}
{"id": "109421", "revid": "2225", "url": "https://it.wikipedia.org/wiki?curid=109421", "title": "Age e Scarpelli", "text": ""}
{"id": "109422", "revid": "287204", "url": "https://it.wikipedia.org/wiki?curid=109422", "title": "Arnold Geulincx", "text": "Compie gli studi nella facolt\u00e0 delle arti di Lovanio, dove successivamente viene chiamato ad insegnare filosofia.\nNel 1653 pubblica le \"Quaestiones quodlibeticae\", in cui sviluppa una critica radicale del pensiero aristotelico-scolastico. In urto con gli ambienti cattolici tradizionalisti per il suo razionalismo, viene rimosso dall'insegnamento nel 1658. Vive in condizioni di povert\u00e0 a Leida, nei Paesi Bassi, dove si \u00e8 nel frattempo stabilito, poco dopo essersi convertito al cristianesimo calvinista. La conversione religiosa \u00e8 in stretto rapporto con il suo credo razionalistico: egli vede una stretta analogia tra la rivoluzione \"teocentrica\" operata in filosofia dal cartesianesimo (ovvero l'ideologia di Cartesio) e il teocentrismo della confessione calvinista.\nOttenuto un posto di lettore di logica, ed in seguito di professore straordinario, all'Universit\u00e0 di Leida, pubblica la \"Logica\" (1662), il \"Methodus inveniendi argumenta\" (1663) e la prima parte della monumentale \"Ethica\" (1665); la maggioranza di questi suoi scritti rimane per\u00f2 inedita: solo dopo la morte, avvenuta a Leida nel novembre del 1669, alcuni allievi ne pubblicano le opere: la seconda parte dell\"'Ethica\" nel 1675 (il cui nome originario era \"Gnothi seaut\u00f2n, sive Ethica\"), la \"Physica vera\" nel 1688, la \"Metaphysica vera et ad mentem peripateticam\" nel 1691 ed altri scritti, tra cui un ampio commento ai \"Principi\" cartesiani.\nQuasi ignorato nei moderni manuali di storia della filosofia per le scuole superiori, Arnold Geulincx \u00e8 stato, comunque, molto importante per la filosofia seicentesca perch\u00e9 affront\u00f2 il dualismo cartesiano tra \"res cogitans\" e \"res extensa\" tentando una soluzione di tipo occasionalistico."}
{"id": "109424", "revid": "122685824", "url": "https://it.wikipedia.org/wiki?curid=109424", "title": "Furio Scarpelli", "text": "Biografia.\nFiglio di Filiberto Scarpelli, celebre fondatore del giornale umoristico Il Travaso delle idee e illustratore, affina nel tempo il proprio talento per il disegno e la scrittura satirica, iniziando, gi\u00e0 prima della guerra, a lavorare per alcune riviste umoristiche.\nTale attivit\u00e0 \u00e8 ripresa con impegno, anche politico, nel 1945. Fondatore con Michele Majorana e Italo De Tuddo del giornale anticlericale Don Basilio, lavora per diverse testate di satira, tra cui il Marc'Aurelio fucina di futuri talenti cinematografici, da Federico Fellini a Ettore Scola, da Bernardino Zapponi a Sandro Continenza, da Cesare Zavattini a Mario Camerini. I pi\u00f9 anziani Vittorio Metz e Marcello Marchesi lo cooptano insieme ad Agenore Incrocci (Age) nella stesura avventurosa di copioni per Tot\u00f2. Age e Scarpelli ne firmano numerosi, uno per tutti La banda degli onesti (1956), prototipo per due celeberrimi film che negli anni successivi scriveranno per Mario Monicelli: I soliti ignoti (1958) e L'Armata Brancaleone (1966).\nNel corso della sua carriera, ha ricevuto nel 1965, nel 1966 e nel 1996 la nomination al premio Oscar alla miglior sceneggiatura per I compagni (1963), Casanova '70 (1965) e Il postino (1994). Ha inoltre vinto il Prix du sc\u00e9nario al Festival di Cannes per il film La Terrazza (1980), assieme ad Age ed Ettore Scola.\nInizialmente indirizzati da un maestro quale Sergio Amidei e poi in assoluta indipendenza creativa, Scarpelli insieme ad Age, con cui forma la coppia storica Age &amp; Scarpelli, opera con inesorabile vena nel filone di quella che sar\u00e0 denominata la Commedia all'italiana, scrivendo storie, sceneggiature e dialoghi non solo delle altre pellicole pi\u00f9 significative di Monicelli (La Grande Guerra, 1959; Il medico e lo stregone, 1957; I compagni, 1963; L\u2019armata Brancaleone, 1966; Brancaleone alle crociate, 1970; Risate di gioia, 1960; Vogliamo i colonnelli, 1973; Romanzo popolare, 1974) ma anche di quelle dei maggiori registi del genere: da Pietro Germi (Sedotta e abbandonata, 1964; Signore &amp; signori, 1966) a Dino Risi (La marcia su Roma, 1962; I mostri, 1963; Il tigre, 1967; Straziami, ma di baci saziami, 1968; In nome del popolo italiano, 1971) da Luigi Comencini (Tutti a casa, 1960; A cavallo della tigre, 1961; Il commissario, 1962; La donna della domenica, 1975) a Ettore Scola (Dramma della gelosia - Tutti i particolari in cronaca, 1970; Riusciranno i nostri eroi a ritrovare l'amico misteriosamente scomparso in Africa?, 1968; C'eravamo tanto amati (film), 1974; La terrazza, 1980).\nNella sua filmografia figurano poi altre collaborazioni di rilievo, con Eduardo De Filippo (Ragazze da marito nel 1952 e Napoletani a Milano nel 1953), Mario Soldati (Policarpo, ufficiale di scrittura nel 1959, e anche I tre corsari e O.K. Nerone, nel biennio 1951-1952), Antonio Pietrangeli (Nata di marzo, 1958), Nanni Loy (Audace colpo dei soliti ignoti, 1960) Guy Hamilton (I due nemici, 1961) e Sergio Leone per il classico Il buono, il brutto, il cattivo (1966).\nNel 1965 l'esperienza hollywoodiana con Alfred Hitchcock, per un film intitolato \"Le cinque R\" poi non realizzato.\nDal 1966 \u00e8 membro dell'Academy of Motion Picture Arts and Sciences.\nUna volta cessato il sodalizio con Age, Scarpelli prosegue l'attivit\u00e0 autonomamente, \"rivelando nella costruzione dell'intreccio e dei personaggi un'ambizione romanzesca.\"\nScrive alcuni dei migliori copioni per Ettore Scola (Ballando ballando, 1983; Maccheroni, 1985; La famiglia, 1987; Il viaggio di Capitan Fracassa, 1990; La cena, 1998; Concorrenza sleale, 2001) e anche per Giuliano Montaldo (Tempo di uccidere, 1989) Carlo Lizzani (Celluloide, 1996).\nCon la sceneggiatura de Il postino (1994), scritta insieme a Massimo Troisi, Anna Pavignano, Michael Radford ed al figlio Giacomo Scarpelli, che collaborer\u00e0 con lui per vent'anni, si aggiudica la terza candidatura all'Oscar. Nel 1996 torna a lavorare con Age, questa volta ad un musical, \"Bobby sa tutto\", successo stagionale del Teatro Sistina di Garinei e Giovannini di cui fu gi\u00e0 scenografo, durante il dopoguerra, di alcuni spettacoli di variet\u00e0. Intanto Scarpelli \u00e8 diventato\u00a0\u2013 insieme all'amico e collega Leo Benvenuti \u2013 un punto di riferimento per nuovi autori e registi. Nascono cos\u00ec i primi film di Marco Risi, Francesca Archibugi e Paolo Virz\u00ec. Scarpelli stringe il rapporto con i giovani sceneggiatori dell'Associazione nazionale autori cinematografici e del Centro Sperimentale di Cinematografia, dove insegna per anni.\nNel 2008 ha partecipato al documentario Il falso bugiardo dedicato all'amico sceneggiatore Luciano Vincenzoni e nel 2009 ha tenuto a battesimo l'esordio alla regia di Stefania Sandrelli supervisionando il copione di Christine Cristina.\nNegli ultimi anni si \u00e8 andato riavvicinando alla passione e alla professione degli inizi della carriera: l'illustrazione e la narrativa per ragazzi. Il suo romanzo Opopomoz, da cui il film d'animazione di Enzo D'Al\u00f2, gli vale il Premio Elsa Morante. Scrive inoltre il poema scherzoso in versi \"L'Armata Brancaleone\" ispirato al film di cui \u00e8 autore con Age e Monicelli. E d\u00e0 inizio ad un \u201cromanzo disegnato\u201d, tutto di suo pugno, intitolato \"Passioni\", e poi Tormenti - Romanzo disegnato, da cui il film Tormenti - Film disegnato. Una tragicomica vicenda ambientata negli anni Trenta, che appare postuma nel 2011 e da cui viene tratto l'omonimo film.. Nel 2012 il film Tormenti - Film disegnato ha ottenuto un \"Premio Speciale\" assegnato dalla Giuria dei Nastri d'argento. E nello stesso periodo ha vinto anche un Ciak d'Oro nella categoria \"Belli &amp; Invisibili\". La graphic novel viene ripubblicata nel 2018 dal fedele editore Gallucci, riportandola al suo titolo originale, \"Passioni\", stampata in un grande formato che valorizza i disegni originali di Scarpelli.\n\u00c8 scomparso nel 2010 all'et\u00e0 di 90 anni.\nNel 2019 a Roma gli \u00e8 stato dedicato il \"Parco Age&amp;Scarpelli: Sceneggiatori\".\nOpera postuma.\nDurante l'estate 2012 \u00e8 stato ripubblicato il romanzo di Brancaleone ad opera della \"Gallucci Editore\" con il titolo \"Brancaleone. Il Romanzo\".\nNello stesso periodo, la \"Gallucci Editore\" ha inoltre pubblicato un suo romanzo per ragazzi postumo, scritto con il figlio Giacomo Scarpelli, e illustrato interamente dallo stesso Furio. Il titolo \u00e8 \"Estella e Jim nella meravigliosa Isola del Tesoro\" e nel 2013 ha vinto il Primo Premio (sezione Scuole Elementari) durante la trentaquattresima edizione del Premio Cento. La Giuria tecnica ha voluto premiare \u00ab\"Il sapore di un grande classico rivisitato con ironia da un genio della sceneggiatura cinematografica del Novecento, che conferisce all'Isola del Tesoro di Stevenson \"pennellate\" linguistiche e artistiche capaci di trasportare, tra parole e immagini, i lettori in un mondo di avventure di altri tempi con un uso creativo, sorvegliato e alto del linguaggio e del registro stilistico, anche attraverso l'invenzione di nuovi, convincenti personaggi: dalla bambina Estella, capricciosa monella che ammicca a tante \"bambine terribili\" della migliore letteratura per ragazzi, fino al marinaio campano Zito. Un libro avvincente anche nel contrappunto delle splendide illustrazioni dello stesso Furio Scarpelli padre, \"figlio d'arte\" del grande Filiberto e capostipite di un'eccentrica genealogia di artisti\"\u00bb.\nNel novembre del 2012 \u00e8 stato pubblicato il libro \"Furio Scarpelli. Il cinema viene dopo\" scritto da Alessio Accardo con Chiara Giacobelli e Federico Govoni.\nA dicembre 2012 al Torino Film Festival \u00e8 stato presentato il documentario \"Furio Scarpelli. Il Racconto prima di tutto\" a cura di Francesco Ranieri Martinotti che lo ha scritto insieme a Giacomo Scarpelli. Il racconto di uno dei maestri della commedia all'italiana che in maniera intensa ed emozionante attraversa diverse epoche della storia dello sceneggiatore e del nostro cinema. Il filmato \u00e8 arricchito dalle interviste e testimonianze di amici e colleghi, come: Ettore Scola, Francesca Archibugi, Stefania Sandrelli e Paolo Virz\u00ec.. Lo stesso documentario ha ricevuto una Nomination al Nastro d'argento 2013 per il Migliore Documentario sul Cinema.\nA dicembre 2012 \u00e8 stato omaggiato con un premio alla sua memoria durante il festival \"La Primavera del Cinema\" che si tiene ogni anno nella citt\u00e0 di Cosenza. L'onorificenza \"Omaggio a Furio Scarpelli\" \u00e8 stata consegnata dal regista Mimmo Calopresti al figlio Giacomo Scarpelli e al nipote Filiberto Scarpelli, rispettivamente sceneggiatore e regista del film Tormenti - Film disegnato.\nNella primavera del 2014 l'editore \"Bao\" ha pubblicato \"Un Drago a forma di Nuvola\", graphic novel disegnata da Ivo Milazzo e tratto da una sceneggiatura di Furio Scarpelli ed Ettore Scola.\nNell'aprile 2016 \u00e8 stato pubblicato \"Storia meravigliosa di Niccol\u00f2 Paganini. Un progetto per un film non fatto\", il trattamento-novella scritto nel 1986 con Giacomo Scarpelli e Mario Monicelli per la regia di quest'ultimo e mai realizzato.\nNell'ottobre 2018 \u00e8 stato pubblicato \"Passioni. Romanzo disegnato di tormenti d'amore\" (Roma, Gallucci), edizione riveduta e in grande formato, del precedente \"Tormenti\". \"Passioni\" ha ottenuto una menzione speciale alla XXV edizione del Romics, il festival del fumetto romano. Nel corso della XXVI edizione di Romics (3-6 ottobre 2019) \u00e8 stata allestita, per celebrare il centenario della nascita, una mostra antologica di disegni, schizzi, vignette, illustrazioni, intitolata \"Furio Scarpelli - Pennello, china e macchina da scrivere\" e curata da Giacomo Scarpelli, Sabrina Perucca e Alberto Sarasso. Il catalogo dell'opera grafica di Scarpelli \u00e8 stata pubblicata dagli stessi curatori della mostra due anni dopo. Ancora nel 2019 Sellerio ha pubblicato \"Amori nel fragore della metropoli\", volume che raccoglie tre racconti inediti risalenti all'inizio degli anni Ottanta. L'anno seguente \u00e8 apparso \"L'Arco di Apollo\" (Einaudi Ragazzi), un'avventura filosofica nell'antica Grecia, concepita quasi vent'anni prima col figlio Giacomo Scarpelli: quest'ultimo \u00e8 autore del testo, Furio Scarpelli lo \u00e8 delle illustrazioni."}
{"id": "109425", "revid": "216048", "url": "https://it.wikipedia.org/wiki?curid=109425", "title": "Agenore Incrocci", "text": "Biografia.\nFratello minore dell'attrice Zoe Incrocci, trascorre l'infanzia girando con la famiglia, costretta a spostarsi per motivi di lavoro, per tutta l'Italia.\nTrova impiego presso una stazione radiofonica e inizia a lavorare come giornalista, scrivendo testi comici per il variet\u00e0. Nel frattempo s'iscrive alla facolt\u00e0 di Giurisprudenza, per interrompere gli studi a pochi esami dal conseguimento della laurea.\nDurante la Seconda guerra mondiale \u00e8 costretto ad abbandonare il suo lavoro per prestare servizio nell'esercito e passa i primi quattro anni in Francia, tra l'esercito francese e le prigioni tedesche, riuscendo a fuggire arruolandosi poi per un anno nell'esercito statunitense. Tornato dal fronte, ritorna a lavorare in radio, iniziando allo stesso tempo a scrivere per alcune riviste teatrali e testate umoristiche.\nInsieme a Furio Scarpelli, con cui forma la coppia storica Age &amp; Scarpelli, ha operato con inesauribile vena nel filone comico del dopoguerra prima, nella cosiddetta \"commedia all'italiana\" poi, lavorando con i maggiori esponenti del genere, da Monicelli (\"I soliti ignoti\", 1958; \"La grande guerra\", 1959; \"L'armata Brancaleone\", 1966; \"Romanzo popolare\", 1974) a Germi (\"Sedotta e abbandonata\", 1964; \"Signore &amp; signori\", 1966; \"Alfredo, Alfredo\", 1972), da Dino Risi (\"I mostri\", 1963) a Comencini (\"Tutti a casa\", 1960) e Scola (\"C'eravamo tanto amati\", 1974). Insieme a Scarpelli, riceve il Premio Flaiano per la sceneggiatura.\nCon il decadimento della commedia all'italiana, anche i due sceneggiatori perdono l'incisivit\u00e0 dei loro momenti migliori e si separano.\nAge firma opere minori come \"Dagobert\" di Risi e \"Il conte Max\" di Christian De Sica.\nNel 1990 pubblica \"Scriviamo un film\", un manuale di tecnica della sceneggiatura che riscuote un discreto successo.\nAge, da tempo malato, muore in un ospedale romano all'et\u00e0 di 86 anni.\nNel luglio del 2010: Prima Edizione del Premio Age a Pescasseroli: \"Celebrare i morti \u00e8 diventato quasi una routine, ma nel caso di Age \u00e8 diverso: \u00e8 uno dei protagonisti del cinema italiano ad averlo meritato di pi\u00f9\". Con queste parole Ettore Scola ha presentato la prima edizione del premio a lui dedicato. Questa manifestazione rende omaggio alla figura e all'eredit\u00e0 artistica del grande sceneggiatore, Agenore Incrocci, in arte Age, il Comune di Pescasseroli ha istituito il Premio perch\u00e9 la localit\u00e0 abruzzese ha adottato da tempo come concittadino Age che vi trascorse lunghi periodi ed \u00e8 sepolto nel cimitero del paese.\n19-24 luglio 2011: Seconda edizione del premio Age - Tutti a casa non \u00e8 solo un gioco di parole che richiama il celebre film scritto da Age per Luigi Comencini ma permette di evidenziare l'apertura per la prima volta al pubblico della sua casa a Pescasseroli, la bella localit\u00e0 abruzzese. La visita all'abitazione, guidata affettuosamente dagli amici Ettore e Silvia Scola, Dacia Maraini con il figlio Alberto Incrocci, ripercorre una memoria intatta di scritti, foto, il curatissimo giardino, angoli intimi e sale di spassosi giochi e passatempi. Il premio Age 2011 va a Paola Cortellesi quale interprete eccellente della commedia italiana, non solo cinematografica."}
{"id": "109426", "revid": "119505137", "url": "https://it.wikipedia.org/wiki?curid=109426", "title": "Normalit\u00e0 (chimica)", "text": "In chimica, la normalit\u00e0 (oggi abolita nel SI e dalla IUPAC e poco utilizzata nei laboratori) \u00e8 una delle misure della concentrazione del soluto in una soluzione e pi\u00f9 precisamente indica il numero di equivalenti di un soluto disciolti in un litro di soluzione. Si calcola con la formula:\ndove neq \u00e8 il numero di equivalenti e \"V\" \u00e8 il volume.\nIl numero di equivalenti corrisponde a \"massa della sostanza in grammi / peso equivalente\".\nIl peso equivalente corrisponde a \"peso molecolare / valenza operativa\".\nLa \"valenza operativa (VO)\" varia a seconda del soluto in questione:\n\u00c8 molto utile esprimere le concentrazioni di soluto in termini di normalit\u00e0 quando si vuole sfruttare la \"legge dell'equivalenza chimica\":\nun numero eguale di equivalenti di reagenti reagisce per dare un egual numero di equivalenti di prodotti (notare che invece i rapporti in termini molari spesso non sono 1:1). Nelle titolazioni si usa applicare, relativamente ai reagenti, la relazione cN1V1 = cN2V2.\nOggigiorno l'uso della normalit\u00e0, come unit\u00e0 di concentrazione, tende ad essere abbandonato. Sopravvive nell'ambito delle titolazioni redox, dove risulta di comoda applicazione pratica.\nRelazione tra normalit\u00e0 e molarit\u00e0.\nQualora si conosca la molarit\u00e0 di una soluzione per calcolare la normalit\u00e0 si pu\u00f2 applicare la seguente formula:\nQualora si conosca invece la normalit\u00e0 e si voglia ricavare la concentrazione di quantit\u00e0 di sostanza ovviamente si applica la stessa formula risolvendola con la cM incognita:"}
{"id": "109427", "revid": "600229", "url": "https://it.wikipedia.org/wiki?curid=109427", "title": "Real Book", "text": "Real Book (pi\u00f9 spesso) o Fake book sono termini che si riferiscono genericamente a diverse raccolte di spartiti dove i pi\u00f9 comuni standard sono stati trascritti e riuniti, in modo da avere una base per lo studio e l'improvvisazione. Il termine \"Real Book\" (\"libro reale\") \u00e8 un gioco di parole su \"Fake Book\" (\"libro falso\", ma anche \"libro per il faking\", dove \"faking\" sta per \"accennare un brano\").\nGli stessi termini possono al tempo stesso indicare una specifica raccolta, nel qual caso \u00e8 necessario specificare: (\"Fake Book volume 1\", \"New Real Book 3\").\nNella cultura jazz i real book rivestono grande importanza in quanto permettono ai musicisti di avere un canovaccio su cui suonare e soprattutto improvvisare: costituiscono una specie di lingua franca che \u00e8 patrimonio comune dei musicisti e del loro pubblico.\nStoria e caratteristiche.\n il Real Book originale (vol.1) sia nato al Berklee College of Music di Boston durante gli anni settanta, creato, assemblato e corretto dagli studenti stessi, per rimediare ai numerosi difetti dei \"Fake Book\" originali (aggiungendone tuttavia diversi originali, tra i quali l'impaginazione e la veste tipografica).\nQuesto volume fu compilato manualmente e senza molto rispetto per i diritti d'autore, ed ebbe per molto tempo una circolazione semilegale. Le edizioni che seguirono (e le molte raccolte parallele che si rivolgevano ad altri generi) emendarono gradualmente quest'aura di mercato nero che circondava i real book: le edizioni pi\u00f9 recenti (a cura di Hal Leonard e di altri editori) sono completamente legali."}
{"id": "109428", "revid": "1543377", "url": "https://it.wikipedia.org/wiki?curid=109428", "title": "Traduzione del Nuovo Mondo delle Sacre Scritture", "text": "La Traduzione del Nuovo Mondo delle Sacre Scritture () \u00e8 una libera traduzione della Bibbia della Watch Tower Bible and Tract Society of New York. Ha ricevuto il nome da quanto citato nel frontespizio della stessa NWT: \nQuesta traduzione, usata e distribuita e diffusa dai Testimoni di Geova, fu tradotta dal greco all'inglese da un gruppo di esegeti rimasti anonimi. Secondo le fonti del movimento, sarebbero state distribuite fino al 2005 oltre 4 milioni di copie in italiano e a livello mondiale, fino al 2020, oltre 238 milioni di copie. La Traduzione del Nuovo Mondo \u00e8 ora disponibile per intero o in parte in oltre 193 lingue. Edizioni complete sono state pubblicate in oltre 128 lingue. Edizioni parziali sono state pubblicate in oltre 51 lingue.\nStoria.\nLa NWT \u00e8 successiva al credo dei Testimoni di Geova, in quanto prima della pubblicazione della NWT essi utilizzavano nella loro predicazione traduzioni bibliche pubblicate da altre case editrici. La NWT d'altronde, non \u00e8 l'unica Bibbia stampata dai Testimoni di Geova: dal 1926 hanno stampato in proprio traduzioni come l\u2019\"Emphatic Diaglott\", la King James Version (la pi\u00f9 diffusa nel mondo anglosassone, essendo versione ufficiale della Chiesa anglicana), la \"Rotherham's Bible\", l\u2019\"American Standard Version\", \"The Bible in Living English\", la \"Holman Linear Bible\" e \"The New Testament Newly Translated and Critically Emphasised (Seconda Edizione)\".\nStoria della Traduzione.\nQuesta traduzione fu inizialmente pubblicata in parte e in diversi volumi, dal 1950 al 1960 in lingua inglese. Le edizioni in altre lingue, compresa quella in italiano, si basano sulla traduzione dall'inglese e sono posteriori.\nNel passare dall'edizione in pi\u00f9 volumi a quella in un solo volume si decise di rimuovere le note in calce, e cos\u00ec furono prese molte espressioni delle note in calce pubblicate nella traduzione precedente in sei distinti volumi e riportate nel testo principale dell'edizione in un solo volume.\nL'ultima revisione italiana \u00e8 datata 2017.\nComitato degli Scrittori e tecnologie per la traduzione.\nNel 1989 \u00e8 stato istituito presso la sede mondiale dei testimoni di Geova un reparto dedito ai \"servizi di traduzione\" sotto la supervisione del Comitato degli Scrittori del Corpo direttivo dei Testimoni di Geova. L'obiettivo dei Servizi di Traduzione \u00e8 stato quello di accelerare la traduzione della Bibbia con l'aiuto delle tecnologie informatiche applicate alla editoria come il sistema MEPS, un sistema ideato e costruito dai Testimoni. In precedenza, alcuni progetti di traduzione della Bibbia erano durati venti anni o pi\u00f9. Sotto la direzione del Dipartimento Servizi di Traduzione, la traduzione del Vecchio Testamento in una lingua particolare pu\u00f2 essere completata in appena due anni. Durante il periodo 1963-1989, la Traduzione del Nuovo Mondo \u00e8 stata resa disponibile in dieci lingue. Dal 1989, c'\u00e8 stato un significativo aumento nel numero di lingue in cui la NWT \u00e8 stata pubblicata\nRevisione 2013.\nIl 5 ottobre 2013, durante l'adunanza annuale della Watch Tower Society, fu annunciata e presentata una revisione della \"Traduzione del Nuovo Mondo delle Sacre Scritture\". Questa nuova versione, in lingua inglese disponibile sia in cartaceo che online, \u00e8 in fase di traduzione nelle lingue di molti altri paesi. Il 16 dicembre 2017 \u00e8 stata presentata e distribuita anche la versione in lingua italiana. Della stessa versione, \u00e8 prevista anche una Bibbia in formato \"large\", ed una in formato \"tascabile\".\nDifferenze e peculiarit\u00e0.\nRispetto alla precedente versione, l'attuale versione si contraddistingue per alcune caratteristiche:\nFonti per la traduzione.\nIl testo ebraico masoretico usato per la traduzione delle Scritture Ebraiche della \"Traduzione del Nuovo Mondo\" \u00e8 il [[Codex Lenigradensis|Codice di Leningrado B 19A]], pubblicato nelle edizioni settima, ottava e nona ([[1951]]-[[1955|55]]) della [[Biblia Hebraica di R. Kittel]] (BHK). Un aggiornamento di quest'opera, noto come [[Biblia Hebraica Stuttgartensia]] (BHS), edizione [[1977]], \u00e8 stato usato per redigere l'apparato delle note in calce. (vedi sotto schema in lingua inglese)\nLa revisione del 2013 si basa sui volumi usciti fino ad ora della \"Biblia Hebraica Quinta\".\nIl testo greco usato come base per la stesura del testo delle Scritture Greche Cristiane della \"Traduzione del Nuovo Mondo\" \u00e8 \"The New Testament in the Original Greek\", di Westcott e Hort (pubblicato originariamente nel [[1881]]). Sono stati anche consultati i testi greci di Bover, Merk, UBS, [[Nestle-Aland]] e altri. (vedi sotto schema in lingua inglese)\nLe traduzioni in altre lingue (diverse dall'inglese) si basano principalmente sulla traduzione inglese, consultando comunque i testi ebraici e greci.\nProprio basandosi su questi testi e su studi filologici recenti, a volte risultano mancare alcuni versetti, questo perch\u00e9 secondo i traduttori questi non erano inclusi negli originali, ma si tratterebbe di aggiunte posteriori.\n[[File:NW Black.jpg|thumb|upright=0.7|La \"Traduzione del Nuovo Mondo delle Sacre Scritture\" in inglese]]\nTraduttori.\n[[File:New World Translation of the Holy Scriptures in various languages and versions.jpg|thumb|Vari formati della Traduzione del Nuovo Mondo in varie lingue fra cui l'italiano]]\nI Testimoni di Geova non hanno mai diffuso i nomi dei traduttori della Traduzione del Nuovo Mondo, cos\u00ec come accade anche per gli autori delle loro innumerevoli pubblicazioni; spesso il movimento afferma che la ragione di tale scelta sia \"dare gloria a Dio e alla sua parola anzich\u00e9 agli uomini\". D'altronde questa non \u00e8 esclusiva prerogativa della Traduzione del Nuovo Mondo, poich\u00e9 anche altri traduttori di versioni della Bibbia hanno scelto l'anonimato.\nLa \"Traduzione del Nuovo Mondo\" \u00e8 stata realizzata da un comitato di traduttori, formatosi nel 1947, descritto come comprendente membri anonimi di diverse nazioni, i quali avrebbero chiesto esplicitamente che la Societ\u00e0 Torre di Guardia non pubblicasse i loro nomi, affermando di non voler \u00abpubblicizzare se stessi, ma lasciare che tutta la gloria venisse data all'autore delle Scritture, Dio\u00bb ed aggiungendo che la traduzione \u00abdovrebbe indirizzare il lettore [...] a [...] Geova Dio\u00bb. Gli editori hanno ritenuto che l'indicazione dei componenti del Comitato di traduzione e la loro provenienza da una certa universit\u00e0 o da un'altra formazione pedagogica non fossero gli aspetti pi\u00f9 importanti del lavoro e che \"doveva essere la traduzione stessa a testimoniare la loro competenza\".\nEdizioni e Media.\nLa Traduzione del Nuovo Mondo \u00e8 distribuita in Italia in formato cartaceo in tre principali edizioni: Una edizione pocket, ovvero in formato tascabile brossura, in formato standard rilegata con copertina rigida e in formato \"large\" con copertina rigida e con caratteri grandi. Dal 1983 sono state realizzate inoltre edizioni in segni a rilievo [[Braille]] a beneficio dei non vedentiDal 1978 sono state prodotte nelle principali lingue registrazioni della Bibbia in formato audio su cassette magnetiche, quindi in compact disc formato [[MP3]] e in [[Podcast]]. Dal [[1994]] la \"Traduzione del Nuovo Mondo\" \u00e8 stata incorporata anche nel [[Watchtower Library]], un CD per ricerche su parole o argomenti biblici che spazia fra tutte le pubblicazioni (riviste, libri, opuscoli, annuari) prodotte dai Testimoni di Geova negli anni fino a oggi. La traduzione \u00e8 disponibile inoltre online e in 72 lingue (tra cui la Lingua Italiana dei Segni, in versione parziale) sul sito ufficiale dei Testimoni di Geova (www.jw.org) ed \u00e8 scaricabile in formato [[PDF]] e per alcune lingue, in formato [[EPUB]] e [[MOBI]].\nDal [[2013]] si pu\u00f2 leggere anche su [[JW Library]], un'app multipiattaforma disponibile su [[Play Store]], [[Amazon Store]], [[Apple Store]] e [[Windows Store]].\nSabato 16 dicembre 2017 durante una adunanza speciale con collegamento remoto in tutta Italia dal PaLalottomatica di Roma un membro del corpo direttivo, Samuel Herd, ha presentato la versione riveduta della TNM (ed. 2017). Ne \u00e8 stata distribuita una copia a tutti i presenti. Il 17 dicembre tale evento \u00e8 stato ripetuto in differita per le restanti congregazioni italiane. Il collegamento in streaming \u00e8 avvenuto in Italia e in Svizzera. Allo speciale evento del primo giorno, i presenti in lingua italiana, sono stati pi\u00f9 di 150.000.\nDall\u2019agosto del 2018, in Italiano, su [[JW Library]] e sul sito dei Testimoni di Geova (www.jw.org) \u00e8 presente una nuova edizione della Traduzione del Nuovo Mondo, chiamata \u201cBibbia per lo studio\u201d. Questa nuova edizione fornisce molte pi\u00f9 informazioni e note su versetti della Bibbia. Al momento sono cinque i libri che possiedono questa nuova versione: il Vangelo secondo Matteo, secondo Marco, secondo Giovanni, secondo Luca e il libro degli Atti degli Apostoli. Dal settembre del 2018, affiancata alla edizione per lo studio della Traduzione del Nuovo Mondo vi \u00e8 anche una registrazione audio dei libri, che contiene pi\u00f9 voci narranti e che fa vivere meglio il racconto di questa edizione. Inoltre sono presenti tre categorie di appendici e approfondimenti vari.\nCollegamenti esterni.\n[[Categoria:Versioni della Bibbia cristiana]]\n[[Categoria:Testimoni di Geova]]"}
{"id": "109429", "revid": "600229", "url": "https://it.wikipedia.org/wiki?curid=109429", "title": "Fake book", "text": "Un fake book \u00e8 una raccolta di spartiti semplificati (l'etimologia ha origine dall'inglese fake con il significato di \"accennare un motivo\") e spesso trascritti manualmente o copiati da fonti diverse.\nGli spartiti sono adattati in modo da riportare semplicemente la melodia, gli accordi ed i testi di un determinato brano o standard.\nNella cultura jazz \u00e8 di grande importanza in quanto permette ai musicisti di avere un canovaccio su cui suonare e soprattutto improvvisare.\nIn commercio esistono numerosissime raccolte di brani, ma uno dei fake book pi\u00f9 apprezzati \u00e8 il Real book."}
{"id": "109431", "revid": "1318658", "url": "https://it.wikipedia.org/wiki?curid=109431", "title": "Equivalente", "text": "L'equivalente (o grammo-equivalente), in chimica, \u00e8 un'unit\u00e0 di misura della quantit\u00e0 di sostanza la cui definizione dipende dal tipo di sostanza considerata e dalla reazione in cui questa \u00e8 coinvolta. Va precisato che secondo la terminologia internazionale IUPAC il termine equivalente e le sue unit\u00e0 di misura sono obsoleti, pertanto il loro uso \u00e8 scoraggiato e in ogni caso l'ammontare di sostanza deve essere espresso in termini di mole.\nIn generale si pu\u00f2 affermare che un equivalente di una specie chimica reagisce sempre con un equivalente di un'altra, dando un equivalente di prodotto (legge dell'equivalenza chimica). \nMentre la mole \u00e8 una quantit\u00e0 definita e costante di materia (corrispondente ad un numero di particelle pari al valore numerico della costante di Avogadro), l'equivalente \u00e8 una quantit\u00e0 variabile, definita di volta in volta in funzione del tipo di reazione chimica coinvolta. Il numero di equivalenti \u00e8 comunque sempre un multiplo intero (1, 2, 3, ecc.) delle moli: il coefficiente di proporzionalit\u00e0 \u00e8 detto valenza operativa (VO).\nL'equivalente chimico \u00e8 in diretta proporzionalit\u00e0 con le moli considerate per il composto.\nDalla definizione di equivalente \u00e8 utile quindi ricavare la seguente relazione:\nformula_1\nDi seguito alcune applicazioni pratiche:\nSignifica che a un equivalente di HCl corrisponde 1 mole di HCl\nSignifica che a un solo equivalente di Ca(OH)2 corrispondono 0,5 Moli di Ca(OH)2\nSignifica che a un solo equivalente di H2SO4 corrispondono 0,5 Moli di H2SO4\nMassa equivalente.\nLa massa equivalente in relazione alla quantit\u00e0 di un composto, si trova dividendo la massa totale del composto stesso, espressa in grammi, per il numero di equivalenti.\nDi conseguenza l'equivalente (\"neq\") corrispondente a una data massa di composto si calcola quindi dividendo la massa data per la massa equivalente del composto:\nIl peso equivalente pu\u00f2 essere calcolato anche senza conoscere il numero di equivalenti: in questo caso il peso equivalente \u00e8 ricavabile dividendo la massa molare per le moli di H+, OH-, di elettroni o di cariche ioniche, relative ad una mole di sostanza, che entrano in gioco nella reazione specifica, indicato solitamente con la sigla \"v\" o \"VO\" (\"valenza operativa\"):\nNormalit\u00e0.\nNei calcoli stechiometrici risulta spesso molto utile esprimere la concentrazione in termini di normalit\u00e0 N definita come numero di equivalenti per litro di soluzione (eq/L). In tal modo risulta di immediata applicazione il principio dell'equivalenza chimica."}
{"id": "109432", "revid": "2225", "url": "https://it.wikipedia.org/wiki?curid=109432", "title": "Traduzione del Nuovo mondo delle Sacre Scritture", "text": ""}
{"id": "109434", "revid": "767487", "url": "https://it.wikipedia.org/wiki?curid=109434", "title": "Vardarac", "text": "Il vardarac o vardarat \u00e8 un vento proveniente da nord-ovest che discende dalle montagne verso le valli della Macedonia del Nord e interessa il Golfo di Salonicco e le aree limitrofe.\nIl nome origina dal fiume Vardar; il vento segue infatti la valle del fiume stesso, in Macedonia.\nHa caratteristiche simili alla bora e al maestrale; \u00e8 pi\u00f9 intenso in inverno quando la pressione atmosferica in Europa orientale \u00e8 pi\u00f9 elevata che nel mar Egeo.\nRaggiunge talvolta anche le isole del Dodecaneso."}
{"id": "109435", "revid": "287204", "url": "https://it.wikipedia.org/wiki?curid=109435", "title": "Marvel", "text": ""}
{"id": "109437", "revid": "72396", "url": "https://it.wikipedia.org/wiki?curid=109437", "title": "Giovanni Cadonici", "text": "Biografia.\nEbbe origini modeste in Venezia, dove frequent\u00f2 il seminario patriarcale. Ottenuto un primo impiego in qualit\u00e0 di precettore dei figli e dei nipoti della marchesa Soresina-Vidoni in area cremonese, continu\u00f2 a dedicarsi allo studio della storia ecclesiastica, stabilendo una densa corrispondenza con Ludovico Antonio Muratori, Giovanni Lami ed altri intellettuali contemporanei. Notevole visibilit\u00e0 gli rec\u00f2 la pubblicazione delle \"Vindiciae augustinianae ab imputatione regni millenarii\" (difesa di Sant'Agostino dall'accusa di millenarismo, 1747), nonch\u00e9, dopo prolungata instabilit\u00e0 economica, l'incarico di canonico della Cattedrale di Santa Maria Assunta a Cremona (1750) concessogli dal papa Benedetto XIV, cui le \"Vindiciae\" erano dedicate.\nLa pubblicazione dell'opera si rivolse a coloro che intendevano attribuire a sant'Agostino posizioni millenariste (una lettura particolarmente sostenuta dalla storiografia maurina). Nella famosa \"opera omnia\", da essi pubblicata e precedente rispetto alle \"Vindiciae\", si tornava infatti a evidenziare il millenarismo del salmo 259. Una disputa non nuova torn\u00f2 ad alimentarsi aprendosi su pi\u00f9 fronti, coinvolgendo il teologo francese Honor\u00e9 Tourn\u00e9ly ed il mondo gesuita, sebbene sia difficile ritenere accuse le varie interpretazioni.\nLo stesso vescovo di Ippona sostenne nel \"De Civitate Dei\" di avervi aderito in anni passati, tale pensiero sarebbe poi evoluto fino a mutarsi in un rifiuto. Ma Cadonici scese in campo per difendere il suo amato padre della Chiesa da ogni possibile ombra d'accusa, e bench\u00e9 il suo lavoro suscitasse fra le tante reazioni l'apprezzamento di Ludovico Antonio Muratori (che ne lod\u00f2 l'uso sapiente delle fonti), \u00e8 da sottolineare che lo studioso veneziano omise di riferire il succitato passo del \"Civitate Dei\", sostendendo piuttosto la non autenticit\u00e0 del salmo.\nIn difesa di sant'Agostino.\nAlle forti critiche, provenienti principalmente dai membri della Compagnia di Ges\u00f9 (tra cui Francesco Antonio Zaccaria, gi\u00e0 in polemica circa la questione su un evento misterioso di una giovane cremonese vomitante sassi), seguirono altre opere aventi per tema sant'Agostino e le sue lezioni: i \"Dialoghi tre in difesa delle Vinidicie agostiniane\" (1753) in forma di commedia, ove non si manc\u00f2 di attribuire ai padri gesuiti gli appellativi di ingrassati, inoperosi, lassisti (a Milano ne fu vietata la pubblicazione). La \"Dissertazione epistolare: se l'anima delle bestie possa dirsi spirituale e per legge ripararsi dalla onnipotenza di Dio nel fine de' tempi, secondo le Divine Scritture e le interpretazioni e le dottrine di sant'Agostino\" (1768); ed ancora, la \"Spiegazione del testo di sant'Agostino, \"\"Ecclesiam Christi servituram fuisse sub regibus huius saeculi\", e alle giornaliere preci pubbliche da istabilirsi nel rito romano per la salute e prosperit\u00e0 dei propri sovrani\" (1784).\nPerfino nel saggio del 1760 \"Confutazione teologico-fisica del sistema di Guglielmo Derham inglese che vuole tutti i pianeti, da creature ragionevoli, come la Terra, abitati\" Cadonici si servir\u00e0 di sant'Agostino per rispondere alle \"stravaganze d'alcuni\".\nEspressamente concepita in opposizione alle degenerazioni del culto e della superstizione fu, come accennato, l\"'Informazione sopra il famoso ed agitato fenomeno della giovine cremonese vomitante sassi ed altri corpi strani\" (1749). Cadonici vi dichiarava quel fatto un'\"impostura\"\" e tornava a scontrarsi sia con il gesuita padre spirituale della giovane che con il medico Paolo Valcarenghi, il quale avvalorava il fenomeno con spiegazioni di dubbia scientificit\u00e0.\nDalla fedelt\u00e0 all'opposizione alla Chiesa romana.\nLa fase storica in cui Cadonici si colloca assieme ai partecipanti alla questione del millenarismo non \u00e8 priva di una pi\u00f9 estesa tensione escatologica che legge nel presente o intravede nel prossimo futuro la fine del mondo, fenomeno peculiare delle fasi in cui si attuano ristrutturazioni socio-economiche ma anche del pensiero. Vale altres\u00ec la constatazione che l'onda lunga delle dispute attorno a sant'Agostino traeva linfa ancora dal rilancio dell'agostinismo e della letteratura patristica per mano della Riforma protestante.\nPer l'intero corso della sua vita, Cadonici rimase uomo teso al mantenimento di una salda morale cristiana, riconosciutagli dagli stessi nemici intellettuali. Venne tuttavia meno la fedelt\u00e0 e la fiducia nel centralismo della Chiesa di Roma. La scomparsa del pontefice Benedetto XIV, che gli concesse il premio del canonicato cremonese e l'invito a proseguire gli studi, condusse al soglio pontificio papa Clemente XIII, pi\u00f9 rigido nei confronti sia degli agostiniani che dei gesuiti.\nL'alta considerazione dei Padri della Chiesa, il lamentato declino dell'istituzione religiosa romana e l'eccesso di accuse ai sostenitori di S. Agostino, favorirono o rafforzarono il legame tra Cadonici ed i membri dell'intelletualit\u00e0 filogiansenista italiana (Giovanni Lami, Isidoro Bianchi, Giovan Gaetano Bottari, fondatore del circolo giansenista romano, il fondatore della Scuola dell'agostinismo ortodosso Enrico Noris e l'erudito moderato Ludovico Antonio Muratori). Per tutti questi motivi spieg\u00f2 assai chiaramente di non voler esser considerato seguace di Giansenio o di Baio; piuttosto di Noris.\nIl dispotismo ecclesiastico gli pare evidente con la pubblicazione della bolla \"In Coena Domini\". Cadonici accrebbe la fiducia nei sovrani per il rinnovamento della Chiesa corrotta e decadente; sostenne tenacemente una riforma ecclesiastica in direzione episcopalista e gio\u00ec all'attuazione delle prime riforme in Lombardia concernenti gli accessi agli ordini religiosi, le loro propriet\u00e0, le rendite, i privilegi.\nBibliografia.\nG. PEREGO, \"Un ministero tutto spirituale\", Milano 1997."}
{"id": "109438", "revid": "46291", "url": "https://it.wikipedia.org/wiki?curid=109438", "title": "Daphne cneorum", "text": "Lo cneoro (Daphne cneorum L.) \u00e8 una pianta velenosa sempreverde, a portamento arbustivo, con rami prostrato-ascendenti lunghi fino a 40\u00a0cm ed i cui cespugli possono misurare fino a 20-25 centimetri di altezza, ha foglie coriacee lucide sulla pagina superiore e glabre su quella inferiore. \nFiori.\nI fiori sono rosa ed assai profumati, minuscoli ed aggregati in ciuffetti di capolini da 6 a 10, con tubuli tomentosi terminanti in corolle a 4 lobi acuminati. \nFrutti.\nSono bacche giallognole, ed infine nerastre, velenose come tutta la pianta.\nHabitat.\nVive su suoli aridi, ghiaioni, e zone rupestri e comunque in luoghi asciutti, soleggiati e piuttosto caldi, predilige substrati calcarei (Alpi) od ofiolitici (Appennino settentrionale). Fiorisce da aprile a luglio a seconda dell'altitudine, che solitamente \u00e8 compresa tra i 500 e i 1800 m s.l.m., anche se localmente pu\u00f2 salire fin verso i 2300 m in alcune stazioni delle Alpi occidentali (Alpi dell'Alta Provenza) oppure scendere fino ai limiti della pianura (pendici meridionali delle Alpi Carniche). In Italia \u00e8 presente in tutte le regioni settentrionali e in Toscana; \u00e8 una specie rara, anche se localmente pu\u00f2 risultare frequente, come avviene ad esempio in alcune aree delle Alpi Carniche e delle Alpi Giulie e nell'Appennino Ligure occidentale.\nVoci correlate.\nLa \"Daphne striata\" si differenzia per i tubuli che non sono tomentosi, ma lievemente scanalati in senso longitudinale."}
{"id": "109440", "revid": "110157", "url": "https://it.wikipedia.org/wiki?curid=109440", "title": "Windows 2.0", "text": "Windows 2.0 \u00e8 un'interfaccia grafica sviluppata dalla Microsoft nel 1987 per i personal computer dotati di sistema operativo MS-DOS.\nEra compatibile con il software sviluppato per Windows 1.0, ma forniva una migliore gestione delle finestre che ora possono essere sovrapposte. Per la prima volta in un sistema Microsoft compaiono le icone, i menu e i box di dialogo (proprio per via delle icone la Apple fece causa alla Microsoft per violazione di brevetto, ma in seguito i giudici diedero ragione alla Microsoft rigettando le accuse dell'Apple poich\u00e9 questa aveva condiviso i diritti dell'interfaccia con l'azienda di Gates). Viene introdotto il DDE (Dynamic Data Exchange) per facilitare la comunicazione tra diversi applicativi e lo standard SAA (System Application Architecture) per rendere omogenee le diverse applicazioni. Le prestazioni vennero migliorate con una pi\u00f9 raffinata gestione della memoria che consentiva di sfruttare parte della memoria estesa pur rimanendo in modalit\u00e0 reale, le applicazioni DOS potevano superare i 640 Kilobyte di memoria, venne inoltre aggiunto il supporto alla specifica LIM EMS 4.0 (Lotus Intel-Microsoft Expanded Memory Specification).\nInizialmente progettato per macchine 8086 e 8088, all'introduzione di processori 80286 e 80386 furono distribuiti Windows 2.1 (per 80286) e Windows/386 (per 80386) in grado di funzionare anche in modalit\u00e0 a 32 bit, chiamati nel complesso Windows 2.1x. L'insieme di Windows 2.0 e di queste due successive estensioni era indicato anche con la denominazione Windows 2.x."}
{"id": "109441", "revid": "767487", "url": "https://it.wikipedia.org/wiki?curid=109441", "title": "La India", "text": "Biografia.\nLinda nacque nel 1969 a R\u00edo Piedras, una circoscrizione di San Juan. I suoi genitori decisero di trasferire la famiglia da Porto Rico a New York poco dopo la sua nascita.\nNel 1985, all'et\u00e0 di quattordici anni, entr\u00f2 a far parte della gruppo di Latin Hip Hop TKA, che ebbe successo con il brano \"I Can't Get No Sleep\".\nUn giorno Eddie Palmieri, uno dei pi\u00f9 grandi pianisti di musica latina, la ud\u00ec cantare in studio di registrazione. Nel 1992 Palmieri produsse il primo album di salsa in spagnolo di La India, \"Llego La India via Eddie Palmieri\", per l'etichetta Acid Jazz Records, giudicato il miglior disco di salsa dell'anno. Nel 1994 La India e Palmieri registrarono \"Yemaya y Ochun\", dedicato alla santeria. Il disco seguente, \"Dicen Que Soy\", fu un grande successo.\nNel 1996 La India collabor\u00f2 con Tito Puente alla produzione di \"Jazzin\" che conteneva la trasposizione in inglese di alcuni classici swing in spagnolo.\nHa cantato \"Voces Unidas\" in duetto con Marc Anthony e dato alle stampe \"India: Mega Mix\".\nUn duetto importante fu quello de \"La Voz de la Experiencia\", cantata con Celia Cruz, conosciuta come \"La Regina della Salsa\". Fu proprio questa ad acclamarla \"La Principessa della Salsa\". Celia Cruz \u00e8 anche la sua madrina di battesimo.\nDel 1997 \u00e8 il disco \"Sobre el Fuego\", in collaborazione con il cantante di salsa portoricana Kevin Ceballo.\nDalla fine degli anni 90 collabora anche con i Masters at Work creando uno dei progetti house pi\u00f9 famosi e di successo.\nNel 2010 esegue una cover, di un brano originale, scritto in lingua italiana da Federica Camba, nota autrice Italiana, per l'interprete Alessandra Amoroso, Est\u00fapida."}
{"id": "109444", "revid": "44627", "url": "https://it.wikipedia.org/wiki?curid=109444", "title": "Teorema di Eulero-Fermat", "text": ""}
{"id": "109448", "revid": "116193952", "url": "https://it.wikipedia.org/wiki?curid=109448", "title": "Bandiera di Taiwan", "text": "La bandiera nazionale della Repubblica di Cina () \u00e8 un ben noto simbolo della Repubblica di Cina, che fin dal 1945 \u00e8 issata sull'isola di Taiwan.\nLa bandiera \u00e8 composta da un campo rosso con un rettangolo blu nel cantone che reca un sole bianco con dodici raggi triangolari. Viene comunemente indicata in cinese come Cielo blu, sole bianco, ed una terra completamente rossa (, \"q\u012bng ti\u0101n, b\u00e1i r\u00ec, m\u0103n d\u00ec h\u00f3ng\") per riflettere il suo aspetto. Questo disegno venne usato per la prima volta in Cina dal Kuomintang, nel 1917, e divenne la bandiera ufficiale della Repubblica di Cina nel 1928.\nL'uso attuale della bandiera \u00e8 controverso a causa del contenzioso sullo status politico di Taiwan. All'interno di Taiwan, la bandiera viene generalmente accettata da tutti come bandiera nazionale, ad eccezione dei sostenitori pi\u00f9 estremi dell'indipendenza di Taiwan. Viene attivamente accettata come simbolo dai sostenitori della riunificazione cinese, come collegamento storico con la Cina continentale, mentre diversi indipendentisti taiwanesi la evitano per lo stesso motivo. Fino alla fine degli anni '90, il suo uso veniva avversato dalla Repubblica Popolare Cinese, poich\u00e9 suggeriva l'esistenza in vita della Repubblica di Cina, che la RPC considera come defunta e da essa sostituita dopo la rivoluzione comunista. Comunque a partire dai primi anni del nuovo secolo, la RPC ha avuto una considerazione pi\u00f9 favorevole nei confronti della bandiera, e inizia a giudicare il suo uso su Taiwan come simbolo di un collegamento tra l'isola e la Cina continentale, e i media della RPC hanno spesso criticato i sostenitori dell'indipendenza taiwanese per i loro tentativi di rimpiazzare la bandiera.\nAnche se la bandiera della Repubblica di Cina \u00e8 comunemente nota in italiano come la bandiera di Taiwan (in quanto la Repubblica di Cina viene spesso chiamata Taiwan), questo termine non viene usato comunemente in cinese, in quanto parte dell'attuale simbolismo e delle controversie, pu\u00f2 essere compreso solo se si comprende che non \u00e8 ufficialmente la \"bandiera di Taiwan\", ma di una repubblica che assunse l'amministrazione di Taiwan nel 1945 e vi trasfer\u00ec il suo governo nel 1949. Questa distinzione \u00e8 molto importante nella politica taiwanese.\nStoria.\nIl cantone (angolo superiore sinistro) ha origine dalla bandiera \"Cielo blu con un Sole bianco\" (, \"q\u012bng ti\u0101n b\u00e1i r\u00ec q\u00ed\") disegnata da Lu Hao-tung, un martire della rivoluzione repubblicana. Egli present\u00f2 il disegno per rappresentare l'esercito rivoluzionario all'inaugurazione della Societ\u00e0 per la rigenerazione della Cina, una societ\u00e0 di Hong Kong, anti-dinastia Qing, il 21 febbraio 1895. Questo disegno venne in seguito adottato come bandiera di partito del Kuomintang e come Stemma della Repubblica di Cina. La \"terra rossa\" (il campo della bandiera), venne aggiunta da Sun Yat-sen nell'inverno del 1906, dando alla bandiera la sua forma moderna. Anche se la bandiera nazionale della Repubblica di Cina \u00e8 basata sulla bandiera di partito del Kuomintang, la stella del Kuomintang \u00e8 leggermente differente in quanto ha le punte pi\u00f9 corte. Questo dettaglio \u00e8 poco noto anche tra i residenti di Taiwan.\nDurante la Rivolta di Wuchang del 1911, che annunci\u00f2 la repubblica, i vari eserciti rivoluzionari avevano bandiere differenti. La \"Cielo blu con un Sole bianco\" di Lu Hao-tung venne usata nelle province di Guangdong, Guangxi, Yunnan, e Guizhou. A Wuhan, venne usata una bandiera con 18 stelle gialle che rappresentavano le 18 divisioni amministrative di cui era composta la Cina dell'epoca. Una \"bandiera dei cinque colori\" (), composta da cinque strisce orizzontali che rappresentavano le cinque principali nazionalit\u00e0 della Cina: gli Han (rosso), i mancesi (giallo), i Mongoli (blu), gli Hui (bianco), e i Tibetani (nero), venne usata a Shanghai.\nQuando venne fondato il governo della Repubblica di Cina, il 1\u00ba gennaio 1912, la \"bandiera dei cinque colori\" venne scelta come bandiera nazionale dal senato provvisorio. La \"bandiera delle 18 stelle\" venne adottata dall'esercito e la bandiera odierna venne adottata come insegna navale. Sun Yat-sen, comunque, non consider\u00f2 appropriata la \"bandiera dei cinque colori\", in base al ragionamento per cui l'ordinamento orizzontale delle strisce implicava una gerarchia come quella che esisteva nel periodo dinastico.\nDopo che il presidente Yuan Shikai assunse i poteri dittatoriali nel 1913, sciogliendo l'Assemblea nazionale e mettendo fuori legge il Kuomintang, Sun Yat-sen stabil\u00ec un governo in esilio a Tokyo, ed impieg\u00f2 l'attuale bandiera come bandiera nazionale della Repubblica di Cina. Egli continu\u00f2 ad usare questo disegno quando il Kuomintang stabil\u00ec un governo rivale a Canton nel 1917. L'attuale bandiera divenne la bandiera nazionale ufficiale il 17 dicembre 1928, dopo che la Spedizione del Nord ebbe successo nel rovesciare il governo di Pechino, anche se la \"bandiera dei cinque colori\" continu\u00f2 ad essere usata in modo ufficioso. Una ragione di questa discrepanza nell'uso risiedeva in preferenze regionali, per cui quest'ultima era favorita dalle autorit\u00e0 e dai cittadini della Cina settentrionale, mentre i cinesi meridionali, come il Cantonese Sun Yat-sen, preferivano la prima.\nDurante la seconda guerra mondiale, gli invasori giapponesi stabilirono una serie di governi fantoccio che usavano bandiere dalle fogge diverse. Il \"Governo di riforma\", stabilito nel marzo 1938 a Nanchino, per consolidare i vari governi fantoccio, usava la \"bandiera dei cinque colori\". Quando nel 1940 Wang Jingwei entr\u00f2 in lista per prendere il controllo del governo di Nanchino installato dai giapponesi, fece richiesta per usare la bandiera moderna, come mezzo per sfidare l'autorit\u00e0 del governo nazionalista di Chongqing, guidato da Chiang Kai-shek, e ponendosi come successore di diritto di Sun Yat-sen. Comunque, egli aggiunse alla bandiera uno stendardo triangolare giallo con la scritta \"Pace, Anti-Comunismo, Costruzione Nazionale\" (). Come compromesso con i giapponesi (che non volevano assolutamente usare lo stendardo), questo veniva usato solo all'aperto, e smise di essere usato nel 1943, lasciando i due governi rivali con la stessa bandiera, mentre entrambi sostenevano di essere il legittimo governo nazionalista della Cina.\nLa bandiera venne specificata nell'Articolo Sei della Costituzione del 1947, ma venne bandita nella Cina continentale dopo la vittoria comunista del 1949.\nIl 23 ottobre 1954, l'Atto per l'emblema nazionale e la bandiera nazionale della Repubblica di Cina () venne promulgato dal Yuan legislativo per specificare dimensioni, misure, proporzioni, produzione e gestione della bandiera.\nSimbolismo.\nNella bandiera \"Cielo blu con un Sole bianco\" di Lu Hao-tung, i dodici raggi del Sole bianco simboleggiavano i dodici mesi e le dodici ore cinesi tradizionali (, sh\u00edch\u00e9n), ognuna delle quali corrisponde a due delle nostre ore ( xi\u01ceosh\u00ed, che significa letteralmente: \"piccola \"sh\u00ed\"\"). Sun Yat-sen aggiunse alla bandiera la \"Terra rossa\", che rappresentava il sangue dei rivoluzionari che sacrificarono se stessi per rovesciare la Dinastia Qing e creare la Repubblica di Cina. Assieme, i tre colori della bandiera, corrispondono ai tre Principi del Popolo:\nIl cantone blu e bianco della bandiera della Repubblica di Cina, viene usato come bandiera di partito del Kuomintang. La bandiera ha sviluppato un simbolismo aggiuntivo, a causa dell'unico e controverso status politico di Taiwan. Ad un livello la bandiera rappresenta un chiaro simbolo che Taiwan non \u00e8 governata dallo stesso governo della Cina continentale, poich\u00e9 questa bandiera \u00e8 differente da quella della Repubblica Popolare Cinese.\nAllo stesso tempo, poich\u00e9 venne usata in precedenza come bandiera di tutta la Cina, la bandiera \u00e8 diventata simbolo di continuit\u00e0 con gli ideali del nazionalismo cinese e della riunificazione cinese, ed \u00e8 divenuta inoltre simbolo di una connessione sia storica che attuale con la Cina continentale. In aggiunta, la bandiera deriva dallo stemma del Kuomintang, e il colore del campo \u00e8 associato con i colori di partito del Kuomintang.\nAlcuni cinesi vendono la bandiera come espressione del nazionalismo e dell'orgoglio cinese combinati con la simultanea disapprovazione per l'attuale regime comunista. Inoltre, la bandiera pu\u00f2 simboleggiare l'identificazione con, e l'ammirazione per, il pensiero politico di Sun Yat-sen e i suoi \"Tre Principi del Popolo\".\nIronicamente, data l'associazione della bandiera com il nazionalismo cinese, in opposizione all'indipendenza di Taiwan, la bandiera della Repubblica di Cina ha recentemente trovato un inaspettato alleato nella Repubblica Popolare Cinese. Questa ha criticato i gruppi indipendentisti taiwanesi per il loro desiderio di abolire la bandiera della Repubblica di Cina, e ha implicato che passi legali per giungere a ci\u00f2 porterebbero ad azioni dure (e forse militari), da parte della RPC. Mantenere la bandiera della Repubblica di Cina \u00e8 uno degli elementi della dichiarazione \"Quattro no e un senza\", fatta da Chen Shui-bian.\nComunque, la presenza della bandiera della Repubblica di Cina a Taiwan, sottolinea il fatto che Taiwan e le altre isole sotto del territorio della Repubblica, ricadono sotto la giurisdizione di un governo distinto da quello della Cina continentale, la Repubblica Popolare Cinese. L'uso della bandiera della Repubblica di Cina viene appoggiato anche dai pi\u00f9 estremi sostenitori dell'indipendenza taiwanese, come i membri dell'Unione di Solidariet\u00e0 di Taiwan, quando enfatizzano i sistemi indipendentemente governati e i territori della Repubblica di Cina su Taiwan e della Repubblica Popolare Cinese sulla Cina continentale.\nUsi.\nNei primi anni della repubblica, sotto la tutela del Kuomintang, la bandiera aveva la stessa importanza della bandiera di partito del Kuomintang. Un'immagine comunemente affissa consisteva della bandiera del Kuomintang a sinistra e di quella della Repubblica di Cina a destra del ritratto del Padre della Nazione Sun Yat-sen. Durante gli incontri tra il Kuomintang e il Partito Comunista Cinese, durante la guerra civile, la bandiera della Repubblica di Cina, veniva mostrata con la stessa posizione di quella della Repubblica Sovietica Cinese. In seguito la legge sulla bandiera specific\u00f2 che doveva essere mostrata orizzontalmente e recare un ritratto di Sun Yat-sen al centro del campo rosso. Questa modalit\u00e0 di esposizione esiste ancora oggi, ed \u00e8 quella usata quando il presidente e il vice presidente prestano giuramento.\nLa bandiera \u00e8 presente ovunque a Taiwan. L'alzabandiera e l'ammainabandiera vengono cerimoniosamente accompagnati dalla Canzone della bandiera nazionale, mentre i presenti restano sull'attenti, e la salutano portando la mano destra tesa all'altezza del sopracciglio destro. Agli scolari viene tradizionalmente richiesto di partecipare ai raduni mattutini in cui viene issata la bandiera, dopo un'esecuzione dell'Inno nazionale della Repubblica di Cina. Prima degli anni '80, quando a Taiwan venne tolta la legge marziale, a tutti i veicoli era richiesto di fermarsi se passavano vicino ad una cerimonia della bandiera.\n \nDi solito non si vede la bandiera della Repubblica di Cina agli incontri internazionali ai quali partecipa la Repubblica Popolare Cinese, a causa delle pressioni di quest'ultima sullo status politico di Taiwan, che risulta nella scarsa influenza politica della Repubblica di Cina in tali circoli. In questi casi la Repubblica di Cina viene rappresentata con uno pseudonimo (solitamente \"Cina Taipei\") e sventola una bandiera disegnata specificamente per l'organizzazione. Il disegno di tali bandiere \u00e8 solitamente incentrato sul logo della Repubblica di Cina su sfondo bianco. Ci\u00f2 per evitare di contraddire la posizione della RPC, secondo cui la Repubblica di Cina \u00e8 un'entit\u00e0 defunta e che il suo governo su Taiwan \u00e8 illegittimo. Questo veto si applica effettivamente anche agli spettatori \u2014 durante un incontro di ping pong alle olimpiadi estive di Atlanta del 1996, la polizia arrest\u00f2 uno studente per aver sventolato la bandiera della Repubblica di Cina.\nComunque, il riscaldarsi delle relazioni tra Cina e Taiwan, ha fatto s\u00ec che durante una visita in Cina del leader del Kuomintang, presidente Lien Chan, nell'aprile 2005, la bandiera della Repubblica di Cina venisse mostrata nelle cerimonie in onore di Sun Yat-sen, alle quali partecipavano funzionari di governo e di partito del Kuomintang e del Partito Comunista Cinese.\nL'uso della bandiera a Taiwan riflette la controversia che sta dietro al suo simbolismo. Anche se i sostenitori moderati dell'indipendenza taiwanese, come il presidente Chen Shui-bian, esibiscono e salutano la bandiera in occasioni ufficiali di stato, questa non si vede mai ai raduni politici del Partito Progressista Democratico. Questo avviene, non solo per la sua associazione con la Cina continentale, ma anche perch\u00e9 la bandiera contiene elementi della bandiera di partito del Kuomintang. Per contro, la bandiera della Repubblica di Cina \u00e8 sempre bene in vista ai raduni della Coalizione pan-azzurra. Questa differenze si estende ai colori predominanti che si vedono ai raduni. I raduni della Coalizione pan-azzurra danno prominenza ai colori della bandiera della Repubblica di Cina, con grandi quantit\u00e0 di blu e minori di rosso. I raduni dei partiti inclini all'indipendenza sono dominati dal verde, mentre blu e rosso non compaiono.\nI sostenitori pi\u00f9 decisi dell'indipendenza di Taiwan, incluso l'ex presidente Lee Teng-hui, hanno chiesto l'abbandono della bandiera, e ci sono diversi disegni alternativi per una bandiera di Taiwan. Comunque, la possibilit\u00e0 che ci\u00f2 avvenga non \u00e8 molto alta, dato che il cambio della bandiera richiede un emendamento alla costituzione, che l'attuale bandiera ha molto supporto tra i sostenitori della Coalizione pan-azzurra ed \u00e8 accettata con rancore dai sostenitori moderati dell'indipendenza, e che un cambio potrebbe causare tensioni politiche con la Repubblica Popolare. Durante le elezioni politiche del 2004, venne ventilato che se la Coalizione pan-Verde avesse vinto, avrebbe costretto il Kuomintang a cambiare l'emblema di partito per differenziarlo dalla bandiera. La proposta suscit\u00f2 controversie per qualche giorno e venne poi rapidamente abbandonata."}
{"id": "109450", "revid": "228587", "url": "https://it.wikipedia.org/wiki?curid=109450", "title": "Mortella", "text": "Botanica.\nCon il nome comune di mortella si indicano due distinte specie botaniche:\nInoltre il Vaccinium oxycoccus, specie della famiglia delle Ericacee che produce bacche commestibili, \u00e8 anche noto come \"mortella di palude\"."}
{"id": "109453", "revid": "188402", "url": "https://it.wikipedia.org/wiki?curid=109453", "title": "Cneoro", "text": ""}
{"id": "109458", "revid": "125659652", "url": "https://it.wikipedia.org/wiki?curid=109458", "title": "Arditi", "text": "Quella degli arditi fu una specialit\u00e0 dell'arma di fanteria del Regio Esercito italiano durante la prima guerra mondiale.\nLa specialit\u00e0, costituita in autonomi reparti d'assalto, fu sciolta nel 1920. Reparti arditi furono ricostituiti durante la seconda guerra mondiale con l'attivazione del 10\u00ba Reggimento arditi. \nLe sue tradizioni militari sono oggi tenute vive dal 9\u00ba reggimento paracadutisti \"Col Moschin\".\nLa memoria \u00e8 mantenuta dall'associazione combattentistica di reduci \"Arditi d'Italia\".\nStoria.\nEsperimenti anticipatori.\nUn'idea anticipatrice dell'Ardito pu\u00f2 essere fatta lontanamente risalire al 1914, quando in ogni Reggimento del Regio Esercito venne creato un Gruppo di Esploratori addestrati ad agire dietro le linee nemiche e tagliare il filo spinato di notte, vestiti completamente di nero. I primi nuclei di Arditi nacquero e si addestrarono a Manzano (Udine), in localit\u00e0 Sdricca, dove tuttora si celebra una commemorazione ed una rievocazione l'ultima domenica di luglio.\nLa vulgata popolare vuole riconoscere come antesignani degli Arditi anche i componenti delle cosiddette \"Compagnie della morte\", Pattuglie Speciali di Fanteria o del Genio adibite al taglio o al brillamento dei reticolati nemici, facilmente riconoscibili per l'uso di corazze ed elmetti principalmente del tipo \"Farina\".\nIn seguito, gli Arditi divennero un Corpo Speciale d'assalto. Il loro compito non era pi\u00f9 quello di aprire la strada alla fanteria verso le linee nemiche, ma la totale conquista di queste ultime. Per fare ci\u00f2, venivano scelti i soldati pi\u00f9 temerari, che ricevevano un addestramento molto realistico, con l'uso di granate e munizionamento reali, e con lo studio delle tecniche d'assalto e del combattimento corpo a corpo.\nOperativamente, gli Arditi agivano in piccole Unit\u00e0 d'Assalto, i cui membri erano dotati di petardi \"Th\u00e9venot\", granate e pugnali, utilizzati in assalti alle trincee nemiche. Le trincee venivano tenute occupate fino all'arrivo dei rincalzi di fanteria. Il tasso di perdite era estremamente elevato.\nNel dopoguerra si sostenne che l'idea dell'Ardito fosse stata una creazione del capitano Cristoforo Baseggio che nell'ottobre 1915 era stato posto al comando di una unit\u00e0 denominata \"Compagnia volontari esploratori\", che operava in Valsugana. Questa circostanza venne a pi\u00f9 riprese contestata dai vertici dell'associazione arditi e da memorialisti.. L'unit\u00e0 contava 13 ufficiali e 400 soldati di truppa scelti su base volontaria e provenienti da vari reparti del settore della 15\u00aa Divisione. \nLa \"Compagnia Autonoma Volontari Arditi\", al comando del Capitano Baseggio, quando conquist\u00f2 nell'aprile 1916 il monte Sant\u2019Osvaldo, venendo quasi completamente annientata, fu citata nel bollettino di guerra.\nNel 1916 il Comando Supremo decise di premiare con la qualifica di \"militare ardito\" chi si fosse distinto per decisione e coraggio, con l'espresso divieto di creare unit\u00e0 speciali. Il distintivo, da portarsi al braccio sinistro, era il monogramma reale VE, ed era pensato esclusivamente come premio e come indicazione del soldato da portare ad esempio. Questa fu tuttavia la genesi nell'immaginario del vocabolo \"Ardito\".\nLa nascita nella Grande Guerra.\nNel 1917 a seguito di proposte e studi da parte di giovani ufficiali stanchi della stasi e dell'inutile massacro della vita di trincea, si arriv\u00f2 alla sperimentazione di un'unit\u00e0 appositamente costituita presso la 48\u00aa Divisione dell'VIII Corpo d'armata, comandata dal maggiore Giuseppe Bassi, che si avvaleva della collaborazione del sergente Giuseppe Longoni. Giuseppe Bassi fu inoltre autore di una innovativa nota sull'impiego delle pistole mitragliatrici Fiat Mod. 15 /OVP - Officine Villar Perosa.\nVa fatto presente che gi\u00e0 nel marzo 1917 il Comando Supremo aveva inviato una circolare informativa circa la costituzione presso l'esercito austroungarico di unit\u00e0 speciali. Peraltro, il primo ad adottare il concetto di truppa di \"\u00e9lite\" era stato l'esercito tedesco, mediamente molto meglio addestrato dei normali reparti: le \"Sto\u00dftruppen\".\nA seguito di valutazione positiva il gen. Luigi Cadorna decise di istituzionalizzare la nascita della nuova specialit\u00e0, ma dissidi sull'equipaggiamento e sull'addestramento fecero slittare l'inizio dell'attivit\u00e0 al 29 luglio 1917, quando lo stesso re Vittorio Emanuele III sanc\u00ec la nascita dei reparti d'assalto.\nI neonati reparti d'assalto si svilupparono quindi come corpo a s\u00e9 stante, con una propria uniforme ed un addestramento differenziato e superiore a quello dei normali soldati, da impiegarsi a livello di compagnia o di intero battaglione. La sede della scuola d'addestramento venne fissata a Sdricca di Manzano (Udine) ed il comando affidato allo stesso maggiore Bassi. In seguito alla scuola di Sdricca (e alle altre create all'uopo) vennero brevettati anche gli arditi reggimentali (niente a che vedere con i \"militari arditi\" del 1916), la cui istituzione fu poi ufficializzata nel 1918 con apposita circolare.\nI primi reparti vennero creati nella 2\u00aa Armata, e al momento di Caporetto risultavano costituiti 27 reparti (secondo alcuni 23), anche se quelli effettivamente impiegati in combattimento furono meno.\nQuelli dipendenti dalla 2\u00aa e dalla 3\u00aa armata erano alle dipendenze del comando d'armata, mentre gli altri erano alle dipendenze dei comandi di corpo d'armata, soprattutto nel caso delle fiamme verdi e degli altri reparti operanti in ambiente alpino. Solo i reparti della 2\u00aa Armata erano gi\u00e0 stati utilizzati ampiamente e provati in azione (almeno 3 battaglioni su 6 avevano operato come unit\u00e0 organiche, mentre gli altri erano spesso impiegati solo a livello di compagnie); mentre tra quelli della 3\u00aa Armata, probabilmente 3 battaglioni erano gi\u00e0 ad un livello elevato di preparazione fisica e tecnica mentre gli altri invece si trovavano ancora in addestramento; inoltre i reparti arditi degli alpini talvolta erano stati addestrati secondo standard inferiori a quelli della 2\u00aa e 3\u00aa Armata, che disponevano anche di un secondo apposito campo d'addestramento a Borgnano, nei pressi di Medea (GO), e di un comando unico per le truppe ardite; si pu\u00f2 dire che ancora nel tardo 1917 la specialit\u00e0 non era ancora stata ben compresa dagli alti comandi al di fuori di queste due armate.\nI primi sei reparti della 2\u00aa Armata combatterono la battaglia di Udine e protessero la ritirata sui ponti di Vidor e della Priula, rimanendo sulle posizioni per consentire alle ultime unit\u00e0 regolari di passare il Piave.\nUn Reparto d'Assalto era composto (inizialmente e teoricamente) da 735 uomini.\nDopo il disastro di Caporetto, gli Arditi caddero per qualche tempo in disgrazia e furono riorganizzati pesantemente; il colonnello Bassi perse a sua volta prestigio ed invece di sopraintendere all'organizzazione degli Arditi quale ispettore fu inviato a comandare un normale reggimento di linea.\nLa riorganizzazione del 1917.\nNell'inverno del 1917 vennero sciolti, ricostituiti e riaddestrati arrivando a 22 reparti operativi, per diventare al maggio 1918 di nuovo 27 (pi\u00f9 un reparto di marcia per ogni armata), assegnati ai corpi d'armata.\nIn particolare la riorganizzazione prevedeva la normalizzazione dei reparti (portati a 21, e numerati da I a XIII, XVI, XVII, e da XIX a XXIV) con l'invio di ufficiali pi\u00f9 dediti alla cura della disciplina. L'organizzazione fu portata da 4 a 3 compagnie, di 150 uomini ciascuna, cui erano associate 3 sezioni autonome di mitragliatrici (Fiat Mod. 14), 6 sezioni autonome di pistole mitragliatrici (mitragliatrici leggere Villar Perosa), 6 sezioni autonome di lanciafiamme, per un totale di 600 uomini circa; le mitragliatrici e le pistole mitragliatrici furono tolte alle compagnie e raccolte in sezioni (contrariamente all'intuizione di Bassi e di Capello), anche se poi queste sezioni per lo pi\u00f9 venivano, nella pratica, riassegnate alle compagnie. Inoltre, per snellire i reparti, furono eliminati, almeno temporaneamente i due cannoni da 37 o i due obici da 65/17 che il generale Luigi Capello aveva aggiunto ai reparti Arditi della 2\u00aa Armata.\nAnche la divisa si normalizz\u00f2, sembra per carenza di materiali, per tornare all'originale verso la met\u00e0 del 1918, un reparto la volta. L'addestramento centralizzato nel campo di Sdricca, fortemente consigliato da Bassi, fu sostituito con campi d'addestramento specifici per ogni corpo d'armata, anche se il modello d'addestramento fu presto adeguato a quello originale (in questa riorganizzazione si decise di dotare ogni corpo d'armata di un reparto arditi, momentaneamente rinunciando alla creazione di grossi reparti d'assalto, previsti da Capello e riorganizzati alla fine del 1918). Dopo un momento di incomprensione, i nuovi ufficiali furono molto colpiti dalla \"forma mentis\" e dalle pratiche d'addestramento degli arditi, giungendo nuovamente a raggiungere l'eccellenza grazie alla formazione di nuove reclute che riempivano i vuoti causati dalla ritirata.\nIn particolare, si distinsero gli arditi del IX Battaglione (comandante l'allora maggiore e futuro maresciallo d'Italia Giovanni Messe) e quelli del V, ora XXVII (comandante maggiore Luigi Freguglia), entrambi inizialmente tra i peggiori della specialit\u00e0 e portati ai massimi livelli dai rispettivi comandanti, che curarono notevolmente la preparazione atletica e il realismo delle esercitazioni, oltre a congedare alcuni elementi indisciplinati e troppo provati.\nNel 1918 si volle nuovamente riorganizzare la specialit\u00e0, che rimaneva poco compresa dagli alti comandi, ma che si era molto distinta.\nI battaglioni dedicati al corpo d'armata presero la denominazione del corpo stesso e ne condivisero la numerazione (da 1\u00ba a 23\u00ba, sia in numeri romani che in numeri arabi), cui si aggiungevano altri battaglioni, inizialmente il XXX (dato come rinforzo al I Corpo d'armata) e il LII (abbinato alla 52\u00aa Divisione alpina, che aveva compiti autonomi); cui si aggiungevano 7 battaglioni \"di marcia\" destinati alla riserva centrale e all'addestramento dei complementi, pi\u00f9 tre battaglioni autonomi aggregati ai reparti italiani operanti fuori dal fronte italiano (uno in Francia, uno in Albania e uno in Macedonia). \nLe due divisioni d'assalto.\nSi cerc\u00f2 di costituire (riprendendo la decisione di Capello del '17) delle grandi unit\u00e0 composte eminentemente di arditi: la 1\u00aa e la 2\u00aa Divisione d'assalto, con 6 battaglioni ciascuna (comprendente anche artiglieria, servizi e battaglioni di Bersaglieri). Fu comunque difficile mantenere l'organico previsto e molti battaglioni furono spostati dai corpi d'armata alle divisioni e viceversa, per un totale di 39-40 battaglioni addestrati, circa, alcuni dei quali in seguito ai combattimenti venivano sciolti e riorganizzati o utilizzati, divisi per compagnie, per rinforzare altri reparti con una singola unit\u00e0.\nVerso la fine della guerra gli Arditi chiedevano sempre pi\u00f9 insistentemente la sostituzione delle pistole mitragliatrici Villar Perosa Mod. 1915 in dotazione con i Beretta MAB 18 (ovvero \"vere\" pistole mitragliatrici manuali e non ibridi tra la pistola mitragliatrice e la mitragliatrice leggera) e di mitragliatrici leggere \"vere\" sulla falsariga del BAR americano e della Lewis inglese, o anche dalla Madsen danese (in uso presso l'esercito imperiale russo). Alcuni Lewis Gun furono effettivamente acquistati, ma passati per lo pi\u00f9 al corpo mitraglieri. In verit\u00e0 le mitragliatrici italiane di entrambe le guerre mondiali furono insufficienti numericamente, e spesso tecnicamente alla bisogna; gli arditi, facendo di necessit\u00e0 virt\u00f9, finirono con l'utilizzare nello stretto delle trincee, dove il fucile con baionetta diventava ingombrante, tattiche \"obsolete\" come il corpo a corpo con il pugnale, al quale venivano specificatamente addestrati.\nNel giugno del 1918 venne costituita una \"Divisione d'assalto\" con nove reparti al comando del maggior generale Ottavio Zoppi, divenuta poi \"Corpo d'armata d'assalto\" con dodici reparti su due divisioni. Al \"Corpo d'armata d'assalto\" vennero assegnati anche sei battaglioni bersaglieri e due battaglioni bersaglieri ciclisti, nonch\u00e9 supporti tattici e logistici adeguati.\nI reparti prelevati dai corpi d'armata per costituire le divisioni vennero ricostituiti tanto che a fine guerra si contavano i dodici reparti d'assalto (pi\u00f9 due di marcia) inquadrati nel \"Corpo d'armata d'assalto\", e venticinque reparti indipendenti assegnati alle armate\nGli arditi furono tra gli artefici dello sfondamento della linea del Piave che permise nel novembre del 1918 la vittoria finale sugli eserciti austroungarici.\nLo scioglimento dei reparti.\nPochi mesi dopo il termine della guerra, con la smobilitazione dell'esercito, si decise lo scioglimento dei reparti d'assalto, sia per motivi di riorganizzazione che di politica interna al Regio Esercito. Queste motivazioni furono riassunte dal generale Francesco Saverio Grazioli, uno dei padri degli arditi:\nTra gennaio e febbraio 1919 il Comando Supremo sciolse il \"Corpo d'armata d'assalto\", la \"2\u00aa Divisione d'assalto\" e tutti i reparti non indivisionati.\nNel marzo 1919 solo la \"1\u00aa Divisione d'assalto\" era ancora operativa e venne inviata nella Libia italiana per operazioni di polizia coloniale di breve durata insieme ad altre due divisioni ordinarie. Il suo rimpatrio fu deciso il 26 maggio, proprio quando la questione di Fiume era diventata incandescente con il ritiro dei delegati italiani dalle trattative di pace e la costituzione di un primo gruppo di volontari. Nel giugno la divisione sbarc\u00f2 a Venezia e venne schierata lungo il delicato confine orientale.\nCon l'inizio del biennio rosso, il Ministro della Guerra Caviglia decise anche di ricostituire temporaneamente alcuni reparti di Arditi da impiegare in operazioni di ordine pubblico particolarmente impegnative.\nI reparti arditi XX e XXII, con il IX Bersaglieri costituiscono un \"Reggimento d'assalto\" che oper\u00f2 in Albania fra giugno ed agosto 1920. Tale reggimento al rientro in Italia viene stanziato in Veneto dove viene soppresso con scioglimento definitivo avvenuto alla fine del 1920 con il nuovo ordinamento Bonomi.\nDopo la smobilitazione.\nL'impresa di Fiume.\nNumerosi ex arditi parteciparono attivamente all'impresa fiumana sotto la guida di Gabriele d'Annunzio, dopo l'occupazione della citt\u00e0, venne instaurata la \"Reggenza del Carnaro\" e venne promulgata, come carta costituzionale del nuovo Stato, la Carta del Carnaro tra i cui principali ispiratori vi fu il sindacalista rivoluzionario Alceste De Ambris, anche lui con passato di Ardito.\nIl 25 dicembre 1920 (il cosiddetto \"Natale di Sangue\") le truppe regolari dell'Esercito italiano guidate dal generale Caviglia posero termine alla fugace esperienza della \"Repubblica del Carnaro\" dopo brevi scontri.\nGli \"Arditi del Popolo\".\nLa maggior parte di coloro che avevano combattuto tra gli Arditi segu\u00ec D'Annunzio o si schier\u00f2 con i nascenti Fasci di combattimento, ma non tutti, come risulta dall'esperienza degli Arditi del Popolo (frangia secessionista romana dell'ANAI, schierata politicamente sulle posizioni del socialismo massimalista). \nLa sezione romana dell'associazione Arditi d'Italia dette cos\u00ec vita, in contrapposizione al forte ma non ancora consolidato movimento dello squadrismo fascista, agli Arditi del Popolo, gruppo paramilitare, cui non facevano parte solo arditi ma reduci dalla guerra, con connotazioni antifasciste che ebbe adesioni fra anarchici, comunisti, socialisti. I comunisti ne costituivano l'ala maggioritaria ma erano presenti anche componenti repubblicane come ad esempio Vincenzo Baldazzi che fu uno dei capi, e talvolta, come nella difesa di Parma, anche militanti del Partito Popolare, come il consigliere Corazza ucciso a Parma dai fascisti negli scontri.\nNacquero nell'estate del 1921 per opera di Argo Secondari, ex tenente delle \"Fiamme nere\" (arditi che provenivano dalla fanteria) di tendenza anarchica. La consistenza certa di queste formazioni paramilitari fu di 20.000 uomini iscritti, per un totale di circa 50.000 uomini con simpatizzanti e partecipanti alle azioni, tra i quali reduci di guerra, alcuni di loro su posizioni neutrali o antifasciste.\nL'evento forse di maggior risonanza fu la difesa di Parma dallo squadrismo fascista nel 1922: circa 10.000 squadristi fascisti, prima al comando di Roberto Farinacci, poi di Italo Balbo, dovettero rinunciare a \"conquistare\" la citt\u00e0 dopo 5 giorni di scontri con un consistente gruppo di socialisti, anarchici e comunisti, comandati dai capi degli Arditi del Popolo (350 arditi del popolo presero parte allo scontro con i fascisti) Antonio Cieri e Guido Picelli. I morti tra i fascisti furono 39, tra coloro che resistettero cinque.\nDurante il fascismo.\nFra le due guerre gli ex arditi si riunirono nell'Associazione Nazionale Arditi d'Italia (ANAI), fondata dal capitano Mario Carli, poi tra i membri del cosiddetto \"fascismo delle origini\", lo stesso che scrisse assieme a Marinetti l'articolo \"Arditi non gendarmi\". Molti degli arditi dell\u2019ANAI aderirono al movimento fascista e prese parte alla marcia su Roma, e diversi di loro sarebbero diventati importanti capi fascisti, come Giuseppe Bottai e Italo Balbo, anche se l'adesione non fu unanime.\nInfatti venne fondata la FNAI (Federazione Nazionale Arditi D'Italia) il 23 ottobre 1922 da Mussolini che aveva sciolto l'ANAI considerata poco affidabile per il fascismo e nella FNAI confluirono molti Arditi. Nel 1937 Mussolini don\u00f2 a Roma la Torre dei Conti presso Via dei Fori Imperiali (allora via dell'Impero) alla FNAI che l\u00ec rimase fino al 1943. Nel 1938 nella torre fu allestito un mausoleo dove sono tuttora conservate le spoglie del generale degli arditi Alessandro Parisi, morto quell'anno in un incidente stradale e presidente della federazione dal 1932.\nIl generale Capello, ispiratore e fondatore del corpo, fu tra i primi ad aderire ai Fasci italiani di combattimento; fu chiamato a presiederne il Congresso di Roma nel novembre 1921 e nell'ottobre 1922 prese parte alla Marcia su Roma. Ma per la sua adesione alla massoneria, dal 1925 fu emarginato dall'esercito, che lo considerava uno dei massimi responsabili del disastro di Caporetto, e dal fascismo, che poi lo incarcer\u00f2 perch\u00e9 lo considerava connivente con l'attentato Zamboni a Mussolini. .\nLa specialit\u00e0 fu ricostituita in seno alla milizia durante la guerra civile spagnola (1936-1939) dove reparti di arditi della MVSN furono inquadrati in battaglioni nel Corpo Truppe Volontarie.\nNella seconda guerra mondiale.\nNel maggio 1942, durante la seconda guerra mondiale venne costituito il I Battaglione speciale arditi. Questo venne costituito il 15 maggio su tre compagnie, ognuna specializzata su una modalit\u00e0 di infiltrazione in territorio nemico. Il del 20 luglio 1942 lo SMRE costitu\u00ec il Reggimento Arditi, con sede a Santa Severa, vicino a Roma ed il 1\u00ba agosto vi conflu\u00ec il I Battaglione speciale Arditi, quale sua prima pedina operativa e il 15 settembre assunse la denominazione di X reggimento arditi.\nOper\u00f2 in Nord Africa e in Sicilia, anche dietro le linee nemiche fino allo scioglimento nel settembre 1943.\nIl I battaglione Arditi che l'8 settembre si trovava in Sardegna, non occupata dai tedeschi, ader\u00ec al regno del Sud e nel marzo 1944 and\u00f2 a costituire il IX Reparto d'assalto dell'Esercito cobelligerante italiano. Nel settembre ebbe la denominazione di III Battaglione \"Col Moschin\" del 68\u00ba Reggimento fanteria \"Legnano\", composto da 400 arditi.\nAnche la Regia Aeronautica costitu\u00ec unit\u00e0 di arditi: il battaglione ADRA (Arditi distruttori della Regia Aeronautica) istituito il 28 luglio 1942, che oper\u00f2 nel corso dello sbarco alleato in Sicilia. Oper\u00f2 dopo l'8 settembre 1943, durante la Repubblica Sociale Italiana, con il nome di ADAR (Arditi Distruttori Aeronautica Repubblicana), con sede a Tradate.\nNel 1944 furono costituiti sempre per l'Aeronautica nazionale repubblicana il 1\u00ba Reggimento Arditi Paracadutisti \"Folgore\" (ex Reggimento paracadutisti \"Folgore\") e il 2\u00ba Reggimento Arditi Paracadutisti \"Nembo\" (attivo solo con due battaglioni).\nNel dopoguerra.\nLe tradizioni degli arditi furono ereditate in seno all'Esercito Italiano, nel 1954 dal \"Reparto Sabotatori Paracadutisti\", e a partire dal 1975 dal 9\u00ba Battaglione d'Assalto Paracadutisti \"Col Moschin\" (poi Reggimento dal 1995).\n\u00c8 riconosciuta inoltre l'associazione combattentistica di reduci \"Arditi d'Italia\".\nCaratteristiche.\nRaggruppamenti.\nOrganizzazione dei reparti arditi nel 1918:\nOrganizzazione di reparto.\nSuddivisione ed equipaggiamento di un reparto d'assalto Arditi nella prima guerra mondiale:\nOgni Squadra d'attacco o d'Assalto poi era suddivisa in 5/6 coppie.\nAddestramento.\nI soldati di preferenza erano arruolati su base volontaria, ma col progredire del numero dei reparti iniziarono ad essere designati dai propri comandi tra i soldati pi\u00f9 esperti e coraggiosi delle compagnie di linea, possibilmente scegliendoli tra i militari gi\u00e0 decorati al valore (secondo la proporzione di un soldato ogni compagnia di fanteria, e di due per le compagnie di Alpini e Bersaglieri).\nDopo un accertamento dell'idoneit\u00e0 militare come Arditi mediante prove di forza, destrezza e sangue freddo, venivano addestrati all'uso delle armi in dotazione, alle tattiche innovative di assalto, alla lotta corpo a corpo con o senza armi, il tutto supportato da una continua preparazione atletica.\nContrariamente alla leggenda, diffusa dagli stessi Arditi, non erano ammessi nel corpo i pregiudicati, anche se chi era stato colpito da provvedimenti disciplinari o dalla giustizia militare (che \u00e8 cosa ben diversa dalla giustizia civile) poteva fare domanda per entrare nel corpo in cambio di una riduzione della pena.\nIn particolare venivano impartite lezioni per il lancio delle bombe a mano, per il tiro col fucile, per l'utilizzo del lanciafiamme e della mitragliatrice, oltre alla scherma con il pugnale. L'addestramento era particolarmente intensivo e realistico, effettuato su \"colline tipo\" molto simili a quelle del fronte con l'uso di armi di preda bellica con munizioni vere, e furono parecchi gli Arditi deceduti durante le esercitazioni o l'addestramento di base (soprattutto colpiti da schegge di bomba a mano, perch\u00e9 la procedura operativa prevedeva un lancio molto \"corto\" dell'ordigno, subito seguito da un assalto diretto).\nL'elevato addestramento, lo spirito di corpo e lo sprezzo del pericolo, ma anche i vantaggi di cui godevano, fecero degli Arditi il corpo pi\u00f9 temuto dagli eserciti avversari, ma crearono anche un clima di diffidenza e di invidia da parte di ufficiali appartenenti ad altri reparti. Alcuni militari di truppa portavano nei loro riguardi stima e rispetto, per la capacit\u00e0 di risolvere sul campo di battaglia situazioni tatticamente impossibili per i reparti di linea, altri invidia e odio, perch\u00e9 a differenza di loro, gli Arditi erano ben armati ed addestrati, godevano di licenze frequenti e buon rancio, e tra un assalto e l'altro erano inviati nelle retrovie, o addirittura in citt\u00e0, mentre loro rimanevano molto a lungo in linea senza essere rilevati nemmeno dopo lunghi combattimenti, e, quando inviati \"in riposo\" erano mandati spesso in seconda linea a svolgere lavori (spostamento munizioni, scavo trincee ecc.) oppure abbandonati in campagna. Un altro motivo di invidia dipendeva dal fatto che gli Arditi erano sottomessi ad una disciplina poco formale e meno rigida. Inoltre, spesso molti soldati trovavano fastidioso che queste truppe, molto meglio armate ed addestrate, conquistassero con \"facilit\u00e0\", o almeno con velocit\u00e0, (prendendosene il merito) posizioni attorno alle quali avevano combattuto con scarsa fortuna per mesi, indebolendole con inutili e sanguinosi attacchi frontali (e, inoltre, magari difendendole dal contrattacco nemico che era seguito alla conquista degli Arditi); il merito della conquista andava quindi agli Arditi, creando un dualismo in seno all'esercito, tra reparti di linea e reparti offensivi.\nUniforme.\nA differenza del resto dell'Esercito che indossava la giubba con bavero chiuso, gli Arditi avevano in dotazione una giubba a bavero aperto presa in prestito dai bersaglieri ciclisti, pi\u00f9 comoda e pratica, con una tasca sulla schiena detta \"cacciatora\" per il trasporto dei petardi. Sotto questa giacca all'inizio venne indossato un maglione a collo alto in lana, anch'esso preso dai bersaglieri, mentre pi\u00f9 tardi venne utilizzata una camicia grigioverde con cravatta nera.\nAl bavero della giubba erano cucite le mostrine: fiamme nere a due punte. Gli Arditi provenienti dai Bersaglieri e dagli Alpini conservavano le mostrine delle specialit\u00e0 d'origine, rispettivamente fiamme cremisi e fiamme verdi. Con il termine \"Fiamme Nere\" erano indicati gli stessi Arditi, cos\u00ec come per \"Fiamme Cremisi\" (o \"Fiamme Rosse\") si intendevano i Bersaglieri e per \"Fiamme Verdi\" gli Alpini. La \"Fiamma Nera\", oltre ad essere la mostrina, era anche l'insegna, in genere un gagliardetto nero, che precedeva il Reparto nell'assalto. La scelta del nero fu un omaggio del tenente colonnello Giuseppe Bassi al patriota risorgimentale Pier Fortunato Calvi \u2013 suo bisnonno per parte di madre \u2013 solito indossare una cravatta nera, simbolo dei carbonari veneziani che avevano liberato Manin e proclamata nuovamente la Repubblica Veneta\nIl copricapo caratteristico degli Arditi era dapprima il classico berretto da fanteria con davanti il simbolo degli arditi, successivamente, nel 1918 venne scelto il fez nero con fiocco nero. Gli Arditi provenienti dai Bersaglieri e dagli Alpini conservavano i loro tradizionali copricapo: fez rosso con fiocco blu per i primi, cappello alpino per i secondi. Durante le operazioni veniva portato l'elmetto metallico dapprima con dipinto il fregio degli Arditi, successivamente coperto dall'apposito telino di tela \"bigia\" su cui il fregio veniva dipinto o ricamato.\nUn simbolo ricorrente degli Arditi, che compariva sul gagliardetto di reparto, ma anche ricamato sulle giubbe o sotto forma di spilla metallica, era il pugnale con sulla guardia la scritta \"FERT\" (motto dei Savoia) e contornato da una fronda di alloro ed una di quercia, legate fra loro da una corda formante un nodo Savoia. La morte con il pugnale fra i denti venne adottata nel periodo dell'Impresa di Fiume da Gabriele D'Annunzio.\nMolti degli elementi distintivi degli Arditi furono in seguito ripresi dalle prime formazioni fasciste, tipicamente il fez nero, il teschio con il pugnale tra i denti, ma anche dalle formazioni degli Arditi del Popolo (teschio ma con pugnale ed occhi rossi) e da varie squadre di difesa antifascista, come la camicia nera col teschio in filo d'argento sul fianco utilizzato dalle squadre comuniste romane. Lo stesso saluto \u00abA noi!\u00bb fu poi usato dagli Arditi del Popolo (col saluto a pugno chiuso) e come tale compare in alcuni loro inni.\nEquipaggiamento.\nL'equipaggiamento tipico degli arditi era costituito dal pugnale per la lotta corpo a corpo e dalle bombe a mano. Queste ultime venivano utilizzate anche per creare panico e confusione oltre che per il loro effetto dirompente (il petardo Th\u00e9venot, il tipo di bomba a mano pi\u00f9 utilizzato dagli Arditi, era particolarmente adatto all'assalto in quanto dotato di una non eccessiva potenza, poteva quindi essere tirato in movimento appena davanti all'ondata d'assalto senza ferire l'assaltatore, col vantaggio di essere molto rumoroso e quindi provocatore di timore negli avversari, che lo confondevano con una normale granata a mano). Altre armi utilizzate furono le mitragliatrici e i lanciafiamme. I moschetti erano dello stesso modello in dotazione alla cavalleria, di tipo pi\u00f9 corto di quello della fanteria e con baionetta ripiegabile (Mod. 91 TS), affiancati negli ultimi mesi di guerra da i MAB 18, una sorta di pistola mitragliatrice ibridata con un moschetto.\nNel Museo del Risorgimento di Torino, nella sala dedicata alla resistenza sono conservati un pugnale ed un petardo appartenenti agli Arditi.\nDifferenze tattiche rispetto alle altre truppe d'assalto e di rottura.\nI limiti tattici (e strategici) nell'impiego e nell'uso degli arditi rispetto a \"J\u00e4ger-Sturm-Bataillon, Sturmtruppen, Sturmpatrouillen, Sto\u00dftrupp\" o anche ai reparti di rottura ed assalto sviluppati dagli alleati (come ad esempio le divisioni canadesi, le fanterie leggere britanniche e francesi, via via generalizzate nel corso del primo 1918) furono molto evidenti soprattutto prima di Caporetto. Gli arditi, sin dal nome, evidenziavano la loro natura di reparto d'assalto, in cui era centrale non la tattica d'infiltrazione, ma il coraggio nell'assalto pi\u00f9 o meno frontale, con prestazioni migliorate dall'addestramento (finalmente) realistico, ma non troppo differente da quello che si andava standardizzando in altri, pi\u00f9 ricchi, eserciti, come quello imperiale tedesco o quello francese. Gli arditi erano una truppa d\"\u00e9lite\", non un modello (come le \"Sto\u00dftrupp\" tedesche, che furono un modello emulato un po' alla volta dall'esercito imperiale), un corpo scelto che garantiva prestazioni superiori sul campo proprio perch\u00e9 si sentiva \"diverso\" e puntava sul \"trionfo della volont\u00e0\" e sull'importanza di coraggio e disciplina. Per questo gli arditi reggimentali non furono mai considerati \"veri arditi\", mentre i plotoni, le compagnie e i battaglioni d'assalto all'esercito imperiale furono aggregati ai reggimenti e alle divisioni proprio per fungere da scuole pratiche d'insegnamento sul campo delle nuove pratiche,da generalizzare. Il modello tedesco, gi\u00e0 prima della guerra, dava molta importanza al comando decentrato, alle squadre (\"gruppen\" e \"trupp\" appunto), in cui ufficiali inferiori (spesso tenenti o sottotenenti) e sottufficiali (anche caporali) avevano un grande potere decisionale. Un reparto d'assalto tedesco (o, dal tardo 1917, francese) attaccava per piccole squadre autonome, in cui era il sottufficiale che adeguava gli ordini ricevuti alla situazione tattica che incontrava sul terreno (tanto che ogni sottufficiale tedesco disponeva di carte e mappe, mentre i sergenti e i sottotenenti disponevano di ottimi binocoli, cosa che sovente nell'esercito italiano era prerogativa di capitani e maggiori), evitava i centri di fuoco nemico (che invece gli arditi avevano l'ordine di investire e distruggere), aggirava i nemici pi\u00f9 che colpirli. Inoltre eserciti come quello britannico, tedesco e francese, espressione di nazioni dotate di un solido sistema industriale, una classe operaia pi\u00f9 numerosa di quella contadina e ben alfabetizzata, di un sistema di istruzione militare ben capace di individuare ufficiali e sottufficiali, potevano dare a queste squadre migliori strumenti, sia militari che concettuali, per praticare l'infiltrazione. Il pi\u00f9 importante di questo fu la mitragliatrice leggera, che nell'esercito italiano era la modesta Villar Perosa, inferiore a quasi tutte le armi coeve di questa categoria (e, infatti, pi\u00f9 simile ad una pistola mitragliatrice), e diffusa in numeri mai sufficienti. Solo nel 1918 inoltrato fu disponibile la SIA 1918, a guerra oramai quasi finita, e sempre solo dal 1918 furono disponibili le prime vere pistole mitragliatrici italiane (MAB 18, OVP), ovvero non fu un miglioramento tecnologico a permettere la nascita degli arditi, ma questi esistettero a prescindere dalla tecnologia, ed anzi proprio per trovare una soluzione ad un problema posto dalla superiorit\u00e0 tecnologica nemica nelle mitragliatrici. Inoltre negli imperi centrali si riusc\u00ec nell'alleggerimento delle mitragliatrici medie a parit\u00e0 di prestazioni; si noti che nel 1917 un battaglione italiano aveva a disposizione, nel migliore dei casi, 6 mitragliatrici pesanti e 6 Villar Perosa (\"pernacchie\" nel gergo degli Arditi), mentre l'esercito imperiale tedesco ne forniva 12 pesanti e 24 leggere, quello imperial regio austroungarico 8 pesanti e 16 leggere, e i britannici alla fine della guerra avevano anche 48 o addirittura 56 mitragliatrici in un battaglione. A quest'arma si aggiungevano granate da fucile, fucili da trincea (ovvero fucili a pompa), Carabine-Mitrailleuse Mod\u00e8le 1918, pistole mitragliatrici, lanciafiamme (l'unica arma \"moderna\" abbastanza diffusa anche tra gli arditi, ma concentrata in una sezione e non sparpagliata tra le varie compagnie) e quant'altro, che riuscirono ad aumentare la potenza di fuoco dei piccoli reparti da mandare dietro le linee nemiche, in modo da aumentare l'effetto morale e psicologico sul nemico, oltre a poter puntare sempre, nell'assalto, non alla conquista delle postazioni (difese da soldati sovente difficilmente impressionabili), ma nell'assalto alle pi\u00f9 deboli retrovie (dove l'effetto psicologico delle nuove armi era notevolissimo) e all'aggiramento dei reparti combattenti. Ma il centro di tutto questo sviluppo restava il caporale al comando di una piccola squadra che avanzava su ordini di massima prendendo decisioni autonomamente, mentre per gli arditi si trattava della compagnia e del battaglione, o al massimo del plotone (che nella migliore delle ipotesi aveva due armi automatiche), ed al singolo soldato era richiesta pi\u00f9 l'obbedienza (oltre al coraggio sfrontato) non il ragionamento. Un altro elemento di debolezza tecnologica italiana era la scarsit\u00e0 di telefoni mobili e di collegamento tra i reparti d'assalto e le retrovie, nell'esercito imperiale tedesco un battaglione d'assalto disponeva, organicamente, di almeno 8 ufficiali di artiglieria il cui unico scopo era il coordinamento tra le truppe d'assalto e l'artiglieria (che, per\u00f2, era flessibile ed abituata a rispondere alle richieste di qualsiasi ufficiale di prima linea, anche perch\u00e9 la produzione di proiettili era molto pi\u00f9 elevata in nazioni \"ricche\" come la Gran Bretagna o la Germania imperiale, che in Italia), oltre a piccioni viaggiatori, e a 1-2 telefoni da campo mobili (come minimo) per plotone. Questo permetteva agli attaccanti di coordinarsi con l'artiglieria, e di usarla per coprirsi durante l'assalto (che cominciava, come anche nell'esercito Francese, mentre il bombardamento del nemico era ancora in corso)."}
{"id": "109461", "revid": "88740", "url": "https://it.wikipedia.org/wiki?curid=109461", "title": "Autopsia", "text": "Lautopsia (chiamato anche \"esame post mortem\"), \u00e8 un esame medico dettagliato e attento del corpo e dei relativi organi della persona dopo la morte per stabilirne le cause, le modalit\u00e0 ed eventualmente i mezzi che l'hanno causata. Il termine deriva dal greco \u03b1\u1f50\u03c4\u03bf\u03c8\u03af\u03b1 (composto di \u03b1\u1f50\u03c4\u03cc\u03c2, \u00abstesso\u00bb, e \u1f44\u03c8\u03b9\u03c2, \u00abvista\u00bb) e significa \u00abche vede con i propri occhi\u00bb. Nelle autopsie a scopo giudiziario \u00e8 anche richiesto di stabilire l'epoca della morte, desumibile dai cosiddetti fenomeni cadaverici.\nStoria.\nLe autopsie sono una fonte di informazioni mediche importanti che possono migliorare la salute. Ci sono molte malattie che sono state scoperte o le cui cure sono state aiutate notevolmente tramite gli esami autoptici. Le prime autopsie furono eseguite circa 2500 anni fa nell'antica Grecia, erano comunque casi piuttosto sporadici in quanto la religione antica non consentiva di \"aprire\" il corpo. La prima dissezione che fu eseguita nell'antica Grecia di cui abbiamo notizia fu quella di Alcmeone di Crotone (V secolo a.C.) che scopr\u00ec il nervo ottico anche se non riusc\u00ec a capire come funzionasse.\nDi grande interesse \u00e8 la notizia, riportata da Svetonio, dell'esame autoptico eseguito dal medico Antistio sulla salma di Giulio Cesare dopo la sua uccisione da parte dei congiurati alle idi di marzo del 44 a.C. Per tutto il resto dell'et\u00e0 romana e medioevale non si ha notizia di alcuna dissezione anatomica, fino al 1500 con Andrea Vesalio che, studiando medicina all'Universit\u00e0 di Parigi, durante la lezione di anatomia chiese al professore se poteva essere lui a dissecare il cadavere. Per dieci anni fece autopsie e osserv\u00f2, fino al 1543 quando pubblic\u00f2 il suo libro \"de Humani corporis fabrica\" in cui mette in discussione buona parte dell'anatomia fino a quel momento accettata (cio\u00e8 quella di Ippocrate e di Galeno).\nGiovan Battista Morgagni (1682-1771), professore di anatomia all'Universit\u00e0 di Padova, pubblica il suo libro \"De sedibus et causis morborum per anatomen indagatis\", in cui raccoglie tutte le dissezioni fatte in tutta la sua carriera. Morgagni conosce i suoi cadaveri, sono i ricoverati nell'ospedale di Padova che disseca per vedere se a sintomi e malattie corrispondono segni anatomici sul corpo. Nasce con Morgagni l'anatomia patologica.\nCaratteristiche.\nL'analisi viene effettuata nei reparti di anatomia patologica o di medicina legale da un medico coadiuvato dal tecnico forense. A tal proposito non va confusa la figura del medico settore (Anatomopatologo o medicina legale) con quella del \"coroner\", una figura non esistente in Italia ma operante nei Paesi anglosassoni, che solitamente si occupa solamente del sopralluogo giudiziario e solo in alcuni casi e in alcuni stati si occupa di espletare l'autopsia.\nL'autopsia non pu\u00f2 essere effettuata prima che siano trascorse 24 ore dalla morte, cos\u00ec come recita l'articolo otto del regolamento di polizia mortuaria, salvo i casi previsti dal medesimo articolo (decapitazione o maciullamento) e dai successivi, ovvero nei casi in cui vi sia urgenza di avere una diagnosi: in tali casi \u00e8 possibile sottoporre la salma a un esame elettrocardiografico sotto osservazione di un operatore designato dalla Direzione Sanitaria, protratto per almeno 20 minuti consecutivi. Se l'esame si rivela esente da risposte di tipo elettrico, si pu\u00f2 allora procedere all'attivit\u00e0 settoria prima che siano trascorse 24 ore dalla morte. \nIn Italia l'autopsia pu\u00f2 essere richiesta dal medico curante che non abbia chiara la causa della morte, dalla Direzione sanitaria (ove la morte sia avvenuta in regime ospedaliero, casa di cura, struttura sanitaria), dal Procuratore della Repubblica o dal Giudice secondo le disposizioni del Codice di procedura penale o dai familiari che si rivolgono a una di queste strutture.\nTipologia.\nEsistono tre livelli di autopsia:\nLe analisi di laboratorio successive, dopo prelievo e studio dei liquidi biologici (quali sangue, urina, bile, umor vitreo, contenuto gastrico) o annessi (quali capelli, peli) o ancora di cartilagini e frammenti dei singoli organi, possono prevedere test tossicologici, microbiologici, istologici, citologici e genetici.\nScopo.\nUno scopo dell'autopsia \u00e8 determinare la storia clinica e conseguentemente la causa della morte come ultimo nella concatenazione di eventi patologici. L'esame del cadavere pu\u00f2 rivelare molte cose: l'ora della morte, le modalit\u00e0. Inoltre tatuaggi e denti possono consentire di scoprire l'identit\u00e0 di uno sconosciuto.\nAnche se il motivo principale per effettuare un'autopsia \u00e8 determinare la causa della morte, questa ha altri benefici:\nIn pi\u00f9, ci sono i benefici legali di indagine su omicidi, su sospetti omicidi, su morti inspiegate o sospette e sulle morti apparenti o quelle fetali (docimasia). Gli studi indicano, infatti, che anche quando la causa della morte \u00e8 sembrata chiara, la persona in effetti ha avuto circostanze mediche che non erano visibili in vita.\nProcedimento.\nL'autopsia si compone di un esame esterno e di un esame interno.\nCon l'esame esterno si osservano gli indumenti, la presenza di lacerazioni dei tessuti o di imbrattamenti e si rileva ogni altro dato relativo a essi. Una volta spogliato il cadavere gli indumenti vengono osservati e studiati singolarmente. \u00c8 importante documentare fotograficamente tutti questi passaggi.\nSi passa poi all'esame interno della salma, che giace nuda sul tavolo settorio, che prevede la raccolta di dati inerenti alle caratteristiche somatiche generali, agli imbrattamenti sul corpo del cadavere, all'annotazione su un apposito modulo di ogni tipo di ferita o abrasione pi\u00f9 o meno grave, a tutti gli elementi utili all'identificazione (i \"connotati\" cio\u00e8 le caratteristiche somatiche normali e comuni alla specie umana come i capelli, i peli, le unghie, gli occhi; contrassegni e caratteristiche anomale, di ordine patologico come cicatrici o amputazioni, o di altra natura, come i tatuaggi), e infine si rilevano i fenomeni cadaverici.\nIn taluni casi \u00e8 opportuno far precedere la dissezione da radiografie del corpo o di parti dello stesso, per esempio per localizzare schegge o proiettili rinvenuti ovvero rilevare lesioni ossee. Normalmente eseguita a freddo, l'autopsia, nel caso di trapianto, \u00e8 effettuata in contemporanea al prelievo degli organi del donatore.\nDopo segue l'esame istologico dei pezzi pi\u00f9 interessanti e l'eventuale esame tossicologico.\nStrumenti utilizzati.\nLa tecnica autoptica trova il suo primo regolamento italiano nella Circolare del 30 giugno 1910 del Ministro (Cesare Fani) di Grazia e Giustizia e dei Culti. In questa circolare \u00e8 contenuta la procedura attraverso cui si espleta l'autopsia. Con il passare degli anni nuove procedure e tecnologia mediche hanno un po' rivoluzionato il processo autoptico, tanto che si sta discutendo e si \u00e8 in parte prodotto recentemente un documento medico forense europeo sulla tecnica autoptica.\nL'autopsia nella Procedura Penale italiana.\nAi sensi dell'art. 116 delle disposizioni di attuazione del codice di procedura penale allorch\u00e9 dalla morte di una persona si profila un sospetto di reato il procuratore della repubblica accerta la causa della morte.\nSe necessario, il pubblico ministero dispone l'autopsia. Sotto il profilo giuridico l'accertamento autoptico potr\u00e0 avvenire sotto due forme.\nNel primo caso potr\u00e0 trattarsi di un accertamento tecnico non ripetibile vale a dire di un accertamento del pubblico ministero avente un oggetto (in questo caso il cadavere) il cui stato \u00e8 soggetto a modificazione (in questo caso, i fenomeni putrefattivi \"post mortem\").\nIn questo caso, ai sensi dell'art. 360 del codice di procedura penale il pubblico ministero avvisa senza ritardo l'indagato, la persona offesa dal reato e i loro difensori del giorno, dell'ora fissati per il conferimento dell'incarico e della facolt\u00e0 di nominare consulenti tecnici.\nQuesto \u00e8 molto importante in quanto i summenzionati soggetti processuali potranno fin da quel momento aver voce nel procedimento, avere nozione dei dati medico legali attinenti al fatto di reato nonch\u00e9, eventualmente, rassegnare delle osservazioni a mezzo dei consulenti tecnici. L'indagato pu\u00f2 peraltro, prima del conferimento dell'incarico, formulare riserva di richiedere l'incidente probatorio.\nIn tal caso il pubblico ministero dispone che non si proceda agli accertamenti, salvo che questi, se differiti, non possano essere pi\u00f9 compiuti.\nLe summenzionate disposizioni assicurano un ampio esercizio del diritto alla difesa (sia dell'indagato che della persona offesa) in contraddittorio e parit\u00e0 fra le parti.\nAi sensi dell'art. 360 comma 5 del codice di procedura penale qualora il pubblico ministero abbia ordinato accertamenti tecnici malgrado la richiesta d'incidente probatorio formulata dall'indagato e in assenza delle condizioni d'urgenza di cui al quarto comma, i risultati di tali accertamenti non possono essere utilizzati nel dibattimento. Norma questa che opportunamente salvaguarda il diritto alla difesa e al giusto processo, sebbene non nella massima ampiezza, in quanto tali atti trovano ingresso nell'udienza preliminare e potrebbero assumere valenza di prova nel giudizio abbreviato.\nAi sensi dell'art. 73 disposizioni di attuazione del codice di procedura penale il pubblico ministero deve, di regola, scegliere i propri consulenti tecnici fra le persone iscritte all'albo dei periti presso il Tribunale."}
{"id": "109462", "revid": "767487", "url": "https://it.wikipedia.org/wiki?curid=109462", "title": "Keystone Pictures Studio", "text": "La Keystone Pictures Studio fu una casa di produzione cinematografica statunitense fondata nel 1912 e attiva nel periodo del film muto, fino ai primi anni trenta.\nAncora oggi, universalmente, Keystone \u00e8 sinonimo di film comico. Mack Sennett ne fu subito il direttore, l'anima, leader indiscusso e artefice di centinaia e centinaia di cortometraggi, in puro stile slapstick, nel periodo epico e pionieristico agli albori della settima arte.\nOrigini.\nLa casa di produzione cinematografica Keystone fu fondata come costola della casa madre New York Motion Picture Company dai suoi due proprietari e uomini d'affari Adam Kessel e Charles Bauman e specificatamente dedicata alla produzione di film comici, affidandone la direzione al genio di Sennett e stanziandosi su un'area che fu stabilimento cinematografico della Bison (gi\u00e0 assorbita dalla New York Motion) e prima ancora un \"ranch\" per l'allevamento di cavalli (stabilimento cinematografico \u00e8 una parola grossa, in realt\u00e0 si trattava di un appezzamento di terreno di circa cinquecento metri quadrati delimitato da una palizzata di legno con un bungalow adibito ad ufficio e camerino), situato presso Edendale, zona periferica di Los Angeles, e all'epoca quartiere di vecchie costruzioni pericolanti e depositi d'attrezzi agricoli, ma con un pregio notevole che la fece prescegliere: il sole californiano che notoriamente illuminava perennemente quella terra e di conseguenza, ma di primaria importanza, l'abbattimento dei tempi di fermo lavorazione per maltempo (all'epoca tutto era girato in esterno, non era utilizzata l'illuminazione artificiale, ancora poco affidabile e dispendiosa in tempi d'allestimento, si usava foderare gli studi con lenzuola bianche per meglio riflettere e diffondere la luce solare: un occhio attento pu\u00f2 facilmente scorgere l'ombra delle lenzuola sventolanti che compare spesso accidentalmente nei film dell'epoca).\nL'impronta di Sennett.\nAll'epoca il cinema era in fase espansionistica e fonte di lauti e facili profitti a fronte di ridicoli investimenti: tutto ci\u00f2 che serviva per produrre film era l'acquisto di una macchina da ripresa, impiegare qualche attore, allestire un party, girare la manovella\u2026 ed il film era fatto (in genere una bobina, due al massimo per la durata di una decina di minuti scarsi l'una).\nSennett agli inizi approfitt\u00f2 degli eventi sociali delle localit\u00e0 limitrofe come manifestazioni sportive, parate in uniforme, esibizioni e quant'altro potesse servire da sfondo alle gesta della troupe dei suoi attori che poi si esibivano sfoderando il loro repertorio fatto di comicit\u00e0 grossolana, aggressiva, anche cattiva, imbastita sulle disgrazie altrui e forsennatamente agitata, tutti e tutto erano perennemente in movimento, saltando, cadendo, sfasciando, generando il caos: la comicit\u00e0 alla Keystone era il caos, era lo slapstick.\nLa prima compagnia allestita e diretta da Sennett marchiata Keystone e riconoscibile come tale fu la sgangherata accozzaglia di maldestri, inetti e goffi poliziotti siglati come Keystone Cops, perennemente beffati e sconfitti dal male: tra loro Fatty, e i colleghi e presto star Ben Turpin, Charley Chase, Chester Conklin, Mack Swain, Edgar Kennedy, Ford Sterling, Fred Mace, Henry Lehrman anche quale secondo regista; il cast femminile vedeva della squadra Minta Durfee, Alice Davenport, Phyllis Allen e su tutta la compagnia brillava la stella della primadonna e compagna di Sennett: Mabel Normand.\nNel 1913 Sennett chiam\u00f2 un giovane e ancora sconosciuto attore emigrato dall'Inghilterra e giunto negli Stati Uniti in cerca di gloria con la mitica troupe di Fred Karno: Charlie Chaplin e fu allora e progressivamente che la Keystone conobbe i fasti maggiori fino all'affermazione del talento Chaplin, attestandosi su un ritmo produttivo di otto rulli mensili di pellicola girata.\nI fasti e il progressivo declino.\nI cortometraggi di Charlie Chaplin furono un successo in tutto il mondo, i profitti piovvero su Sennett e sulla Keystone che si svilupp\u00f2 espandendosi gradualmente ma costantemente, inglobando gli edifici e le vie adiacenti agli studios.\nAlla fine del 1914 Chaplin, allo scadere del contratto che lo legava alla Keystone, e che Sennett non seppe rinnovare, abbandon\u00f2 la casa di produzione per intraprendere altre strade artistiche.\nNel 1915, la Keystone divent\u00f2 un'unit\u00e0 di produzione autonoma della Triangle Film Corporation, la casa di produzione guidata da Thomas H. Ince, D. W. Griffith e, per quello che riguardava la Keystone, da Mack Sennet.\nMabel Normand e Fatty assunsero la leadership della compagnia; nel 1917 Mack Sennett ne divenne l'unico proprietario proseguendo l'opera di ampliamento degli studios, dotandoli di una mensa per la troupe, adeguati camerini, strutture per le esigenze tecniche, uffici efficienti, reparti adibiti al ripristino mezzi incidentati e persino una mitica piscina riscaldata a disposizione anche della compagnia quando non utilizzata nelle riprese dei favolosi film delle \"Bellezze al bagno\" di cui la Keystone intu\u00ec il potenziale fascino e per prima ne produsse copie in serie. All'epoca i costumi da bagno femminili coprivano tutto ci\u00f2 che era compreso tra le caviglie e i polsi: Sennett tagli\u00f2 progressivamente tessuto da sopra e da sotto riscuotendo unanimi consensi e successo di pubblico.\nDalla Keystone furono avviati a fulgida carriera attori e attrici come Harold Lloyd, Harry Langdon, Gloria Swanson, Carole Lombard. Gli studios Keystone divennero una citt\u00e0 nella citt\u00e0 per dimensioni e importanza, arrivando a dare lavoro a pi\u00f9 di mille persone.\nIl declino per\u00f2 giunse inevitabile e progressivo, gi\u00e0 innescato dalla partenza di Chaplin, quando anche Sennett abbandon\u00f2 la Keystone successivamente ai migliori attori della produzione; l'ultimo film prodotto dalla Keystone fu nel 1928, nel 1932 Sennett ne vendette definitivamente la propriet\u00e0.\nNel 1935 ineluttabile la bancarotta. In seguito gli studios subirono diverse trasformazioni: ne fu ricavata dapprima una pista di pattinaggio sul ghiaccio, successivamente un teatro, quindi una pista da ballo; negli anni sessanta vi si adattarono alcuni studi televisivi della CBS Television.\nDal 1982 parte dell'area degli ex studios Keystone, l'appezzamento originale, gode di vincolo storico-artistico grazie al prodigarsi di appassionati di film d'epoca e di alcune associazioni hollywoodiane. Gli ultimi occupanti, al 1985, risultarono essere una compagnia di forniture sceniche e di costumi che riforniva una ventina di produzioni annue. Oggi parte dell'area \u00e8 ancora adibita a studios cinematografici, vi furono girate alcune scene del film horror \"Scream 3\" (2000), parte \u00e8 adibita a pubblico deposito.\nSviluppo del linguaggio cinematografico.\nIl genere comico di Mack Sennett fu la pi\u00f9 importante palestra per la definitiva messa a punto del linguaggio cinematografico, grazie alla sua principale caratteristica, quella della velocit\u00e0. I numeri del cinema comico erano presi dalla tradizione circense, degli acrobati e delle farse popolari, ma il montaggio poteva renderli straordinariamente frenetici e vibranti. Gli \"slapstick\" (letteralmente \"schiaffo e bastone\") erano dei film-giocattolo caratterizzati dal non-sense e da un rutilante vortice di sberle, pugni, calci, torte in faccia, cadute, voli, rimbalzi, fughe e inseguimenti, in una corsa collettiva indiavolata. Gli uomini lottavano contro gli oggetti spiritati, in un mondo scomposto e ricostruito alla rovescia dagli autori. Queste comiche erano composte da gag disordinate e piuttosto rozze, ma nell'insieme riuscivano a creare un mondo sovversivo e liberatorio, dove i poveri erano consolati nel vedere i ricchi beffati e derubati.\nFondamentale fu l'elaborazione del linguaggio del montaggio, grazie alle scoperte che erano naturali in un clima di sperimentazione continua, dove il centro dell'interesse era il ritmo, piuttosto che la storia, verso un linguaggio cinematografico puro basato sul movimento. Se D.W. Griffith era stato l'esempio normativo per il linguaggio cinematografico, Sennett fu quello trasgressivo: per Griffith tutto \u00e8 chiaro e certo (dalle inquadrature alla divisione tra buoni e cattivi), per Sennett tutto \u00e8 fluido e in mutazione. Grazie ai comici il cinema era ora in grado non solo di raccontare una storia, ma anche di rovesciarne il senso, cambiando il punto di vista narrativo e scambiando i ruoli."}
{"id": "109465", "revid": "2225", "url": "https://it.wikipedia.org/wiki?curid=109465", "title": "Keystone", "text": ""}
{"id": "109466", "revid": "1833487", "url": "https://it.wikipedia.org/wiki?curid=109466", "title": "Scodovacca", "text": "Scodovacca (\"Scodovacje\" in friulano standard, \"Scodovacja\" in friulano centro-orientale) \u00e8 una piccola frazione del comune di Cervignano del Friuli, gi\u00e0 comune autonomo fino al 1928.\nPiccolo paese agricolo ad insediamento sparso, dove si possono ammirare diverse ville interessanti; all'interno di un ampio parco si trova villa Chiozza risalente alla seconda met\u00e0 del XIX secolo, in cui prese parte alle ricerche anche il celeberrimo scienziato francese Louis Pasteur. Nel Borgo Gortani \u00e8 la villa De Obizzi degli inizi del XVIII secolo. Un altro edificio importante del paese \u00e8 la chiesa di San Marco Evangelista, costruita tra il 1829 e il 1830. In seguito a vari ritrovamenti si \u00e8 potuti risalire all'origine romana dell'insediamento. Scodovacca \u00e8 attraversata da vari corsi d'acqua, dei quali si citano il fiume Turisella, la roggia del Muro Gemini e il fiume Pulsin."}
{"id": "109467", "revid": "460592", "url": "https://it.wikipedia.org/wiki?curid=109467", "title": "Growl (musica)", "text": "Il growl (anche detto voce gutturale) \u00e8 una tecnica vocale tipicamente impiegata nei sottogeneri pi\u00f9 estremi dell'heavy metal e dell'hardcore punk. Questo stile vocale, considerato un canto difonico, \u00e8 ottenuto tramite l'utilizzo del diaframma, il quale controlla il debito d'aria responsabile della potenza sonora; sebbene possa sembrare che il \"growl\" (che significa \"ruggire\") sia una variazione della voce gutturale in cui vengono coinvolte le corde vocali, in realt\u00e0 questa illusione \u00e8 dovuta al fatto che l'aria immagazzinata tramite il controllo del diaframma viene \"buttata fuori\", cercando di produrre attraverso la gola dei suoni rauchi e cavernosi o \"gutturali\", poich\u00e9 originari della gola.\nIl DRAE definisce \"gutturale\" un suono \"che si articola toccando il dorso della lingua con la parte posteriore del velo palatino. Esistono almeno due modalit\u00e0 di costrizione laringea sovraglottale per ottenere la voce gutturale: la prima tecnica si riproduce tramite la vibrazione delle corde vocali, la seconda invece utilizzando la piega ariepiglottica.\nI cantanti che usano il \"growl\" non ruggiscono veramente, ma usano questa tecnica diaframmatica, poich\u00e9 se cercassero di farlo veramente, cio\u00e8 usando le corde vocali, queste ultime verrebbero gravemente danneggiate.\nTra i sottogeneri del metal in cui il \"growl\" \u00e8 pi\u00f9 presente ci sono il death metal, il grindcore e il black metal, anche se in seguito altri generi, come il gothic metal e le correnti nu metal e il metalcore, hanno iniziato a coinvolgere l'uso di questo particolare stile. La voce in \"growl\" \u00e8 stata utilizzata anche in generi musicali che non appartengono al metal, come l'hardcore punk, il post-hardcore, lo screamo e vari altri.\nTecnica.\nSuoni distorti come \"growl\", \"scream\", \"grunt\" e via dicendo non sono prodotti naturalmente dal comune meccanismo di fonazione. Il diaframma, di per s\u00e9, produce il getto d'aria che fa vibrare le corde vocali mettendole in risonanza, e non produce da solo onde sonore se non tramite il passaggio attraverso le corde vocali, che comunque tendono a generare suoni puliti. Le tecniche canore utilizzate nei generi di metal estremo sono piuttosto innaturali e difatti solamente pochissimi cantanti nel settore sanno adoperare accorgimenti tecnici per evitare o almeno limitare i danni mentre altri sono sovente dotati di corde vocali di dimensioni maggiori, con un margine di resistenza maggiore allo stress subito nell'emissione di voci graffiate.\nIl \"growl\" (dall'inglese, \"ringhio\"), \u00e8 caratterizzato da un timbro cupo e gutturale dal forte impatto, nonch\u00e9 da un suono molto profondo, pi\u00f9 grave rispetto allo \"scream\" che ha invece un suono stridulo e acuto. Questo tipo di canto \u00e8 un'evoluzione della voce urlata del thrash metal. Il processo evolutivo che port\u00f2 alla nascita del \"growl\" fu iniziato da Jeff Becerra dei Possessed nell'album \"Seven Churches\", che \u00e8 considerato uno dei primi esempi di death metal, in seguito prosegu\u00ec sul finire degli anni ottanta grazie a Chuck Schuldiner, con l'album d'esordio dei Death \"Scream Bloody Gore\", da David Vincent, Paul Speckmann e da John Tardy con i primi lavori di Morbid Angel, Master e Obituary, e concluso nella prima met\u00e0 degli anni novanta con gruppi come Cannibal Corpse, Suffocation e Dying Fetus.\nQuesta tecnica canora viene utilizzata molto ampiamente nel death metal, nei suoi sottogeneri (brutal death metal, techno-death, deathcore, deathgrind o melodic death metal) e nel grindcore, nel quale il \"growl\" \u00e8 filtrato e presenta un suono ulteriormente grave e strozzato.\nEsempi di \"growl\" sono quelli di Mikael Akerfeldt degli Opeth, Ross Dolan degli Immolation, Glen Benton dei Deicide, Frank Mullen dei Suffocation, Karl Sanders dei Nile, Johan Hegg degli Amon Amarth, George \"Corpsegrinder\" Fisher dei Cannibal Corpse, Chris Barnes dei Six Feet Under e Mikael Stanne dei Dark Tranquillity\nIl \"growl\" \u00e8 largamente utilizzato anche nel doom metal e, in particolare, nel death doom metal e nel funeral doom metal; in quest'ultimo i vocalizzi vengono realizzati su tonalit\u00e0 talmente basse e profonde, da rendere talora incomprensibile il testo dei brani. Alcuni doomsters hanno ribattezzato questa nuova forma di \"growl\" \"sgrunts\".\nNel corso degli anni il \"growl\" \u00e8 stato pi\u00f9 volte utilizzato anche in ambiti non propriamente estremi e spesso abbinato a voci clean o harsh per produrre un suono pesante ma al contempo melodico. Ne \u00e8 un esempio il metalcore, dove in pi\u00f9 casi il cantato potente si trasforma in vero e proprio growl, meno profondo e gutturale di quello brutal o grind e pi\u00f9 vicino a quello tipico del melodic death metal. Questa tecnica viene chiamata spesso \"speech\" (parlato) dove il cantante non deve abbassare la tonalit\u00e0 della sua voce, ma la tiene alla stessa altezza di quando parla con la differenza che il suono \u00e8 sempre diaframmatico. Esempi di gruppi i cui cantanti utilizzano lo speech possono essere gli Hatebreed o i Despised Icon.\nI primi esempi.\nIl termine \"growl\" si pu\u00f2 trovare gi\u00e0 nel blues, nel periodo in cui questo genere comincia a fondersi col ragtime, dando poi origine al jazz. Esso non indica tuttavia una tecnica di canto ma un abbellimento vocale (presente nei passaggi di forte intensit\u00e0) tipico del blues (come possono esserlo il vibrato e il glissato); si possono sentire ad esempio abbellimenti growl nelle canzoni di Louis Armstrong. La tecnica growl, se pur caratterizzata da meno energia rispetto al metal, \u00e8 comunque basata sullo stesso tipo di emissione gutturale della voce. I primi esempi di growl ci sono nelle canzoni rock \"I Put a Spell on You\" di Screamin' Jay Hawkins del 1956, \"Boris the Spider\" degli Who del 1966, \"Careful with That Axe, Eugene\" e \"One of These Days\" dei Pink Floyd rispettivamente del 1968 e del 1971 e \"The Colony Of Slippermen\" dei Genesis del 1974.\nContaminazioni.\n\u00c8 sempre pi\u00f9 difficile oggi tracciare una linea di demarcazione netta tra \"growl\" e \"screaming\", due diversi stili di canto. Nei generi pi\u00f9 recenti, quali nu metal, crossover o metalcore, si tende a fondere scream e growl in un urlato dal timbro penetrante e decisamente dirompente (detto shout).\nUn valido esempio possono essere l'impostazione vocale di Corey Taylor, voce degli Slipknot e degli Stone Sour, quella di Max Cavalera, leader dei brasiliani Soulfly e un tempo nei Sepultura e quella di Chuck Billy, cantante dei Testament. Un'altra valida alternativa \u00e8 quella del \"pigsqueal\" (dall'inglese \"grugnito del porcello\"). La tecnica consiste nell'aspirare l'aria violentemente producendo una sonorit\u00e0 simile allo screaming ma indubbiamente molto pi\u00f9 \"rotonda e corposa\", anche se viene considerata come una tecnica non \"vera\" da alcuni. La tecnica in questione risulta, comunque, assolutamente innocua per tutto l'apparato fono articolatorio, corde vocali comprese. \u00c8 richiesto uno studio approfondito per un utilizzo live della tecnica e risulta molto scomoda per l'esecuzione di frasi lunghe."}
{"id": "109469", "revid": "486946", "url": "https://it.wikipedia.org/wiki?curid=109469", "title": "Eurobasket", "text": ""}
{"id": "109470", "revid": "1529788", "url": "https://it.wikipedia.org/wiki?curid=109470", "title": "Frana", "text": "Con il termine frana si indica il movimento o la caduta di una massa di terreno o roccia sotto l'azione della forza di gravit\u00e0. Con lo stesso termine ci si riferisce, per metonimia, al materiale coinvolto nel movimento, cio\u00e8 al \"corpo di frana\". \nLe frane possono avere caratteristiche molto diverse tra loro, sia per quanto riguarda il materiale coinvolto e il tipo di movimento, sia per la loro estensione e profondit\u00e0, sia per la loro velocit\u00e0 e durata. Alcuni esempi di frane sono le colate rapide di detrito o di fango (note anche come debris flow), i crolli di roccia e gli scorrimenti di terreno lenti e profondi. Le frane caratterizzano una grande variet\u00e0 di ambienti, dall'alta montagna alla collina, finanche lungo falesie costiere e pendii sottomarini.\nLa forza di gravit\u00e0 \u00e8 il motore principale di una frana, ma esistono una serie di fattori che possono condizionare un pendio e predisporlo a fenomeni di instabilit\u00e0 e movimenti. Tra questi, possono giocare ruoli importanti l'azione degli agenti atmosferici (ad esempio attraverso la saturazione del terreno e l'erosione superficiale dovuta alle piogge), le variazioni climatiche stagionali (che possono indurre deformazioni e provocare fratture), la sismicit\u00e0 (che pu\u00f2 indebolire o fratturare la roccia), cos\u00ec come l'azione dell'uomo (ad esempio attraverso il disboscamento e l'agricoltura intensiva). Generalmente, esiste una causa scatenante che innesca il movimento franoso (come ad esempio una forte pioggia o un terremoto, oppure uno scavo per costruire una strada o un edificio), sebbene non sempre questa \u00e8 ben identificabile o unica.\nDescrizione.\nLe frane possono dare luogo a profonde trasformazioni della superficie terrestre, e a causa della loro alta pericolosit\u00e0, in alcune aree abitate, devono essere oggetto di attenti studi e monitoraggi.\nLo scopo dello studio delle frane \u00e8 quello di essere in grado di prevedere un loro movimento o comunque se non fosse possibile bloccare la caduta del materiale tentare di deviarne o rallentarne la corsa tramite l'utilizzo di particolari strutture di ingegneria naturalistica, oppure, nei casi \"inoperabili\", approntare Piani di Protezione Civile finalizzati a sgombero preventivo, temporaneo o definitivo.\nPer frana o dissesto \u00e8 da intendersi qualsiasi situazione di equilibrio instabile del suolo, del sottosuolo o di entrambi, compreso fenomeni di intensa erosione superficiale, o fenomeni franosi che interessano i pendii in profondit\u00e0, tali movimenti sono controllati dalla gravit\u00e0. \nI fattori o le cause che producono una frana o un movimento di massa sono molteplici si distinguono in tre tipi:\nSpesso movimenti franosi sono conseguenza di situazioni di alto rischio idrogeologico se non di conclamato dissesto idrogeologico che combinano insieme fattori meteorologico-climatici, geologici e antropici.\nParti di una frana.\nIn genere una frana \u00e8 caratterizzata da tre parti: \nL'alveo o pendio di frana \u00e8 quella zona in cui il materiale coinvolto nella frana si trova a una quota inferiore rispetto alla superficie originaria del pendio. La zona di accumulo \u00e8 quella zona in cui il materiale si trova a una quota superiore rispetto al versante originario. Un'ulteriore divisione prevede di considerare:\nLa massa di terreno coinvolta dal fenomeno viene chiamata \"materiale mobilizzato\" e viene comunemente suddiviso in \"corpo principale\" (parte del materiale che in seguito al movimento resta nell'alveo della frana) e \"piede\" della frana (materiale che si attesta nella zona di accumulo).\nClassificazione.\nPer classificare i vari tipi di frane ci si pu\u00f2 riferire al tipo di materiale coinvolto (che pu\u00f2 essere suddiviso, ad esempio, in roccia, detrito e terreno) ed al tipo di movimento. Queste due caratteristiche possono essere integrate considerando anche altri aspetti, quali la velocit\u00e0, la dimensione, e il contenuto d'acqua.Una delle classificazioni pi\u00f9 usate \u00e8 quella di Cruden e Varnes, successivamente aggiornata da Hungr, Leroueil e Picarelli. Questa classificazione suddivide le frane secondo 5 tipi di movimento principali (pi\u00f9 la categoria delle frane complesse o composite) e 3 classi di materiali.\nDeformazioni gravitative profonde di versante\", o DGPV, sono particolari fenomeni dei quali si \u00e8 presa esatta coscienza solo negli ultimi decenni\nColate rapide di fango (approfondimento).\nLe frane da scorrimento-colata rapida di fango avvengono durante prolungati periodi piovosi e si attivano, infine, in concomitanza di eventi meteorici record, \u00e8 un tipo di frana molto liquida, ed ha origine all'interno del manto di copertura piroclastica (a) o comunque detritica giacente su substrato roccioso (b).\na) I terreni piroclastici (etimologia: fuoco - detrito) si sono depositati nel corso dei secoli durante eruzioni vulcaniche, e in genere sono ancora giacenti su fianchi di apparato vulcanico. Lo scioglimento repentino delle nevi di quota - a causa di imminente eruzione - oppure piogge intense o prolungate, mobilizzano la coltre piroclastica creando un flusso \"autoalimentante\" che scorre verso valle a grande velocit\u00e0, avendo massa molto densa fortemente erosiva. Sono famose le colate che si verificano su vulcani giapponesi, ma, soprattutto, su quelli centro americani. (vedi Ecuador, Indonesia, Giappone, vulcano Monte sant'Elena, 1980, USA). Oppure si attivano in terreni vulcanici antichi ove siano presenti valli e fianchi vallivi. (in Italia, vedi Frane di Sarno, Irpinia, 1998) \nb) Altri tipi di substrato possono essere i pi\u00f9 vari: molto \"produttivi sono - in Italia - i terreni terziari e quaternari di origine sedimentaria, meno competenti e pi\u00f9 facilmente alterabili in superficie.\nIn assenza di piogge prolungate o ripetitive, o di periodi storici piovosi, la coltre di alterazione si imposta in loco approfondendo verso il basso, a scapito degli strati superficiali \"rocciosi\" sottostanti. In Italia le colate di fango - meglio chiamate \"Frane per saturazione e fluidificazione dei terreni detritici superficiali\" sono normali nei versanti ad alta pendenza di Appennini e Alpi. (vedi Valle d'Ossola, 1978, Langhe piemontesi, 1994 - Pubblicazioni Servizio Geologico Regionale Piemonte) \nIn genere la frana inizia con un piccolo smottamento pi\u00f9 a monte in corrispondenza di punti deboli (balze rocciose, strade, etc) che impatta sul versante di terreni saturi d'acqua che si mobilizzano e \"scorrono\" a valle con notevole energia. In genere la zona di \"colata\", a valle della nicchia di distacco, si imposta sulla superficie topografica naturale preesistente che funge da \"piano di flusso\". Quando la frazione liquida \u00e8 predominate su quella solida il pendio attraversato si conserva integro con copertura erbosa intatta. In questi casi, e stante l'esistenza di condizioni geometriche ottimali, quali una sensibile lunghezza e pendenza del versante, la lunghezza totale della frana pu\u00f2 essere di molte unit\u00e0 (5 - 10) superiore alla sua larghezza. \nLa zona di accumulo, alla base del versante, \u00e8 tipicamente in forma di ventaglio.\nCause.\nI movimenti di versante avvengono a causa dei fenomeni in grado di modificare le forze interne ed esterne agenti sul terreno o sull'ammasso roccioso.\nI fattori si possono dividere in condizionanti o scatenanti. I primi sono\nla forma del rilievo, la natura e la struttura del terreno, i secondi sono fattori esterni che influenzano la stabilit\u00e0.\nTra i fattori condizionanti troviamo quindi la geometria del rilievo, la litologia, la struttura geologica e l'assetto strutturale, le propriet\u00e0 meccaniche e il grado di alterazione dei materiali ed infine la presenza di vegetazione.\nTra i fattori scatenanti troviamo le precipitazioni e i cambiamenti delle condizioni idrologiche, la variazione dei carichi statici o dinamici, la variazione della geometria dei pendii, l'erosione e l'azione climatica.\nIn ogni caso la rottura del materiale secondo una data superficie indica che lungo quella superficie gli sforzi agenti, che tendono a far muovere la massa, sono maggiori degli sforzi reagenti, che invece tendono a bloccarla. Di conseguenza \u00e8 possibile suddividere le cause delle frane in fattori che aumentano gli sforzi agenti e fattori che diminuiscono quelli reagenti.\nI fattori che determinano un aumento degli sforzi agenti possono essere suddivisi in:\nI fattori che generano una ridotta capacit\u00e0 portante del materiale si suddividono in:\nMonitoraggio.\nIl decreto del ministero delle infrastrutture del 14/01/2008 afferma al capitolo 6 (\"Stabilit\u00e0 dei pendii naturali\") che \"Lo studio della stabilit\u00e0 dei pendii naturali richiede osservazioni e rilievi di superficie, raccolta di notizie storiche sull'evoluzione dello stato del pendio e su eventuali danni subiti dalle strutture o infrastrutture esistenti, la constatazione di movimenti eventualmente in atto e dei loro caratteri geometrici e cinematici, la raccolta dei dati sulle precipitazioni meteoriche, sui caratteri idrogeologici della zona e sui precedenti interventi di consolidamento.\"\nIl monitoraggio delle frane ha come obiettivi:\nUn monitoraggio attento e continuo pu\u00f2 essere molto proficuo dal punto di vista della gestione del rischio nell'ambito della protezione civile.\nAttraverso la strumentazione geotecnica \u00e8 possibile valutare:\nUlteriori strumenti per il monitoraggio dei movimenti franosi sono:\nPrevenzione.\nPer evitare di causare i movimenti franosi \u00e8 necessario porre attenzione alle aree a rischio ed osservare alcuni accorgimenti:\nIn ogni caso all'atto della progettazione di un'opera in prossimit\u00e0 di un pendio \u00e8 necessaria la valutazione della stabilit\u00e0 globale del pendio stesso.\nUno dei metodi utilizzato per proteggere le strutture e la popolazione a valle di un pendio roccioso a rischio di frana sono reti, rilevati e barriere paramassi, interventi passivi in grado di frenare i blocchi in movimento ed evitare che questi raggiungano le strutture sottostanti.\nPer aumentare il fattore di sicurezza in un'area a rischio frana si possono progettare interventi attivi di vario tipo. Fondamentalmente si distinguono questi interventi in interventi che diminuiscono gli sforzi di taglio che il materiale deve mobilitare per mantenersi in equilibrio ed interventi che aumentino le caratteristiche di resistenza al taglio del materiale.\nInterventi per la riduzione della resistenza a taglio mobilitata.\nGli interventi principali per ridurre la resistenza a taglio mobilitata, e quindi per far s\u00ec che ci sia sempre una differenza accettabile tra questi e la resistenza a taglio massima del materiale, sono:\nIn caso di terreni rocciosi si pu\u00f2 intervenire anche con tiranti, bulloni o chiodi infissi nella roccia che quindi possano sostenere la massa.\nInterventi per migliorare la resistenza del materiale.\nEsistono degli interventi in grado di migliorare la resistenza intrinseca di un materiale agli sforzi esterni. Questi interventi sono:"}
{"id": "109471", "revid": "201167", "url": "https://it.wikipedia.org/wiki?curid=109471", "title": "Campionati europei femminili di pallacanestro", "text": "I Campionati europei femminili di pallacanestro FIBA sono una competizione sportiva continentale a cadenza biennale organizzata dalla FIBA Europe, la federazione europea della pallacanestro. La denominazione ufficiale della manifestazione \u00e8 FIBA EuroBasket Women.\nSi tratta di un torneo tra nazionali, che assegna il titolo di campione europeo alla nazionale vincitrice, ed \u00e8 di solito valevole per la qualificazione ai giochi olimpici e ai mondiali femminili di pallacanestro.\nIl primo campionato europeo di pallacanestro si tenne nel 1938 in Italia. Lo scoppio della Seconda guerra mondiale imped\u00ec il ripetersi della manifestazione, che venne ripresa nel 1950, a cadenza biennale, negli anni pari. Dal 1981 si \u00e8 passati alla cadenza biennale, negli anni dispari.\nL'Italia \u00e8 la nazione che ha ospitato questa manifestazione pi\u00f9 volte in passato, in tutto sette (1938, 1968, 1974, 1981, 1985, 1993, 2007).\nLa manifestazione \u00e8 stata a lungo dominata dall'Unione Sovietica, che tra il 1950 e il 1991 ha vinto 21 edizioni sulle 22 disputate. Dopo la dissoluzione dell'URSS, il titolo \u00e8 stato vinto in altre 5 occasioni da nazionali delle ex-repubbliche sovietiche (3 volte dalla Russia e una a testa da Lituania e Ucraina)."}
{"id": "109473", "revid": "228587", "url": "https://it.wikipedia.org/wiki?curid=109473", "title": "Growl", "text": ""}
{"id": "109474", "revid": "486946", "url": "https://it.wikipedia.org/wiki?curid=109474", "title": "Eurobasket Women", "text": ""}
{"id": "109478", "revid": "122830354", "url": "https://it.wikipedia.org/wiki?curid=109478", "title": "Fluoro", "text": "Il fluoro (: ) \u00e8 l'elemento chimico della tavola periodica degli elementi che ha come simbolo F e numero atomico 9. Appartiene al gruppo degli alogeni ed \u00e8 l'elemento pi\u00f9 elettronegativo della tavola periodica; \u00e8 l'unico elemento in grado di ossidare l'ossigeno.\nIl termine \"fluoro\" venne coniato da Andr\u00e9-Marie Amp\u00e8re e Sir Humphry Davy nel 1812 e deriva dai primi usi della fluorite come agente fondente (dalla parola latina \"fluere\").\nI sali di fluoro si chiamano fluoruri.\nIl fluoro, a causa della sua elevata reattivit\u00e0, non si trova libero in natura, tranne che in piccole tracce all'interno di fluoriti sottoposte a irraggiamento beta e gamma. Si trova invece combinato con altri elementi e rappresenta circa lo 0,065% in massa della crosta terrestre. In natura, il fluoro si trova comunemente come ione fluoruro F\u2212, in particolare nella fluorite e nella fluorapatite.\nCome tutti gli alogeni, si trova nel suo stato elementare come molecola biatomica, F2. Il fluoro elementare a temperatura ambiente \u00e8 un gas di colore giallo pallido, poco pi\u00f9 pesante dell'aria, tossico, estremamente aggressivo e di odore penetrante.\nIl fluoro ha un unico isotopo naturale, il 19F. Artificialmente sono stati sintetizzati altri isotopi radioattivi con numeri di massa compresi tra 17 e 22, con emivite che vanno dai per il 22F ai 110 minuti per il 18F. Pi\u00f9 recentemente, in una pubblicazione del 31 luglio 2020, sono state descritte le propriet\u00e0 dei nuclei di 29F, che, data l'inusuale abbondanza di neutroni al proprio interno, mostrano propriet\u00e0 non comuni, in particolare sembra che questi nuclei atomici presentino un alone di materia con densit\u00e0 minore di quella del \"core\" centrale pi\u00f9 compatto.\nCaratteristiche.\nIl fluoro \u00e8 un gas che condensa a in un liquido di colore giallo-arancio e solidifica a a dare un solido giallo, per poi tornare bianco nella fase di transizione a \u2013228\u00a0\u00b0C. \u00c8 un alogeno, appartenente quindi al gruppo 17 della tavola periodica degli elementi. \u00c8 l'elemento con le massime elettronegativit\u00e0 ed energia di ionizzazione, maggiori anche di quelle dell'ossigeno e minori solo di quelle del gas nobile neon.\nLa bassa energia di legame di una molecola di fluoro (), la scarsa stabilit\u00e0 del legame F\u2013F e l'elevata elettronegativit\u00e0 del fluoro atomico rendono il fluoro un potente gas ossidante. \u00c8 il pi\u00f9 reattivo di tutti gli elementi, forma composti con quasi tutti gli altri atomi inclusi alcuni gas nobili del gruppo 18 della tavola periodica, quali argon e xeno, formando composti di coordinazione quali XeF2, XeF4, XeF6, XeOF2, XeOF4, XeO2F2, XeO3F2, XeO2F4 poich\u00e9 stabilizza gli alti stati di ossidazione.\nAnche in condizioni di buio e bassa temperatura il fluoro reagisce in maniera esplosiva con l'idrogeno. Se investiti da un getto di gas di fluoro, vetro, metalli, acqua e altre sostanze bruciano con una fiamma brillante. Il fluoro si trova sempre composto con altri elementi, specialmente silicati, per questo non pu\u00f2 essere preparato o contenuto in recipienti di vetro. La reazione tra fluoro puro e composti organici \u00e8 solitamente accompagnata da un'accensione o da una violenta esplosione della miscela, a causa del calore di reazione molto elevato. La reazione \u00e8 accompagnata da frammentazione e polimerizzazione.\nLa reazione fra fluoro e composti aromatici produce generalmente peci di degradazione, polimeri, composti insaturi instabili, derivati cicloesanici altamente fluorurati, ma non composti aromatici. A temperature ordinarie il fluoro reagisce energicamente con la maggior parte dei metalli a dare fluoruri. Un certo numero di metalli, tra cui l'alluminio, il rame, il ferro e il nichel, formano un aderente e protettivo film superficiale costituito dal fluoruro del metallo corrispondente, consentendo cos\u00ec l'uso del metallo stesso nello stoccaggio e nella movimentazione del gas. Per questo motivo il fluoro viene stoccato sotto forma di gas compresso, puro o diluito, in bombole da 40 litri caricate a 30 bar. Data la sua forte capacit\u00e0 ossidante dei metalli \u00e8 necessario che le bombole siano maneggiate con cura, pena il distacco del sottile strato di passivazione con conseguente incendio del metallo costituente la bombola.\nIl fluoro reagisce con l'acqua e cattura un protone formando il suo precursore (acido fluoridrico) e il difluoruro di ossigeno OF2. In ambiente basico il difluoruro di ossigeno \u00e8 lentamente ridotto a ossigeno e fluoro.\nStoria.\nIl fluoro (dal latino \"fluere\" che significa flusso o fluire), in forma di fluorite, venne descritto nel 1529 da Georg Agricola per il suo uso come sostanza che favorisce la fusione di metalli o minerali. Nel 1670 Schwandhard scopr\u00ec che il vetro veniva inciso se esposto alla fluorite trattata con acido. Karl Scheele e molti altri ricercatori tra cui Humphry Davy, Gay-Lussac, Antoine Lavoisier, e Louis Thenard condussero esperimenti con l'acido fluoridrico, alcuni dei quali finirono in tragedia.\nQuesto elemento non fu isolato fino a molti anni pi\u00f9 tardi, poich\u00e9 quando viene separato da un composto attacca immediatamente i materiali delle apparecchiature con cui viene realizzata la sintesi.\nIl 26 giugno del 1886, dopo almeno 74 anni di continui sforzi, lo scienziato francese Henri Moissan isol\u00f2 per la prima volta il fluoro elementare applicando un metodo originariamente proposto senza successo da Davey e Amp\u00e8re nel periodo 1810-1812. Moissan realizz\u00f2 l'elettrolisi di acido fluoridrico anidro contenente tracce di potassio fluoruro in una cella di platino con elettrodi di platino-iridio.\nIl gas nervino costitu\u00ec il primo impiego di composti chimici fluorurati per scopi militari. Come molti gas velenosi, era in grado di rilasciare nell'organismo considerevoli quantit\u00e0 di fluoruro che portano a un effetto bloccante sull'attivit\u00e0 enzimatica e sul sistema nervoso centrale, generando danni a livello cerebrale (riduzioni del quoziente d'intelligenza e ritardi mentali), depressione polmonare e cardiaca fino alla morte se assunto in dosi eccessive.\nDalla sua scoperta, il fluoro elementare F2 non venne prodotto in grandi quantit\u00e0 fino alla II guerra mondiale, quando si rivel\u00f2 indispensabile nell'arricchimento dell'uranio.\nApplicazioni.\nIn chimica organica il legame carbonio-fluoro \u00e8 uno fra i legami chimici pi\u00f9 forti. Questo fatto contribuisce in modo significativo all'elevata inerzia chimica tipica di queste molecole. A partire dagli anni 60 vengono commercializzati molti prodotti contenenti fluoro:\nSintesi.\nLa sintesi moderna del fluoro \u00e8 basata sul metodo originale di Henri Moissan. Come allora, il fluoro si ottiene per elettrolisi a partire da acido fluoridrico. La scarsa conducibilit\u00e0 elettrica di questo composto fa s\u00ec che sia necessario utilizzare in pratica un sale misto KF * n HF con n variabile da 1 a 8. Aumentando progressivamente la percentuale di acido si riduce la temperature di fusione del sale misto da 250 a circa 65\u00a0\u00b0C. In queste condizioni operative l'acido fluoridrico viene mantenuto in fase liquida portando la cella a pressioni elevate. Per resistere all'azione corrosiva della miscela di fluoro e acido fluoridrico la cella \u00e8 realizzata in monel, il catodo pu\u00f2 essere di rame o di grafite mentre l'anodo \u00e8 comunemente realizzato in nichel.\nAll'anodo si produce fluoro secondo la reazione\nAl catodo invece si scarica idrogeno\nNel 1986 Karl Christe ha scoperto una reazione di sintesi del fluoro non elettrochimica usando una soluzione di acido fluoridrico HF, K2MnF6 e pentafluoruro di antimonio (SbF5) a \nQuesta reazione \u00e8 impraticabile su larga scala.\nPrecauzioni.\nIl fluoro e l'acido fluoridrico devono essere maneggiati con grande attenzione e qualsiasi contatto con la pelle e gli occhi deve essere evitato.\nIl fluoro ha un forte odore pungente rilevabile gi\u00e0 a basse concentrazioni (venti ppb), simile a quello degli altri alogeni e paragonabile a quello dell'ozono. Esso \u00e8 altamente tossico e corrosivo. \u00c8 raccomandabile che l'esposizione massima giornaliera (TLV-TWA) sia di una parte per milione. La pi\u00f9 bassa dose letale nota \u00e8 venticinque ppm. L'esposizione continua al fluoro e ai suoi sali porta a fluorosi del tessuto osseo e danni al sistema nervoso centrale.\nProcedure di sicurezza molto rigide permettono il trasporto di fluoro liquido o gassoso in grandi quantit\u00e0."}
{"id": "109479", "revid": "3732", "url": "https://it.wikipedia.org/wiki?curid=109479", "title": "Marcello Marchesi", "text": "Fu anche autore di programmi televisivi e radiofonici, giornalista, pubblicitario e \"talent scout\" (lanci\u00f2 fra gli altri Sandra Mondaini, Gino Bramieri, Walter Chiari, Gianni Morandi, Cochi e Renato, Paolo Villaggio). A lui si devono gli slogan pubblicitari pi\u00f9 famosi della televisione italiana del XX secolo: \u00abCon quel sorriso pu\u00f2 dire ci\u00f2 che vuole\u00bb, \u00abNon \u00e8 vero che tutto fa brodo\u00bb, \u00abIl brandy che crea un'atmosfera\u00bb, \u00abIl signore s\u00ec che se ne intende\u00bb.\nBiografia.\nMarcello Marchesi, uno degli intellettuali pi\u00f9 originali del dopoguerra, nacque a Milano il 4 aprile 1912.\nUltimo di sei fratelli, trascorse l'infanzia e l'adolescenza a Roma presso lo zio Guido (a lui intitol\u00f2 la sua prima opera \" Aria de Roma\", pubblicata a vent'anni nel 1932). Dopo la morte dello zio ritorn\u00f2 a Milano, dove si laure\u00f2 in giurisprudenza. Successivamente inizi\u00f2 ad allestire spettacoli teatrali. L'editore Andrea Rizzoli lo not\u00f2 e lo chiam\u00f2 a collaborare con il giornale umoristico \"Bertoldo\", di cui era proprietario. Da l\u00ec Marchesi inizi\u00f2 la sua attivit\u00e0 di giornalista per molte testate (tra cui il \"Marc'Aurelio\", il Tascabile di Zavattini, e \"Omnibus\" di Leo Longanesi), continuando poi a scrivere programmi radiofonici per l'EIAR, poi Rai (a cominciare da \"AZ radioenciclopedia\" del 1937 e \"Cinquemilalire per un sorriso\" del 1939, fino ad arrivare negli anni settanta a \"Quarto Programma\", con Maurizio Costanzo, Dino Verde ed Enrico Vaime, e \"Kursaal\") e canzoni per l'Orchestra Circolo Jazz Hot, di cui era cantante solista, e per altri artisti (tra gli altri per Vittorio De Sica).\nFu scrittore e regista di una cinquantina di testi per il teatro di rivista, interpretati da notissimi attori come Carlo Dapporto, Walter Chiari, Ugo Tognazzi, Gino Bramieri, Wanda Osiris, Alberto Sordi. Fu sceneggiatore, insieme con Vittorio Metz, di molti dei film di Tot\u00f2, e regista di sette film, tra cui \"Milano Miliardaria\" con Scotti e la Barzizza \"Era lui, s\u00ec, s\u00ec!\" con Walter Chiari, in cui compaiono tre odalische a seno nudo (censurate in Italia), tra cui una giovanissima Sophia Loren.\nDopo l'esordio letterario nel 1932 con la raccolta di poesie \"Aria de Roma\", negli anni sessanta pubblic\u00f2 la trilogia \"Essere o benessere\" (1962), \"Diario futile di un signore di mezza et\u00e0\" (1963) e \"Il sadico del villaggio\" (1964). Tra i suoi libri figurano anche \"Il presente si muove\", \"Sancta pubblicitas\", \"Il definizionario\", \"I cento neoproverbi\", \"Il meglio del peggio\", \"I libri degli scherzi\", e i romanzi \"Il malloppo\", premio per l'estate 1972, e \"Sette zie\" (1977). Tradusse per la casa editrice Mondadori alcuni dei primi albi del fumetto Asterix.\nNel 1939 avviene la svolta, sia per la sua carriera teatrale che cinematografica, quando conosce Macario. Inizia a lavorare per lui nella la rivista teatrale \"Trenta donne e un cameriere\"; inoltre scrive le battute per quello che viene considerato il primo film comico italiano, \"Imputato alzatevi\". Da quel momento la sua carriera \u00e8 in continua ascesa e con la rivista di Macario impara e si allena per quelli che diverranno i suoi sketch radiofonici e televisivi. Durante la seconda guerra mondiale, prende parte alle operazioni in Africa settentrionale. Nella battaglia di El Alamein (1942) viene ferito alla schiena riportando danni ad un polmone. Dopo la guerra si trasferisce a Roma come autore radiofonico prima e televisivo poi. \nNel 1948 sposa la bella Olga Barberis. Torna allora a Milano, sotto consiglio di sua moglie, e compra una casa in via Pietro Mascagni e un piccolo studio nella tranquilla via Livorno. Gli anni '50 e '60 furono i suoi anni d'oro. Per la televisione scrisse e realizz\u00f2 spettacoli come \"Il signore di mezza et\u00e0\", \"Te lo ricordi\", \"Invito al sorriso\", \"Ti conosco mascherina\", \"La prova del nove\", \"Questo s\u00ec questo no\", \"La piazzetta\", \"Lui e lei\", \"Lei, lui e gli altri\", \"Valentina\", \"Le piace la mia faccia\", \"L'amico del giaguaro\" e \"Canzonissima\" (le edizioni del 1968 e del 1972). Inoltre fu attivissimo copywriter, firmando pi\u00f9 di 4.000 caroselli e notissimi slogan pubblicitari.\nAlla fine degli anni '60 Marchesi si separ\u00f2 dalla moglie e fece ritorno nella capitale. Il primo grande lavoro dopo il ritorno a Roma fu \"Canzonissima 1972\". Marchesi fu autore del programma e della sigla iniziale, la fortunata \"Vieni via con me (Taratapunzi-e)\": la canzone raggiunse il secondo posto in classifica e fu disco d'oro. A Roma si innamor\u00f2 di una ragazza di origini sarde, Enrica Sisti. Nel 1976 la spos\u00f2 e, a sessantaquattro anni, divenne padre di Stefano Massimo. \nMor\u00ec il 19 luglio 1978 all'et\u00e0 di 66 anni, in vacanza nel mare di San Giovanni di Sinis, in Sardegna. Mentre nuotava fu sbalzato da una forte onda contro uno scoglio. Dopo aver sbattuto la testa, anneg\u00f2.\nA Setzu, in provincia di Oristano, Marchesi possedeva una villa in cui si rinchiudeva per scrivere le sue opere; in questo luogo si trova tuttora la biblioteca intitolata a lui con vari cimeli, tra i quali i suoi libri.\nNel 2000 il Comune di Roma gli ha dedicato una strada nel quartiere Vallerano."}
{"id": "109481", "revid": "110157", "url": "https://it.wikipedia.org/wiki?curid=109481", "title": "Sarrusofono", "text": "Il sarrusofono o sarrussofono \u00e8 uno strumento musicale ideato da Pierre Auguste Sarrus e costruito da Pierre-Louis Gautrot nel 1856 per competere con il sassofono in sostituzione del fagotto nelle bande musicali. Era cos\u00ec simile al sassofono che Adolphe Sax intent\u00f2 diverse cause legali contro Pierre-Louis Gautrot.\nCostruito in metallo, assomiglia nella forma ad un oficleide (un primordiale basso tuba) ed \u00e8 suonato con una doppia ancia. La sua diteggiatura \u00e8 simile a quella del sassofono ed \u00e8 prodotta in tonalit\u00e0 dal sopranino al contrabbasso.\nStoria.\nIl sarrusofono entra raramente nella musica classica. Il primo uso documentato del sarrusofono in una orchestra fu l'esecuzione di \"Le nozze di Prometeo\" di Camille Saint-Sa\u00ebns all'Esposizione Universale di Parigi nel 1867 come sostituto d'emergenza di un controfagotto che era divenuto inutilizzabile all'ultimo momento. Agli inizi del XX secolo il sarrusofono contrabbasso in Mi fu in voga come sostituto del pi\u00f9 fragile controfagotto. Per esempio fu usato da Maurice Ravel per \"L'heure espagnole\" e la \"Rapsodia spagnola\" (1907) e da Arrigo Boito per \"Nerone\" (1924). Nel 1958 Igor' F\u00ebdorovi\u010d Stravinskij utilizz\u00f2 il sarrusofono nella sua Cantata Threni proprio per la particolare sonorit\u00e0 dello strumento necessaria per dare un aspetto il pi\u00f9 possibile scarno ed ascetico nel contrasto con le timbriche delle altre parti strumentali.\nUn esempio decisamente inusuale del sarrusofono nel jazz si ha nell'incisione del 1924 di Clarence Williams del brano \"Mandy, Make Up Your Mind\" con un sarrusofono suonato da Sidney Bechet.\nIn tempi recenti se ne ascolta un ampio utilizzo nella colonna sonora sinfonica del film \"Tombstone\" (1993) composta da Bruce Broughton.\nIl sarrussofono \u00e8 adoperato solo dalle orchestre di musica classica di un certo prestigio che intendono conservare e mantenere la purezza della musica nei suoni e nei colori cos\u00ec come l'ha pensata ed ideata il compositore. Infatti, il sarrussofono viene erroneamente sostituito dal controfagotto, strumento dalla timbrica e tecnica totalmente diversa. L\u2019intonazione del sarrussofono \u00e8 instabile ed il suono \u00e8 meno penetrante e chiaro rispetto a quello del sassofono.\nFamiglia dei sarrusofoni.\nLa famiglia dei sarrusofoni comprende i seguenti strumenti (di cui si indica ta parentesi il possibile uso orchestrale - approssimato):\nL'estensione trasposta \u00e8 Si\u266d-Sol (un semitono in pi\u00f9 del sassofono: inizialmente Gautrot pubblicizzava un'estensione Si\u266d-Fa, pari a quella del sassofono dell'epoca). Nel corso degli anni, furono pubblicate diteggiature che permettevano un'estensione di tre ottave complete.\nCollegamenti esterni.\nIn Inglese:"}
{"id": "109482", "revid": "118356567", "url": "https://it.wikipedia.org/wiki?curid=109482", "title": "Stefano Protonotaro", "text": "Nacque a Messina quando questa era ancora parte del Regno di Sicilia.\nBiografia.\n\u00c8 del Protonotaro l'unico componimento poetico della Scuola Siciliana ad esserci pervenuto interamente in lingua siciliana; si tratta del famoso \"Pir meu cori alligrari\". Il resto della produzione poetica di tale scuola ci \u00e8 giunto principalmente tradotto in toscano.\nLa canzone di Protonotaro ci \u00e8 giunta attraverso un filologo del Cinquecento, Giovanni Maria Barbieri, che la copi\u00f2 da un codice che and\u00f2 in seguito perduto.\nLa canzone pervenutaci \u00e8 pertanto un rarissimo esempio di siciliano illustre, cio\u00e8 del linguaggio che i seguaci colti di Federico elaborarono attraverso il raffinamento della lingua parlata e comune, rendendo pi\u00f9 regolari certe forme e introducendo il lessico tecnico della poesia d'amore provenzale.\nLa canzone ha un metro con stanze \"unissonans\", cio\u00e8 formata da due piedi identici (abC) e sirma dDEeFF al quale segue, secondo il modo provenzale, una \"tornada\" o congedo di struttura uguale alla sirma.\nNel vocalismo della prima stanza della canzone si nota la base siciliana-comune. (Il siciliano ha un sistema a cinque vocali in sillaba tonica: a differenza del toscano, l'insieme delle vocali in sillaba accentata non presenta e ed o chiuse e aperte ma e aperta in luogo della e latina breve ed i in luogo della e latina lunga, ed o aperta in caso di o latina breve ed u in caso di o latina lunga).\nAccade cos\u00ec che quasi tutto quello che conosciamo della produzione siciliana ci si presenta sotto una forma diversa da quella cos\u00ec caratteristica della canzone \"\"."}
{"id": "109486", "revid": "1305772", "url": "https://it.wikipedia.org/wiki?curid=109486", "title": "Cantone dell'Una-Sana", "text": "Il Cantone dell'Una-Sana (in bosniaco \"Unsko-Sanski Kanton\", in croato \"Unsko-Sanska \u017dupanija\", in serbo \"\u0423\u043d\u0441\u043a\u043e-\u0421\u0430\u043d\u0441\u043a\u0438 \u041a\u0430\u043d\u0442\u043e\u043d\") \u00e8 uno dei 10 cantoni della Federazione di Bosnia ed Erzegovina con 287.835 abitanti (dato 2011).\n\u00c8 situato nella parte nord-occidentale del paese e prende il nome dai due fiumi che attraversano la regione, l'Una e la Sana.\nIl capoluogo \u00e8 Biha\u0107, il suo presidente \u00e8 Hamdija Lipova\u010da.\nPrima della disgregazione jugoslava, costituiva una via di collegamento importante fra la Croazia interna e l'Adriatico, attraverso la linea ferroviaria Novi Grad-Knin. Il principale aeroporto si trova a \u017deljava, nei pressi di Biha\u0107, al confine con la Croazia.\nSociet\u00e0.\nEvoluzione demografica.\nIl cantone \u00e8 abitato principalmente da bosgnacchi, i serbi rimasti sono per lo pi\u00f9 concentrati nella municipalit\u00e0 di Bosanski Petrovac. Censimento datato 1991\nDivisioni amministrave.\nIl cantone \u00e8 suddiviso in 8 comuni:"}
{"id": "109488", "revid": "78273", "url": "https://it.wikipedia.org/wiki?curid=109488", "title": "Federazione Internazionale delle Societ\u00e0 della Croce Rossa e Mezzaluna Rossa", "text": ""}
{"id": "109490", "revid": "128334", "url": "https://it.wikipedia.org/wiki?curid=109490", "title": "Taglio (cinema)", "text": "Nel mondo del cinema, il taglio (in inglese \"cut\") \u00e8 l'esclusione di una scena da un film.\nIl regista pu\u00f2 decidere di \"tagliare\" una scena se la ritiene non necessaria, e questo pu\u00f2 avvenire sia per scene previste nella sceneggiatura e non ancora girate, sia per scene gi\u00e0 girate e montate. I tagli possono riguardare anche una porzione di una scena ritenuta troppo lunga o dispersiva. \nI tagli possono anche essere ordinati dalla produzione (ad esempio per ridurre le spese evitando di girare scene costose), dalla censura (oggi assai rari), su suggerimento del montatore, oppure possono essere decisi in seguito ad una proiezione di prova in cui ci si accorge che il film non piace al pubblico (a queste proiezioni-test \u00e8 invitato un \"pubblico campione\" al quale si chiede, al termine del film, di riempire una scheda contenente delle semplici domande). \nNella maggior parte dei casi, i tagli sono necessari per mantenere il ritmo del film ed il livello di attenzione dello spettatore, anche se nella storia del cinema non sono mancati casi di film pesantemente tagliati per ragioni prettamente commerciali o distributive, andando perfino contro il volere del regista. Ad esempio: per evitare che un film riceva un divieto ai minori (pregiudicandone parte dell'incasso) si possono tagliare le scene violente o di sesso; per rendere il film pi\u00f9 appetibile allo spettatore medio, si pu\u00f2 tagliare un finale troppo pessimistico e magari rigirarlo per ottenere il lieto fine (il cosiddetto \"happy ending\"); per ottenere un numero maggiore di spettacoli proiettabili in un giorno, e quindi un maggiore incasso, si pu\u00f2 decidere di ridurre la durata del film (un film di un'ora e mezza pu\u00f2 essere proiettato quattro volte in una sera, mentre un film di tre ore solo due volte).\nGrazie all'introduzione del DVD, \u00e8 oggi possibile vedere le scene tagliate nel caso siano incluse negli \"extra\". Per i film di grande importanza, le scene tagliate presenti nel DVD costituiscono spesso il motivo principale dell'acquisto, essendo quasi impossibile reperirle in altro modo. In alcuni casi inoltre, i DVD presentano una versione allungata del film, contenente alcune delle scene tagliate e non presenti nella precedente versione o in quella distribuita nelle sale cinematografiche. Quando queste nuove versioni sono montate dal regista, prendono il nome di \"director's cut\". Ovviamente pu\u00f2 accadere che un film fosse originariamente pi\u00f9 lungo della versione giunta fino a noi. Questo accade, ad esempio, per film che nel corso dei decenni hanno subito tagli per i motivi pi\u00f9 disparati o a seguito dell'intervento di censori di differenti nazionalit\u00e0. Non \u00e8 raro trovare in una cineteca versioni di film con una durata leggermente diversa dalle versioni conservate in altre cineteche.\nA seguito dell'introduzione della cosiddetta \"fascia protetta\", finalizzata ad evitare che siano messe in onda trasmissioni vietate ai minori negli orari di maggiore ascolto, pu\u00f2 verificarsi che determinati film subiscano dei tagli da parte dell'emittente televisiva. Spesso questi tagli sono richiesti da associazioni, come il Moige, che tutelano i diritti dei minori."}
{"id": "109491", "revid": "111373", "url": "https://it.wikipedia.org/wiki?curid=109491", "title": "W\u00e4denswil", "text": "W\u00e4denswil (toponimo tedesco) \u00e8 un comune svizzero di 21\u00a0797 abitanti del Canton Zurigo, nel distretto di Horgen; ha lo status di citt\u00e0.\nGeografia fisica.\nW\u00e4denswil si affaccia sul Lago di Zurigo.\nStoria.\nI primi documenti indicanti l'esistenza del comune sono datati 1130. Nel 1878 le localit\u00e0 di Giessen e Staubenweidli, fino ad allora frazioni di Richterswil, furono assegnate a W\u00e4denswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nW\u00e4denswil \u00e8 servito dall'omonima stazione sulla ferrovia Zurigo-Ziegelbr\u00fccke e sulla ferrovia W\u00e4denswil-Einsiedeln.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "109493", "revid": "118017753", "url": "https://it.wikipedia.org/wiki?curid=109493", "title": "Cantone della Posavina", "text": "Il Cantone della Posavina (\"Posavski Kanton\" in bosniaco, \"Posavska \u017dupanija\" in croato e \"\u041f\u043e\u0441\u0430\u0432\u0441\u043a\u0438 \u041a\u0430\u043d\u0442\u043e\u043d\" in serbo) \u00e8 un cantone della Federazione di Bosnia ed Erzegovina con 39.585 abitanti (dato 2011)\n\u00c8 il cantone pi\u00f9 piccolo, con un'area di soli 325\u00a0km\u00b2 (solo il 50% pi\u00f9 grande del vicino Distretto di Br\u010dko) popolato da 43.588 abitanti (2003), in maggioranza di etnia croata.\nIl capoluogo \u00e8 Ora\u0161je (3.400 abitanti nel centro comunale).\nGeografia antropica.\nSuddivisioni amministrative.\nIl cantone \u00e8 diviso in tre comuni\nGeografia fisica.\nIl cantone \u00e8 situato sul confine con la Croazia, che coincide con il fiume Sava. Infatti il termine \"Posavina\" indica in tutte le lingue slave le zone toccate da questo fiume. Per distinguere questo cantone da quello croato confinante (Regione di Brod e della Posavina) ci si riferisce spesso come \"bosanska Posavina\" (posavina bosniaca)."}
{"id": "109496", "revid": "1013865", "url": "https://it.wikipedia.org/wiki?curid=109496", "title": "Cantone di Tuzla", "text": "Il Cantone di Tuzla (\"\u0422uzlanski Kanton\" in bosniaco, \"Tuzlanska \u017dupanija\" in croato e \"\u0422\u0443\u0437\u043b\u0430\u043d\u0441\u043a\u0438 \u041a\u0430\u043d\u0442\u043e\u043d\" in serbo) \u00e8 un cantone della Bosnia ed Erzegovina con 445.025 abitanti (censimento 2013). Il capoluogo \u00e8 Tuzla, che d\u00e0 il nome all'intera area.\nGeografia antropica.\nSuddivisioni amministrative.\nIl cantone \u00e8 diviso in 13 comuni:\nLa superficie del cantone \u00e8 di . Al censimento del 1991 la popolazione del cantone ammontava a 949.621 abitanti. Vent'anni dopo (2011) la popolazione fu pi\u00f9 che dimezzata (-52,6%). All'epoca il 60% era di etnia bosgnacca (musulmano-bosniaca), il 28% di etnia serba e il 9% di etnia croata ed il resto si dichiar\u00f2 \"iugoslavo\" o \"altro\". Oggi il cantone \u00e8 abitato quasi totalmente da musulmano-bosniaci: nel 2002 la percentuale stimata era del 90% (546.814 su 607.571 abitanti).\nIl cantone venne creato dagli accordi bosniaco-croati di Washington nel 1994 e i suoi confini vennero definiti con l'Accordo di Dayton nel 1995.\nIl forte medievale meglio preservato della Bosnia si trova a Srebrenik e risale al 1333."}
{"id": "109499", "revid": "1305772", "url": "https://it.wikipedia.org/wiki?curid=109499", "title": "Cantone di Zenica-Doboj", "text": "Il Cantone di Zenica-Doboj (\"Zeni\u010dko-dobojski Kanton\" in bosniaco, \"Zeni\u010dko-dobojska \u017dupanija\" in croato e \"\u0417\u0435\u043d\u0438\u0447\u043a\u043e-\u0434\u043e\u0431\u043e\u0458\u0441\u043a\u0438 \u041a\u0430\u043d\u0442\u043e\u043d\" in serbo) \u00e8 uno dei 10 cantoni della Federazione di Bosnia ed Erzegovina con 364.433 abitanti (dato 2013);\nil suo presidente \u00e8 Miralem Galija\u0161evi\u0107.\nIl cantone \u00e8 situato nella parte centrale della Bosnia ed Erzegovina. Il capoluogo \u00e8 Zenica, mentre nel nome del cantone compare anche il nome della localit\u00e0 di Doboj.\nLa popolazione \u00e8 quasi totalmente composta da bosgnacchi.\nGeografia antropica.\nSuddivisioni amministrative.\nIl cantone \u00e8 diviso in 12 comuni:"}
{"id": "109502", "revid": "1718925", "url": "https://it.wikipedia.org/wiki?curid=109502", "title": "Cantone del Podrinje bosniaco", "text": "Il Cantone di Gora\u017ede e del Podrinje Bosniaco (; ; ) \u00e8 il pi\u00f9 piccolo dei 10 cantoni della Federazione di Bosnia ed Erzegovina con 25.336 abitanti (dato 2013). \n\u00c8 situato nella parte orientale del paese, sul fiume Drina (valle del Podrinje). Il capoluogo \u00e8 Gora\u017ede.\nGeografia antropica.\nSuddivisioni amministrative.\nIl cantone include 3 comuni:"}
{"id": "109503", "revid": "1652635", "url": "https://it.wikipedia.org/wiki?curid=109503", "title": "Raggio terrestre", "text": "Il raggio della Terra \u00e8 la distanza del centro della Terra dalla sua superficie al livello medio del mare. La Terra non \u00e8 una sfera perfetta ma piuttosto un ellissoide di rotazione appiattito in corrispondenza del Polo Nord e Sud, perci\u00f2 chiamato anche sferoide oblato o geoide. La forma non perfettamente sferica della Terra comporta che il suo raggio vari a seconda di dove avviene la misurazione.\nRaggio equatoriale.\nIl raggio equatoriale (ovvero il raggio della circonferenza immaginaria quale l'equatore) della Terra \u00e8 approssimativamente pari a 6378,388 chilometri.\nRaggio polare.\nIl raggio polare della Terra (distanza del centro della Terra da uno dei due Poli) \u00e8 approssimativamente pari a 6356,912 chilometri.\nRaggio quadratico medio.\ndove \"a\" \u00e8 il raggio equatoriale e \"b\" il raggio polare.\nPer la Terra:\nRaggio medio.\nIl raggio medio \u00e8 approssimativamente pari a 6371,005076123 kilometri. Questo numero \u00e8 derivato mediando le distanze centro-superficie di tutti i punti del globo. In modo equivalente il raggio medio \u00e8\ndove \"A\" \u00e8 l'area della superficie terrestre. Questo sarebbe il raggio di un'ipotetica sfera perfetta che avesse la stessa area della superficie della Terra.\nCalcolo del raggio terrestre.\nIl metodo di Eratostene.\nIl matematico, geografo ed astronomo Eratostene (III secolo a.C.), era direttore della grande biblioteca di Alessandria d'Egitto quando formul\u00f2 il metodo per calcolare le dimensioni della Terra nel 240 a.C. - 230 a.C.\nDai suoi studi, era venuto a conoscenza del fatto che a Syene (l'attuale Assuan), a mezzogiorno del solstizio d'estate, il Sole si trovava proprio sullo zenit, tanto che il fondo di un pozzo profondo ne veniva illuminato, perci\u00f2 un bastone piantato verticalmente in un terreno perfettamente pianeggiante non avrebbe proiettato alcun'ombra in terra.\nInvece ad Alessandria questo non succedeva mai, gli obelischi proiettavano comunque la loro ombra sul terreno.\nCi\u00f2 era gi\u00e0 una dimostrazione pratica della rotondit\u00e0 della Terra (come ampiamente dimostrato da Aristotele). L'idea che la Terra dovesse avere una forma sferica era comunque gi\u00e0 accettata. Questa convinzione scaturiva dall'osservazione delle eclissi di Luna durante le quali la forma dell'ombra terrestre appariva sempre come un arco di circonferenza.\nEratostene perci\u00f2, per procedere con i suoi calcoli, ipotizz\u00f2 la Terra perfettamente sferica ed il Sole sufficientemente distante da considerare paralleli i raggi che la investono. Inoltre assunse che Alessandria e Syene si trovassero sullo stesso meridiano.\nDurante il solstizio d'estate calcol\u00f2 l'angolo di elevazione del Sole ad Alessandria, misurando l'ombra proiettata proprio da un bastone piantato in terra, ricavando approssimativamente un valore di 1/50 di circonferenza (cio\u00e8 7\u00b0 12').\nLa distanza tra le due citt\u00e0, basata sui trasferimenti delle carovane, era stimata in 5.000 \"stadia\" (circa 800\u00a0km, tuttavia il valore preciso dello \"stadium\", usato a quell'epoca ad Alessandria, non \u00e8 attualmente conosciuto).\nPerci\u00f2 la circonferenza della Terra doveva essere di 50 * 5.000 = 250.000 \"stadia\" (circa 40.000\u00a0km, valore straordinariamente vicino a quello ottenuto con metodi moderni: 40.075\u00a0km).\nUna volta stabilito un valore per essa, il raggio terrestre si ricavava dalla nota relazione che lega la circonferenza ed il suo raggio.\nIn termini matematici, facendo riferimento alla figura, abbiamo:\ndove\nPoich\u00e9\ndove\nsi ottiene\nI valori ricavati da Eratostene furono: circa 12629\u00a0\"stadia\" per il diametro terrestre ovvero un raggio pari a 6314,5\u00a0km (incredibilmente prossimo alla stima media condotta con mezzi attuali).\nIl metodo elaborato da Eratostene si basa su alcune assunzioni (alcune gi\u00e0 enunciate), senza le quali sarebbe necessario introdurre delle correzioni alla procedura di calcolo affinch\u00e9 sia ancora valido:\nCronologia delle misurazioni del raggio terrestre.\ndove lo schiacciamento \u00e8 cos\u00ec definito:\nPer fare un confronto, pianeti come Giove e Saturno, la cui velocit\u00e0 di rotazione \u00e8 maggiore di quella della Terra, hanno uno schiacciamento di 1/15 e 1/10 rispettivamente (schiacciamento favorito anche dal fatto che sono pianeti gassosi e non rocciosi)."}
{"id": "109505", "revid": "121757287", "url": "https://it.wikipedia.org/wiki?curid=109505", "title": "Monte Venere", "text": "Il monte Venere fa parte del gruppo dei monti Cimini in provincia di Viterbo nel comune di Caprarola. Dal 1995 \u00e8 un sito di importanza comunitaria e dal 1999 zona di protezione speciale.\nMorfologia.\n\u00c8 un edificio di origine vulcanica composto da tre cime, ciascuna delle quali \u00e8 un cono vulcanico posto all'interno del cratere di Vico, appena a nord del lago. La sommit\u00e0 pi\u00f9 elevata raggiunge un'altitudine di 835 m s.l.m. e si sviluppa in prominenza per 341 metri sul Lago di Vico.\nIn cima al monte sorge la pi\u00f9 grande cavit\u00e0 naturale di origine vulcanica del Lazio, chiamata il \"Pozzo del Diavolo\".\nVegetazione.\n\u00c8 coperto da faggi nel versante esposto a settentrione, dalla sommit\u00e0 fino a circa 560 metri di altitudine per questo viene definita anche come \"faggeta depressa\", e da cerri e talora castagni negli altri versanti.\nStoria.\nL\u2019antro sommitale ha visto un'intensa campagna di scavi archeologici negli anni \u201870 dello scorso secolo che hanno portato alla luce uno dei siti neolitici pi\u00f9 importanti. Alle pendici dell'altura sorgeva un abitato dell'et\u00e0 del Bronzo, in localit\u00e0 \u201cNocicchiola\u201d.\nOriginariamente esso formava quasi un'isola all'interno del lago, da cui emerse completamente solo in et\u00e0 romana con la costruzione, di un tunnel sotterraneo di emissione delle acque dal lago.\nAbbassando il livello delle acque, oltre alla completa emersione del Monte Venere, venne all'asciutto una vasta zona fertile e pianeggiante da coltivare, nuovamente riemersa in et\u00e0 rinascimentale con il ripristino del condotto operato dai Farnese dopo un probabile crollo avvenuto in et\u00e0 medievale.\nLeggenda.\nLa leggenda, affrescata nel Palazzo Farnese di Caprarola, racconta che Ercole sfidato dagli abitanti locali a dimostrare la sua leggendaria possenza, abbia scagliato in un gesto di rabbia la una verga di ferro nel terreno, conficcandola: non essendo riuscito nessuno dei presenti ad estrarla, lo fece lui a dimostrazione della propria forza. Dalla cavit\u00e0 sarebbe fuoriuscita l'acqua che in breve avrebbe creato il lago di Vico.\nEscursioni.\nIl monte \u00e8 attraversato da numerosi sentieri della Riserva del Lago di Vico, uno dei quali attrezzato per i non vedenti."}
{"id": "109506", "revid": "1305772", "url": "https://it.wikipedia.org/wiki?curid=109506", "title": "Cantone della Bosnia Centrale", "text": "Il Cantone della Bosnia Centrale (\"Srednjobosanski kanton\" in bosniaco, \"\u017dupanija Sredi\u0161nja Bosna\" in croato, \"\u0421\u0440\u0435\u0434\u045a\u043e\u0431\u043e\u0441\u0430\u043d\u0441\u043a\u0438 \u043a\u0430\u043d\u0442\u043e\u043d\" in serbo) \u00e8 uno dei 10 cantoni della Bosnia ed Erzegovina con 254.686 abitanti (dato 2013). \u00c8, come dice il nome, al centro del paese, a ovest di Sarajevo. Il capoluogo \u00e8 Travnik.\nGeografia antropica.\nSuddivisioni amministrative.\nIl cantone \u00e8 diviso in 12 comuni:"}
{"id": "109511", "revid": "1543377", "url": "https://it.wikipedia.org/wiki?curid=109511", "title": "Humus", "text": "Lhumus ( ; dal latino \"humus\", \"suolo, terra, terreno\"), adattato talvolta in umo, \u00e8 un componente chimico del terreno. \u00c8 pedologicamente omogeneo, di colore bruno e formato da prodotti di vario grado di polimerizzazione, frutto della degradazione e rielaborazione della sostanza organica del terreno. \u00c8\u00a0un complesso di sostanze organiche presenti nel suolo. L'humus rappresenta la parte pi\u00f9 attiva, sotto l'aspetto chimico e fisico, della sostanza organica del terreno e interagisce con la frazione minerale e con la soluzione circolante influenzando le propriet\u00e0 chimiche e fisiche del terreno. La scoperta dell'importanza dell'humus per la nutrizione della pianta la si fa risalire all'agronomo tedesco Albrecht Thaer.\nTipi di humus.\nLa classificazione secondo i tipi prende in esame l'aspetto morfologico della sostanza organica e la mette in relazione con la pedogenesi. Non si tratta di uno schema esaustivo, tuttavia \u00e8 molto usato nella letteratura soprattutto quando si fa riferimento all'origine della sostanza organica. Lo schema di classificazione \u00e8 il seguente:\nLa \"torba\" si evolve in ambienti di palude in condizioni di sommersione permanente. Le propriet\u00e0 chimiche possono cambiare secondo le caratteristiche delle acque. Si distingue la torba neutra, con pH 7-7,5, rapporto C/N medio-alto, elevato tasso di saturazione in basi, e la torba acida, con pH inferiore a 4, rapporto C/N molto alto, tasso di saturazione in basi molto basso. In generale l'umificazione \u00e8 lenta e incompleta, mentre la mineralizzazione \u00e8 stentata, perci\u00f2 si tratta di una sostanza organica poco attiva. L'attivit\u00e0 biologica \u00e8 modesta ed \u00e8 basata su batteri anaerobi. La struttura \u00e8 fibrosa.\nL\"anmoor\" si evolve in suoli forestali soggetti a periodi di ristagno. Le propriet\u00e0 chimiche possono essere variabili e in generale il rapporto C/N \u00e8 moderatamente alto. L'umificazione \u00e8 lenta ma completa, la mineralizzazione stentata. L'attivit\u00e0 biologica \u00e8 basata su una pedofauna stagionale e su batteri. Questi ultimi si alternano fra una microflora aerobica e una anaerobica in funzione delle condizioni di umidit\u00e0.\nIl \"mor\" si forma in suoli forestali di aghifoglie e foreste di resinose o brughiere in ambiente freddo e piovoso, con lettiera persistente. Ha una reazione fortemente acida, rapporto C/N alto (circa 30), tasso di saturazione basica bassissimo. La struttura \u00e8 fibrosa. L'attivit\u00e0 biologica \u00e8 modesta e gli organismi sono rappresentati soprattutto da acari, collemboli e funghi. Sia l'umificazione sia la mineralizzazione sono piuttosto lente. La struttura \u00e8 fibrosa negli orizzonti pi\u00f9 superficiali.\nIl \"moder\" si forma su suoli forestali di boschi misti in ambiente freddo e piovoso, con lettiera persistente, ma con formazione di deboli complessi argillo-umici. La reazione \u00e8 marcatamente acida, il rapporto C/N leggermente alto (circa 10-20) e tasso di saturazione in basi molto basso. La struttura \u00e8 grumosa ma instabile. Fra gli organismi viventi prevalgono artropodi e funghi.\nIl \"mull\" si forma in generale nelle condizioni migliori di fertilit\u00e0. Gli ambienti sono disparati e le propriet\u00e0 variabili in funzione della vegetazione e delle condizioni pedoclimatiche. Le caratteristiche generali comuni consistono nell'attivit\u00e0 biologica elevata, con presenza di lombrichi, artropodi e una microfauna che vede la prevalenza di funghi in ambiente acido, batteri e attinomiceti in ambiente neutro o basico. Altra propriet\u00e0 comune \u00e8 l'assenza di lettiera dovuta ad un'umificazione rapida e completa e all'incorporazione della sostanza organica nella frazione minerale con formazione di complessi argillo-umici pi\u00f9 o meno stabili. La mineralizzazione \u00e8 condizionata dal tasso di saturazione basica. Si distinguono due tipi di mull:\nComposizione chimica dell'humus.\nL'identificazione chimica dell'humus \u00e8 indefinita in vari aspetti a causa della complessit\u00e0 ed eterogeneit\u00e0 della sua composizione. Molti autori usano distinguere la sostanza organica del terreno in composti \"umici\" e \"non umici\". Questi ultimi hanno una ben definita collocazione sistematica e si identificano in una delle varie classi di composti macromolecolari (proteine, lipidi, polisaccaridi, lignina, cera, acidi nucleici, ecc.) o di composti organici semplici mono o polifunzionali (zuccheri, acidi carbossilici, alcoli, amminoacidi, polifenoli, ecc.). Ogni tentativo di collocazione sistematica dell'humus \u00e8 impossibile sia per la composizione chimica indefinita sia per la complessit\u00e0 strutturale; tuttavia presenta delle propriet\u00e0 fisiche e chimiche costanti che ne rendono possibile una caratterizzazione distinguendolo nettamente dagli altri composti organici.\nUna definizione dell'humus in prima istanza lo identifica come un aggregato supramolecolare, ossia un'associazione di molecole trasformate di origine biologica a peso molecolare relativamente basso. L'humus ha composizione non ancora totalmente definita, \u00e8 dotato di propriet\u00e0 colloidale ed \u00e8 di colore variabile dal giallo al bruno al nero. I suoi componenti chimici sono identificati dopo un complesso procedimento di estrazione. Data la complessit\u00e0 strutturale dell'humus, qualsiasi processo di estrazione rappresenta un artefatto che altera i risultati. La materia \u00e8 oggetto di ampi studi e dibattiti e ai fini della standardizzazione \u00e8 coordinata, a livello scientifico, dall'International Humic Substances Society (IHSS, \"Societ\u00e0 Internazionale delle Sostanze Umiche\"), che ha definito le procedure standard di estrazione.\nEstrazione dei componenti dell'humus.\nLa procedura standard definita dall'IHSS per l'estrazione e l'isolamento dei componenti dell'humus \u00e8 stata definita per la prima volta nel 1981. In seguito ha subito dei miglioramenti. La procedura attuale, adottata dal 1996, prevede l'esecuzione di diversi trattamenti meccanici (agitazione e centrifugazione), fisico-chimici (adsorbimento, dialisi) e chimici (trattamenti con acidi e alcali) sul campione iniziale o sulle frazioni isolate nelle singole fasi.\nLa procedura dura nel complesso alcuni giorni, a causa dei tempi richiesti dalle fasi che prevedono l'agitazione. Nel complesso si articola in due fasi principali, da cui si ottengono due frazioni solubili, rappresentate dagli acidi fulvici, e una insolubile, rappresentata dagli acidi umici.\nLa prima fase prevede la sospensione del campione in una soluzione di HCl, l'agitazione e la successiva separazione, per decantazione o per centrifugazione, di un residuo solido e di un supernatante denominato \"estratto FA 1\".\nLa seconda fase si attua sul residuo solido che viene neutralizzato e successivamente sospeso in una soluzione di NaOH. La sospensione \u00e8 sottoposta a pi\u00f9 cicli intermittenti di agitazione e infine si separano, per centrifugazione, un precipitato insolubile e un supernatante, denominato \"estratto FA 2\".\nI prodotti ottenuti sono sottoposti a trattamenti che si svolgono con metodologie specifiche allo scopo di isolare rispettivamente gli acidi fulvici e gli acidi umici.\nGli acidi umici sono contenuti nel precipitato insolubile separato nella seconda fase. Questo precipitato \u00e8 sottoposto a trattamenti sequenziali di sospensione e precipitazione allo scopo di purificarlo allontanando i componenti inorganici e la sostanza organica non umificata. In sintesi i trattamenti sono i seguenti:\nGli estratti FA, contenenti gli acidi fulvici, sono invece sottoposti separatamente a trattamenti di isolamento basati sull'adsorbimento. Allo scopo si impiega uno scambiatore non ionico, rappresentato da una resina (XAD-8). La metodologia applicata per l'estratto FA 1 e l'estratto FA 2 differisce nei dettagli operativi. Gli acidi fulvici isolati dall'estratto FA 1 sono conservati in soluzione, quelli isolati dall'estratto FA 2 sono invece conservati allo stato secco tramite liofilizzazione.\nComposizione delle sostanze umiche.\nLe conoscenze della composizione chimica sono incerte e in continua evoluzione anche in relazione all'impiego di metodologie pi\u00f9 avanzate. Pi\u00f9 che la composizione e la struttura in senso stretto, sulle quali sussistono ancora informazioni approssimative, hanno un valore significativo le conoscenze parziali in merito alle propriet\u00e0 chimiche e chimico-fisiche e all'esistenza di specifici gruppi funzionali. Molte di queste conoscenze sono in realt\u00e0 derivate da ipotesi interpretative dei risultati delle indagini, soprattutto in relazione al fatto che l'oggetto d'indagine \u00e8 l'artefatto di un procedimento di estrazione che altera l'effettiva struttura e composizione e che alcuni metodi d'indagine producono di per s\u00e9 degli artefatti.\nIn merito alla composizione in elementi, la letteratura indica che il tenore in carbonio e azoto \u00e8 pi\u00f9 elevato negli acidi umici, mentre il tenore in ossigeno \u00e8 pi\u00f9 alto negli acidi fulvici.\nIl carattere acido dei composti umici \u00e8 attribuito alla presenza di gruppi funzionali acidi quali il carbossile associato a catene alifatiche o ad anelli aromatici e il gruppo fenolico dei nuclei aromatici. Le propriet\u00e0 acide sono pi\u00f9 marcate negli acidi fulvici e questo spiega anche il maggior tenore in ossigeno di questi componenti e il loro carattere di solubilit\u00e0.\nLe indagini di spettroscopia (ultravioletto, infrarosso, risonanza magnetica) hanno messo in luce la presenza di gruppi idrossido (-OH), gruppo carbonile (C=O), gruppi carbossile, anelli aromatici, fra i quali anche chinoni e catene alifatiche e suffragano l'ipotesi della presenza di altri gruppi funzionali come, ad esempio, quelli amminici (-NH2) e tiolici (-SH).\nPi\u00f9 incerte sono le informazioni sulla struttura e fanno riferimento a ipotesi interpretative. In generale si condivide la presenza negli acidi umici di nuclei aromatici condensati, che fungono da scheletro sul quale si legano composti organici semplici (chinoni, amminoacidi, amminozuccheri, polifenoli), macromolecolari (polisaccaridi, polipeptidi) e metalli. Alcune ipotesi fanno risalire l'origine di questi nuclei aromatici di condensazione ai prodotti della degradazione delle lignine. La polimerizzazione degli acidi fulvici sarebbe invece dovuta, secondo alcune ipotesi, a legami idrogeno formati dai gruppi carbossile e fenolico dei nuclei aromatici, con formazione di una struttura tridimensionale che imbriglia al suo interno composti organici relativamente semplici. A livello di ipotesi vera e propria \u00e8 l'identit\u00e0 chimica dei nuclei aromatici che, in ogni caso, \u00e8 attribuita ad acidi fenilcarbossilici e a polifenoli.\nPropriet\u00e0 chimiche e fisiche.\nLe caratteristiche chimiche e strutturali dell'humus sono alla base di propriet\u00e0 di fondamentale importanza nella determinazione delle propriet\u00e0 del terreno, con riflessi sulla sua fertilit\u00e0.\nPropriet\u00e0 colloidale.\nL'elevato peso molecolare e la densit\u00e0 di gruppi funzionali acidi sono responsabili delle propriet\u00e0 colloidali dell'humus. L'humus si comporta come un colloide idrofilo, elettronegativo ai valori ordinari di pH nel terreno. Il suo stato fisico normale \u00e8 quello di colloide flocculato, soprattutto nei suoli con reazione da leggermente acida a moderatamente alcalina (pH&lt;8,5). Nei suoli fortemente alcalini (pH&gt;8,5) \u00e8 allo stato disperso.\nAcidit\u00e0, scambio e chelazione.\nLe propriet\u00e0 acide sono dovute ai gruppi carbossilici e ai gruppi fenolici. Trattandosi di acidi deboli, la dissociazione aumenta con il pH: a valori normali sono i gruppi carbossilici ad essere dissociati, mentre a valori di pH elevati si dissociano anche i gruppi ossidrile dei fenoli. La formazione di cariche negative dovute alla dissociazione acida, oltre ad attribuire all'humus le caratteristiche di un colloide elettronegativo, \u00e8 all'origine di fondamentali propriet\u00e0 chimiche:\nInterazioni con gli elementi nutritivi.\nFra le propriet\u00e0 chimiche intrinseche che hanno riflessi sulla nutrizione minerale delle piante, oltre alla capacit\u00e0 di scambio cationico va considerato anche il ruolo svolto nell'assorbimento biologico, di fondamentale rilevanza agronomica. Nella composizione dei costituenti dell'humus rientrano elementi nutritivi fondamentali quali l'azoto, lo zolfo, il fosforo e, grazie alla formazione di legami organo-metallici, potassio, magnesio, calcio, ferro, ecc. Questi elementi, pur non essendo immediatamente disponibili per le piante, formano una riserva che viene rilasciata gradualmente attraverso la mineralizzazione. L'humus rappresenta perci\u00f2 uno dei fondamentali strumenti di manifestazione del potere assorbente del terreno, di rilevante importanza soprattutto nei seguenti contesti:\nIn merito alle interazioni fra il potassio e i metalli alcalino-terrosi (calcio e magnesio), l'humus contribuisce a regolare gli antagonismi che si esercitano fra questi elementi per mezzo dell'adsorbimento selettivo. Calcio e magnesio da un lato e potassio dall'altro, esercitano un antagonismo reciproco che si manifesta nell'assorbimento radicale con possibili fenomeni di carenza. Dal momento che l'humus adsorbe in misura maggiore il calcio e il magnesio, ne abbassa il tenore nella soluzione circolante favorendo l'assorbimento radicale del potassio. Viceversa, in caso di elevate dotazioni di potassio l'adsorbimento s'indirizza prevalentemente verso quest'ultimo, limitandone la competizione nell'assorbimento radicale nei confronti di calcio e magnesio.\nInterazione con i composti organici di sintesi.\nUna propriet\u00e0 chimica di fondamentale importanza sotto l'aspetto ecologico \u00e8 quella di poter adsorbire diverse molecole organiche, chimicamente e biologicamente attive, immobilizzandole e inattivandole. Questa azione \u00e8 importante perch\u00e9 limita o abbatte del tutto l'impatto ambientale di diversi fitofarmaci, in particolare alcune categorie di erbicida, evitandone il dilavamento e, nel contempo, la manifestazione di effetti residuali dovuti alla persistenza nel terreno. Come esempi si possono citare il glifosato e le triazine: questi erbicidi vengono infatti adsorbiti dall'humus e a seguito dell'incorporazione perdono la loro attivit\u00e0 biologica. L'efficacia \u00e8 tale che il glifosate \u00e8 disattivato nel terreno nell'arco di pochi giorni e le triazine, impiegate come erbicidi ad azione residuale, sono sconsigliate nei terreni torbosi e richiedono dosaggi pi\u00f9 alti in quelli ricchi di sostanza organica.\nInterazione con i componenti minerali.\nL'humus interagisce con i componenti minerali del terreno formando complessi organo-minerali. Nei terreni acidi l'humus forma complessi con gli idrossidi di ferro e alluminio, colloidi idrofobi ed elettropositivi, stabilizzando lo stato di flocculazione. La mobilit\u00e0 di questi complessi dipende dal rapporto idrossidi/humus. A valori alti prevale l'insolubilit\u00e0 degli idrossidi di alluminio e ferro, perci\u00f2 questi tendono ad accumularsi nel profilo del terreno; a valori bassi prevale la mobilit\u00e0 dell'humus, a causa dell'instabilit\u00e0 dovuta alla carenza di calcio e in condizioni di elevata umidit\u00e0 gli idrossidi sono facilmente lisciviati.\nPi\u00f9 importante, ai fini della formazione della struttura del terreno \u00e8 la formazione dei \"complessi umo-argillosi\": l'humus agisce come cemento legando gli aggregati primari (formati dai minerali argillosi) in modo da formare aggregati strutturali secondari di dimensioni dell'ordine di . Questa condizione \u00e8 favorevole all'evoluzione di una struttura di tipo glomerulare, tipica dei terreni ben dotati di sostanza organica, in contrapposizione alla struttura granulare, tipica dei terreni argillosi poveri di sostanza organica. Un requisito essenziale affinch\u00e9 si formino i complessi umo-argillosi \u00e8 la presenza di discrete dotazioni di calcio. Gli ioni calcio, infatti, fanno da ponte elettrostatico fra i colloidi umici e quelli argillosi, stabilizzando i complessi organo-minerali e la struttura. Per questo motivo i terreni che in genere presentano una buona e stabile struttura sono quelli a reazione neutra o moderatamente alcalina con una buona dotazione in humus.\nRitenzione idrica.\nCome colloide idrofilo l'humus ha la propriet\u00e0 intrinseca di legare le molecole d'acqua sulla sua superficie, assorbendo un quantitativo pari a 20 volte il proprio peso. Di conseguenza l'humus ha una notevole capacit\u00e0 di ritenzione idrica, superiore a quella dei colloidi minerali del terreno.\nVa tuttavia precisato che la tensione matriciale dell'acqua nell'humus ha valori pi\u00f9 bassi, perci\u00f2 per sottrarre l'acqua all'humus \u00e8 necessario un maggior dispendio energetico da parte delle piante.\nRuolo agronomico e ambientale dell'humus.\nSulla base delle propriet\u00e0 fisiche e chimiche descritte in precedenza, all'humus sono attribuite importanti funzioni che, in caso di buone dotazioni, conferiscono al terreno caratteristiche fisiche, chimiche e meccaniche nettamente differenti rispetto ai terreni con scarse dotazioni. La maggior parte di queste caratteristiche sono da interpretarsi come positive, tuttavia eccessive dotazioni in humus comportano alcuni effetti collaterali indesiderati.\nI riflessi positivi sulle propriet\u00e0 fisico-meccaniche sono essenzialmente associati alla formazione di una struttura stabile e di tipo glomerulare. Un terreno dotato di una buona struttura, a parit\u00e0 di altre condizioni, ha un rapporto equilibrato fra umidit\u00e0 e aerazione, \u00e8 permeabile, soffice. L'elevata capacit\u00e0 d'imbibizione dell'humus, inoltre, conferisce al terreno una maggiore capacit\u00e0 di ritenzione idrica. In definitiva la buona dotazione in humus si traduce in condizioni di abitabilit\u00e0 migliori per le piante e i microrganismi e, nel contempo, condizioni meccaniche che riducono i costi delle lavorazioni e dell'irrigazione.\nNon meno importanti sono i riflessi sulle propriet\u00e0 chimiche del terreno. Il beneficio pi\u00f9 evidente di un alto tenore in humus \u00e8 l'elevata dotazione di elementi nutritivi in virt\u00f9 dell'alta capacit\u00e0 di scambio cationico e dell'assorbimento biologico, fattori che preservano gli elementi nutritivi dal dilavamento. Non va tuttavia trascurato il ruolo svolto dall'humus nella regolazione degli antagonismi fra gli elementi nutritivi, il rallentamento dei fenomeni di retrogradazione e fissazione minerale nei confronti del fosforo e del potassio, la preservazione dei microelementi dall'insolubilizzazione. Nei terreni a reazione normale, neutra o leggermente acida, il forte potere tampone dell'humus si manifesta nella sua migliore espressione opponendosi alle cause di variazioni anomale del pH. Questo aspetto \u00e8 fondamentale per stabilizzare nel tempo le condizioni di solubilit\u00e0 favorevoli all'assorbimento degli elementi nutritivi. In definitiva la buona dotazione in humus si traduce in condizioni di nutrizione ottimali per le piante, grazie alle elevate dotazioni in elementi nutritivi e alle dinamiche pi\u00f9 equilibrate che si instaurano tra fase solida, fase liquida e apparati radicali.\nSotto l'aspetto biologico va citata la pi\u00f9 intensa attivit\u00e0 dei microrganismi, i quali intervengono in alcune fasi fondamentali dei cicli biogeochimici degli elementi nutritivi. Un suolo ben dotato di sostanza organica e con un rapporto equilibrato tra mineralizzazione e umificazione si presenta biologicamente molto attivo con indubbi benefici sul \"turn over\" degli elementi. I colloidi organici rappresentano inoltre dei siti preferenziali per l'insediamento delle colonie batteriche.\nSotto l'aspetto ambientale \u00e8 fondamentale l'azione antierosiva dell'humus, in quanto la formazione dei complessi umo-argillosi permette una maggiore resistenza all'erosione superficiale (esercitata dal vento e dalle acque di scorrimento) e al dilavamento. L'importanza di questo ruolo \u00e8 tale che i suoli forestali montani e collinari interessati da incendi e disboscamenti incontrollati vanno incontro nell'arco di pochi anni all'erosione e al dissesto idrogeologico. Non meno importante \u00e8 il ruolo svolto dalle alte dotazioni in humus nel preservare fenomeni di inquinamento delle falde acquifere grazie all'adsorbimento e all'inattivazione di sostanze a potenziale azione tossica (composti organici di sintesi, metalli pesanti).\nUmificazione.\nLumificazione \u00e8 l'insieme dei processi demolitivi enzimatici, dovuti a varie specie di batteri, attinomiceti e funghi, attraverso i quali la sostanza organica in decomposizione subisce un processo di rielaborazione a partire da composti organici pi\u00f9 o meno semplici, alcuni di difficile decomposizione, altri sottratti alla completa mineralizzazione.\nNell'ambito del ciclo del carbonio rappresenta concettualmente una deviazione del ciclo che sottrae una quota del carbonio organico alla mineralizzazione.\nL'umificazione avviene pi\u00f9 intensamente negli strati superficiali del terreno e subisce l'influenza dei fattori esterni che agiscono sui microorganismi, quali la temperatura, l'umidit\u00e0, l'acidit\u00e0 del terreno.\nMineralizzazione.\nLa mineralizzazione \u00e8 l'insieme dei processi demolitivi della sostanza organica con formazione, quali prodotti finali, di composti inorganici sotto forma di acqua, anidride carbonica e sali minerali (ammonio, fosfati, solfati e cationi metallici). Rappresenta la fase finale della decomposizione ossidativa della sostanza organica e si pu\u00f2 distinguere in due fasi:"}
{"id": "109512", "revid": "115118757", "url": "https://it.wikipedia.org/wiki?curid=109512", "title": "Forza risultante", "text": "Si definisce forza risultante la somma vettoriale di tutte le forze formula_1 applicate ad un sistema. In formule si ha:\ndove formula_3 rappresenta la \"forza risultante\".\nNel caso in cui la forza vari con continuit\u00e0, secondo una precisa legge matematica, la risultante pu\u00f2 essere espressa in forma integrale:\nNote le leggi con cui variano i moduli delle componenti nello spazio:\n\u00e8 possibile ricavare la forza risultante da:\nOra si possono distinguere due casi per formula_3:\nLa somma vettoriale delle forze \u00e8 non nulla. Per il secondo principio della dinamica, il sistema \u00e8 oggetto ad una accelerazione direttamente proporzionale alla risultante formula_3, e di pari direzione e verso. Lungo la direzione di formula_3, in definitiva, la quantit\u00e0 di moto del sistema varia.\nLa somma vettoriale delle forze \u00e8 nulla. Il sistema non varia la sua velocit\u00e0 e, di conseguenza, la sua quantit\u00e0 di moto \u00e8 conservata cio\u00e8 \u00e8 una costante del moto. Questa condizione \u00e8 anche espressa dalla prima equazione cardinale, secondo la quale la risultante delle forze \u00e8 la derivata rispetto al tempo della quantit\u00e0 di moto: essendo formula_11, si ha che la derivata \u00e8 nulla e quindi necessariamente la quantit\u00e0 di moto deve essere una costante. Tuttavia, la condizione formula_13 non \u00e8 sufficiente per affermare che il sistema \u00e8 in equilibrio dinamico. Altra condizione fondamentale per l'equilibrio \u00e8 che la somma vettoriale di tutti i momenti del sistema sia nulla, ovvero che formula_14.\nCon questa seconda ipotesi il sistema non ruota e anche il suo momento angolare \u00e8 conservato: infatti la seconda equazione cardinale della dinamica afferma che la risultante formula_15 dei momenti rispetto ad un polo \u00e8 la derivata rispetto al tempo del momento angolare (formula_16); anche in questo caso se la risultante dei momenti \u00e8 nulla, allora anche la derivata \u00e8 nulla e quindi formula_17.\nSpesso quando si parla di forza applicata ad un corpo \u00e8 implicito considerare la risultante delle forze."}
{"id": "109521", "revid": "1519687", "url": "https://it.wikipedia.org/wiki?curid=109521", "title": "Gogliardo Fiaschi", "text": "Biografia.\nCarrarese, partecip\u00f2 giovanissimo alla resistenza contro i nazifascisti, appena tredicenne (ma avendone dichiarato 15 di anni ai compagni) nella formazione anarchica \"Gino Lucetti\" operante sulle Alpi Apuane, poi con la brigata Costignano (divisione Modena).\nNel 1956, dopo aver conosciuto al circolo \u201cPietro Gori\u201d Jos\u00e9 Luis Facer\u00edas e Lu\u00eds August\u00edn Vincente decise di partire per la Spagna per continuare la lotta antifranchista.\nGoglia' (cos\u00ec era chiamato negli ambienti anarchici) si un\u00ec agli anarchici della Catalogna e si trasfer\u00ec in Francia al confine con la Spagna. Nel 1957 entr\u00f2 in Spagna insieme a Francisco Sabat\u00e9 Llopart, noto come \"El Quico\", e Jos\u00e9 Lu\u00eds Facer\u00edas con l'intento di attentare alla vita del generalissimo Francisco Franco. L'attentato fall\u00ec per un tradimento interno e Fiaschi fu condannato a 20 anni di reclusione, scontati in parte in varie prigioni spagnole. Fiaschi trascorse circa otto nelle carceri in Spagna e nel 1965, su richiesta del governo italiano, venne estradato con l'accusa di aver rapinato una banca a Casale Monferrato, fatto avvenuto il 15 gennaio 1957. Il 12 aprile 1960, Gogliardo non ottiene risultati dalla richiesta di revisione del processo. Inizialmente \u00e8 detenuto nel carcere di Lucca ed in seguito \u00e8 trasferito ala carcere di Lecce e quindi a Portolongone, dove viene posto in isolamento per 13 mesi.\nViene liberato il 30 marzo 1974. Uscito, torna nella sua Carrara e apre il Circolo Culturale Anarchico, che diventa ben presto un punto di riferimento per tutto il movimento. \u00c8 uno dei promotori della lotta di indirizzo ambientalista per la chiusura della fabbrica di pesticidi Farmoplant esistente presso Avenza all'interno della Zona Industriale Apuana. \u00c8 inoltre fra gli organizzatori dell'occupazione del Germinal, sede storica degli anarchici ottenuta dopo la Resistenza,\ncontro lo sfratto imposto per motivi di speculazione edilizia sull'edificio e, soprattutto, \u00e8 l'ideatore e il promotore della Biblioteca Archivio Germinal\nLa raccolta di manifesti e il fondo librario sono conservati presso la Biblioteca Archivio Germinal.\n\u00c8 deceduto il 29 luglio 2000 nella sua citt\u00e0 natale, dove riposa nel cimitero di Turigliano, a cento anni precisi dopo l'attentato fatto da Gaetano Bresci."}
{"id": "109522", "revid": "9733", "url": "https://it.wikipedia.org/wiki?curid=109522", "title": "Goliardo Fiaschi", "text": ""}
{"id": "109525", "revid": "287204", "url": "https://it.wikipedia.org/wiki?curid=109525", "title": "Vitaliano Brancati", "text": "Biografia.\nNato a Pachino, in provincia di Siracusa, il 24 luglio 1907 da una famiglia non aliena da interessi letterari - sia il nonno che il padre erano stati autori di novelle e di poesie - comp\u00ec gli studi inferiori a Modica dove visse dal 1910 al 1919 e quelli superiori a Catania dove si trasfer\u00ec con la famiglia nel 1920. Nella citt\u00e0 etnea frequent\u00f2 la facolt\u00e0 di Lettere presso la locale universit\u00e0, laureandosi nel 1929 con una tesi su Federico De Roberto; successivamente insegn\u00f2 per diversi anni a Caltanissetta nell'Istituto Magistrale, frequentato in quegli anni da Leonardo Sciascia che per\u00f2 non fu suo alunno.\nSuccessivamente si trasfer\u00ec a Roma dove, oltre a insegnare, inizia l'attivit\u00e0 di giornalista, dapprima per il quotidiano \"Il Tevere\" e, in seguito, dal 1933 in poi, per il settimanale letterario \"Quadrivio\".\nLa sua formazione giovanile viene segnata da un'ideologia irrazionalista che entra in crisi quando da Catania si trasferisce a Roma dove ha modo di frequentare intellettuali crociani e democratici che gli aprono un orizzonte culturale europeo.\nLe opere di regime e la crisi politica.\nLa sua attivit\u00e0 letteraria inizia con opere \"di regime\" e pertanto animate da intenti propagandistici di stampo fascista come il dramma in versi \"Fedor\" del 1928, i drammi \"Everest\" del 1931 e \"Piave\" del 1932 e il romanzo \"L'amico del vincitore\". Nel 1934 pubblica il romanzo \"Singolare avventura di viaggio\" dove appaiono per la prima volta i temi legati ai problemi dell'esistenza e all'erotismo.\nIn seguito al contatto con Alvaro, Moravia e altri scrittori di quel periodo, proprio nel 1934, Brancati, matura la sua crisi politica, si distacca dalle posizioni fasciste e disconosce i suoi scritti giovanili per lo pi\u00f9 improntati all'ideologia dell'azione. Tornato a Catania si dedica all'insegnamento e nello stesso tempo collabora al settimanale \"Omnibus\" di Leo Longanesi fino al 1939 quando la rivista viene soppressa da parte del regime fascista. Nel 1943 le sue corrispondenze per \"Omnibus\" sono raccolte nel volume \"I piaceri\".\nIl nuovo periodo letterario.\nSi dedica all'insegnamento fino al 1941, anno in cui ritorna a Roma e pubblica \"Gli anni perduti\", da lui stesso considerato il suo primo vero romanzo, di carattere comico-simbolico ispirato a Gogol e a Cechov nel quale si avverte chiaramente l'allontanamento dall'ideologia fascista e l'amarezza verso la realt\u00e0 storico-politica del suo tempo. \nSeguono i romanzi di maggior successo come la farsa spregiudicata \"Don Giovanni in Sicilia\" pubblicato nel 1941 (da cui verr\u00e0 tratto il film omonimo), il racconto tragicomico di un'impotenza sessuale \"Il bell'Antonio\" nel 1949 e il romanzo rimasto incompiuto e pubblicato postumo (1959), \"Paolo il caldo\", storia di un'ossessione erotica alla quale si intreccia una lucida analisi del costume politico e culturale del dopoguerra.\nIl matrimonio.\nNel 1942 conosce, al teatro dell'Universit\u00e0, l'attrice Anna Proclemer con la quale inizia una relazione che sfocer\u00e0 nel 1947 nel matrimonio. Da lei avr\u00e0 una figlia, Antonia (nata nel 1947).\nIl cinema, il teatro e la censura.\nNotevole il suo ruolo anche in ambito teatrale e cinematografico. Per il grande schermo Brancati scrive nel 1951 la sceneggiatura di \"Signori, in carrozza!\", de \"L'arte di arrangiarsi\" diretto da Luigi Zampa, nel 1952 \"Altri tempi\" con la regia di Alessandro Blasetti, nel 1951 \"Guardie e ladri\" di Mario Monicelli, nel 1954 \"Dov'\u00e8 la libert\u00e0...?\" e \"Viaggio in Italia\" con la regia di Roberto Rossellini.\nMa pellicole sono tratte anche da alcune sue opere narrative. \u00c8 il caso di \"Anni difficili\" (1947) di Luigi Zampa tratto dalla novella \"Il vecchio con gli stivali\" e per il quale lo stesso Brancati collabor\u00f2 alla sceneggiatura. Il film diede inizio a un filone di pellicole di satira politica che furono inizialmente osteggiate dalla censura. Nel 1960 viene tratto dall'omonimo romanzo il film \"Il bell'Antonio\" del regista Mauro Bolognini con Marcello Mastroianni e Claudia Cardinale e nel 1973 \"Paolo il caldo\" diretto da Marco Vicario e interpretato da Giancarlo Giannini e Ornella Muti.\nNel 1952 la censura colpisce ancora pi\u00f9 duramente il teatro di Brancati con il divieto di rappresentare uno dei suoi migliori lavori teatrali, \"La governante\", dramma di un'omosessualit\u00e0 femminile. Nello stesso anno lo scrittore, prendendo spunto dal divieto di rappresentare il suo lavoro teatrale, scrive un pamphlet dal titolo \"Ritorno alla censura\" nel quale egli afferma i diritti del teatro ad esprimersi e dove ripropone la sua poetica del comico ispirata a un forte realismo classico. In questo periodo collabora all\"'L'Europeo\" di Arrigo Benedetti e al \"Tempo\" di Renato Angiolillo. Partecipa a un congresso per la libert\u00e0 a Parigi e manifesta la sua avversit\u00e0 nei confronti di ogni dittatura, sia di destra che di sinistra.\nLa separazione e la morte.\nSeparatosi dalla moglie nel 1953, Vitaliano Brancati mor\u00ec il 25 settembre 1954, in seguito all'operazione fatta a Torino da un chirurgo di chiara fama, il professor Achille Mario Dogliotti. L'operazione aveva lo scopo di asportare una cisti dermoide a carattere benigno che Brancati portava fin dalla nascita e che si era ingrossata a dismisura, ma il cuore non resse all'anestesia.\nL'opera.\nBrancati si impose all'attenzione della critica e del pubblico nel 1941 con \"Don Giovanni in Sicilia\".\nDon Giovanni in Sicilia.\nIn questo romanzo lo scrittore descrive un aspetto della vita in una grossa citt\u00e0 siciliana - Catania - che fa da vivace sfondo alla vita di giovani benestanti sempre in cerca di avventure amorose e che trascorrono il tempo a immaginare avventure erotiche e viaggi in celebri luoghi che si concludono sempre in modo deludente. Vengono narrate avventure e sogni del protagonista Giovanni Percolla dall'infanzia fino all'et\u00e0 adulta, quasi sempre in compagnia degli amici Muscar\u00e0 e Scannapieco.\nIl terzetto \u00e8, come in una vorticosa passione, continuamente alla ricerca di piacere che solo l'abito femmineo pu\u00f2 dare. All'intera vicenda pu\u00f2 essere data una lettura \"kierkegardiana\", poich\u00e9 come nel pensiero del filosofo danese, nell'opera di Brancati vi \u00e8 un salto dalla \"vita estetica\" a quella \"etica\", il tutto provocato dalla disperazione. Infatti Giovanni, divenuto adulto, conosce Ninetta, donna alla quale decide di consacrare la propria esistenza spinto dalla coscienziosa consapevolezza della futilit\u00e0 della vita condotta fino ad allora. Sar\u00e0 la vita di Milano a permettere poi a Giovanni di saltare dalla dimensione estetica a quella etica.\nSi tratta a prima vista di un quadro ironico e divertente della provincia italiana dove vengono messe in evidenza le velleit\u00e0 maschiliste, i vagheggiamenti erotici e tutte quelle forme di megalomania che vanno sotto il nome di \"gallismo\". In realt\u00e0 l'opera va oltre la dimensione provinciale che viene assunta da Brancati come esempio della societ\u00e0 italiana del tempo, piena di faciloneria, velleitarismo e sogni di grandezza. Brancati crea delle \"macchiette\" nascondendo una vocazione di saggista e di osservatore attento degli atteggiamenti degli uomini in un preciso contesto storico. Lo stile dell'opera \u00e8 scanzonato e beffardo, la scrittura agilissima e pervasa di sana e vigorosa sensualit\u00e0.\nIl bell'Antonio.\nGli anni che trascorsero tra il \"Don Giovanni\" e \"Il bell'Antonio\" non furono anni facili, ma Brancati, appena fu possibile, riprese a pubblicare bozzetti, racconti, composizioni teatrali, trovandosi trasportato dalla satira politica. Con \"Il bell'Antonio\", pubblicato nel 1949, lo scrittore riprende i motivi del \"Don Giovanni\" producendo un romanzo corale: nel descrivere un ambiente cittadino effettivamente riconoscibile nella Catania di quegli anni, delinea un contesto che assomiglia a una grande commedia antica e che rappresenta, in fatto di \"orchestrazione\", un grande progresso nei confronti del \"Don Giovanni\". Per il \"Bell'Antonio\", Brancati ricever\u00e0, nel 1950 il Premio Bagutta.\nPaolo il caldo.\nNel 1955, un anno dopo la morte, venne pubblicato il romanzo \"Paolo il caldo\". La sua pubblicazione era stata autorizzata dall'autore in una nota scritta due giorni prima di morire nella quale avvertiva che il libro era rimasto incompiuto degli ultimi due capitoli. Nonostante il romanzo ci sia pervenuto non concluso, si avverte subito che esso non \u00e8 inferiore ai precedenti e soprattutto che l'idea della vita, in esso espressa, \u00e8 profondamente cambiata da quella che animava i romanzi precedenti.\nSe nel Don Giovanni lo slancio sensuale era pieno di allegria e nel Bell'Antonio la vicenda aveva ancora una sostanziale intonazione burlesca, nel Paolo il Caldo le cose cambiano e la sensualit\u00e0 di Paolo Castorini ha qualcosa di ossessivo e tragico. Anche in questo romanzo la forma \u00e8 limpidissima anche se si nota, al confronto con gli altri due libri, una maggiore propensione all'analisi e al discorso indiretto.\nIl mondo dei romanzi.\nIl mondo davanti al quale ci pone Brancati \u00e8 un mondo morale concreto e organico dal quale egli contempla e giudica gli uomini che lo circondano facendo cos\u00ec nascere la sua satira politica e quella della vita provinciale. Il mondo appare cos\u00ec dominato da personaggi dalla testa vuota, vanagloriosi seduttori di donne e di imperi che appartengono alla schiera dei vanitosi, prepotenti e oppressori, sia in politica che in amore.\nBrancati, che si \u00e8 sviluppato come scrittore nel periodo che va dal 1930 al 1942, trae questa visione del mondo dalla sua esperienza di uomo, nato e vissuto nel Ventennio fascista, in un periodo decisivo della vita italiana fatto di esaltazioni e speranze deluse. Dalla Sicilia Brancati riesce a trarre non solo la forza della concretezza artistica, ma anche a rompere con gli schemi letterari e culturali di Verga e Pirandello."}
{"id": "109526", "revid": "1026699", "url": "https://it.wikipedia.org/wiki?curid=109526", "title": "Ignazio Buttitta", "text": "Biografia e opere.\nTra i poeti contemporanei che hanno scelto di esprimersi in siciliano, Buttitta \u00e8 il pi\u00f9 conosciuto, sia in Sicilia che nel resto d'Italia. La sua Opera traduce in versi un intero secolo di storia sociale, politica, intellettuale della Sicilia, esplicitamente impegnandosi e radicandosi nelle cause e nelle conseguenze del disagio economico delle classi subalterne. Buttitta ha vissuto in prima linea: le lotte contadine, le due guerre, l'antifascismo, la lotta contro la mafia e la classe politica post-bellica. Egli concepisce con chiarezza\u00a0\u2013 e viveva con determinazione\u00a0\u2013 la letteratura come visione che si fa ragione, coscienza dell'ascoltatore, del lettore; quindi, progetto da agire nella realt\u00e0.\nIgnazio Buttitta nasce a Bagheria, provincia di Palermo, il 19 settembre 1899 da una famiglia di commercianti. Maschio di una coppia di gemelli, viene dato a balia e trascorre un'infanzia travagliata, di cui rimane eco nella sua poesia. Sin da ragazzo, conseguita la licenza elementare, lavora nella salumeria del padre. Nel 1917 \u00e8 chiamato alle armi e con \"i ragazzi del 99\" partecipa alla difesa del Piave.\nRitornato in Sicilia, frequenta Giuseppe Pipitone Federico, Luigi Natoli, Giuseppe Nicolosi Scandurra e numerosi altri poeti e intellettuali del tempo. Nel 1922 \u00e8 tra i fondatori del circolo di cultura \u00abFilippo Turati\u00bb, che pubblica il foglio settimanale \u00abLa povera gente\u00bb. Il Primo maggio del 1922, il Circolo promuove una grande manifestazione per ottenere la giornata lavorativa di otto ore. Il 15 ottobre dello stesso anno, vigilia della Marcia su Roma, Buttitta \u00e8 a capo di una sommossa popolare contro l'irrigidimento del dazio comunale, che gli costa l'arresto insieme ad altri collaboratori del settimanale. Nel 1924, in occasione delle elezioni politiche, presenta la lista del Partito Socialista, ma aderisce immediatamente dopo al Partito Comunista, in cui milita fino a lungo. Nel 1923 esce la sua prima raccolta di versi dialettali: Sintimintali, e nel 1928 il poemetto Marabedda. Amico di Vincenzo De Simone, frequenta Alessio Di Giovanni, Filippo Fichera, Antonio Negri, Giuseppe Pedalino. Dal 1927 \u00e8 condirettore, insieme a Giuseppe Ganci Battaglia e Vincenzo Guarnaccia, del mensile palermitano di letteratura dialettale \u00abLa trazzera\u00bb, che viene soppresso nel 1929 dal Regime. Allargato il commercio paterno, conosce in treno la sua futura sposa Angela Isaja, una maestra elementare, da cui ha quattro figli. Fra di essi, Antonino Buttitta morto nel 2017, noto antropologo ed esponente di spicco del Partito Socialista Italiano, e Pietro, famoso giornalista e scrittore, morto nel 1994.\nIn questi anni, le sue poesie compaiono nel quindicinale isolano \u00abIl Vespro Anarchico\u00bb, che sotto la guida di Paolo Schicchi conduce una veemente campagna antifascista; poi, in fogli clandestini.\nNel 1943 decide di trasferirsi a Codogno, in Lombardia. L'invasione della Sicilia da parte degli Alleati gli impedisce di ritornare all'Isola per salvare quel che resta della sua attivit\u00e0 commerciale. Costretto a rimanere in Lombardia, si impegna attivamente nella lotta partigiana nelle Brigate Matteotti, di ispirazione socialista, attraverso cui si riavvicina al PSI, e viene due volte arrestato. Dopo la Liberazione, pu\u00f2 finalmente tornare in Sicilia. Qui trova i suoi magazzini e la sua casa saccheggiati. Decide quindi di tornare in Lombardia, dove lo attendono la moglie ed i figli. Esercita l'attivit\u00e0 di rappresentante. In Lombardia, ha la possibilit\u00e0 di frequentare assiduamente Salvatore Quasimodo ed Elio Vittorini. Di Quasimodo \u00e8 la traduzione della raccolta Lu pani si chiama pani, edita nel 1954. Solo a met\u00e0 degli anni cinquanta, rientra definitivamente in Sicilia, stabilendosi nel suo paese natale. Affidata l'attivit\u00e0 commerciale a terzi, pu\u00f2 finalmente dedicarsi intensamente alla produzione poetica e portare la sua poesia fra la gente.\nLa poesia di Buttitta \u00e8 fatta per essere recitata e cantata. Sono state numerosissime le sue recite in Sicilia e nel mondo. Nel 1956, in occasione del III Congresso Nazionale di Cultura Popolare, viene pubblicato il \"Lamentu pi la morti di Turiddu Carnivali\", noto anche per l'interpretazione che ne ha dato il cantastorie Ciccio Busacca, e nel 1963 la raccolta \"Lu trenu di lu suli\", contenente anche il poemetto \"La vera storia di Salvatore Giuliano\". Nel 1963 comincia la sua collaborazione con la casa editrice Feltrinelli. Per i tipi dell'editrice milanese saranno date alle stampe le raccolte \"La peddi nova\" (1963), \"La paglia bruciata\" (1968), \"Io faccio il poeta\" (1972), \"Il poeta in piazza\" (1974), \"Pietre nere\" (1983). Nel 1982 compare il volume \"Prime e nuovissime\", che raccoglie molti dei suoi primi componimenti. Buttitta si \u00e8 dedicato anche al teatro. Ha realizzato insieme a Giorgio Strehler lo spettacolo Pupi e cantastorie di Sicilia, rappresentato a Milano nel 1956. Ha scritto \"Portella della Ginestra\" e \"Il Patriarca\" (1958). Successivamente ha rielaborato la \u00abvastasata\u00bb in tre atti di autore ignoto \"Lu curtigghiu di li Raunisi\" (1975), e composto nel 1986 \"Colapesce\".\nNel 1972 gli \u00e8 stato assegnato il Premio Viareggio. Nel 1980 gli \u00e8 stata conferita, presso la Facolt\u00e0 di Magistero dell'Universit\u00e0 di Palermo, la Laurea \"honoris causa\" in materie letterarie. Le poesie di Buttitta sono state tradotte in Francia, Spagna, Grecia, Romania, Cina, Russia.\nIn sua memoria, il figlio Antonino diede vita alla \"Fondazione \"Ignazio Buttitta\"\", tuttora attiva."}
{"id": "109527", "revid": "1543377", "url": "https://it.wikipedia.org/wiki?curid=109527", "title": "Vincenzo Consolo", "text": "Biografia.\nNasce a Sant'Agata di Militello, in provincia di Messina, il 18 febbraio 1933 da genitori originari di San Fratello. Dopo le scuole superiori, si iscrive alla facolt\u00e0 di Giurisprudenza dell'Universit\u00e0 Cattolica di Milano, ma si laurea, con una tesi in filosofia del diritto, all'Universit\u00e0 di Messina, dopo aver assolto il servizio militare. Conclusi gli studi universitari, ritorna in Sicilia, dove si dedica all'insegnamento nelle scuole agrarie. Nel 1963 esordisce con il suo primo romanzo, \"La ferita dell'aprile\", squarcio sulla vita di un paese siciliano movimentato dalle lotte politiche dei primi anni del dopoguerra.\nI suoi riferimenti umani e letterari, in quella stagione, sono lo scrittore Leonardo Sciascia e il poeta Lucio Piccolo. Da Sciascia coglier\u00e0 un certo atteggiamento da \u00abscrittore impegnato\u00bb, riscontrabile pi\u00f9 che altro nelle interviste o nelle conferenze pubbliche. Nel 1968, avendo vinto un concorso alla RAI, si trasferisce a Milano, dove ha vissuto e lavorato fino alla sua morte, svolgendo un'intensa attivit\u00e0 giornalistica, con lunghi soggiorni nel paese d'origine. Nel 1975 segue come inviato a Trapani del quotidiano \"L'Ora\" (con cui collabora dal 1964) il processo al \"Mostro di Marsala\".\nLa vera rivelazione arriva nel 1976, con \"Il sorriso dell'ignoto marinaio\", singolare ricostruzione di alcuni eventi svoltisi nel nord della Sicilia al passaggio dal regime borbonico a quello unitario e culminati nella sanguinosa rivolta contadina di Alcara Li Fusi nel maggio 1860.\nUn anno dopo, nel 1977, Consolo diviene consulente editoriale della Einaudi per la narrativa italiana, insieme, tra gli altri, a Italo Calvino e Natalia Ginzburg.\nTra le altre sue opere principali: \"Retablo\" (1987), \"Nottetempo, casa per casa\" (1992), \"L'olivo e l'olivastro\" (1994), \"Lo spasimo di Palermo\" (1998), \"Di qua dal faro\" (2001). Tra i racconti: Le pietre di Pantalica (1988), \"Per un po' d'erba ai limiti del feudo\" (in \"Narratori di Sicilia\" a cura di L. Sciascia e S. Guglielmino, 1967), \"Un giorno come gli altri\" (in \"Racconti italiani del Novecento\" a cura di E. Siciliano, 1983), il racconto teatrale \"Lunaria\" (1985), \"Catarsi\" (1989).\nNel 2007 ha ricevuto la laurea honoris causa in Filologia moderna dall'Universit\u00e0 di Palermo (nella stessa giornata, insieme a Luigi Meneghello). La sua ultima opera \u00e8 \"Il corteo di Dioniso\" (2009). Insieme a vari premi ricevuti nel corso degli anni, ha vinto nel 1992, con \"Nottetempo, casa per casa\", il prestigioso Premio Strega e nel 1994 il Premio Internazionale Unione Latina per l'insieme della sua opera. I suoi libri sono stati tradotti in francese, inglese, tedesco, spagnolo, portoghese, olandese, polacco, catalano e arabo. Muore il 21 gennaio 2012 a Milano all'et\u00e0 di 78 anni, dopo una lunga malattia.\nCollaborazioni.\nNumerose le collaborazioni con giornali e riviste."}
{"id": "109528", "revid": "838137", "url": "https://it.wikipedia.org/wiki?curid=109528", "title": "Glechoma hederacea", "text": "Ledera terrestre (nome scientifico \"Glechoma hederacea\" ) \u00e8 una piccola pianta perenne erbacea dai delicati fiori labiati appartenente alla famiglia delle Lamiaceae.\nEtimologia.\nIl nome generico (\"Glechoma\"), che si trova per la prima volta negli scritti di Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, pu\u00f2 essere tradotto dal greco (\"glechon\") con \u201cpuleggio\u201d col quale normalmente si indica una variet\u00e0 di menta, forse il \"penny-royal\", Mentha pulegium. L'epiteto specifico (\"hederacea\") potrebbe derivare da \u201caderire\u201d (in questo caso si fa riferimento al caratteristico portamento dell'edera).\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 578. 1753\" del 1753.\nDescrizione.\nL'altezza delle piante varia da 10 a 30\u00a0cm. La forma biologica \u00e8 emicriptofita reptante (H rept), ossia sono piante erbacee e perenni, con gemme svernanti al livello del suolo e protette dalla lettiera o dalla neve. Mostrano inoltre un accrescimento aderente al suolo con carattere strisciante. Le piante sono poco odorose.\nRadici.\nLe radici sono del tipo stolonifero e secondarie da rizoma.\nFusto.\nI fusti sono a sezione quadrangolare (a causa della presenza di fasci di collenchima posti nei quattro vertici) e pi\u00f9 o meno pubescenti; sono striscianti e radicanti ai nodi dai quali possono spuntare o dei rametti eretti e fertili con dei fiori, oppure altri fusti con portamento strisciante dai quali l'anno seguente possono generarsi altri rami fertili (con fiori): in definitiva delle nuove piante. La base dei fusti \u00e8 violacea.\nFoglie.\nLa disposizione delle foglie lungo il fusto \u00e8 opposta e sono picciolate e senza stipole. Il bordo \u00e8 crenato e la lamina \u00e8 reniforme, cordata o cuoriforme. Le foglie superiori sono progressivamente sessili. Il colore \u00e8 verde e tutta la pagina superiore \u00e8 cosparsa di piccole venature che le danno una fisionomia rugosa ed \u00e8 pubescente. La consistenza delle foglie \u00e8 molle. Lunghezza del picciolo delle foglie basali: 3,5 \u2013 4\u00a0cm. Lunghezza del picciolo delle foglie superiori: 0,8 - 1,8\u00a0cm. Dimensione della lamina: larghezza 20 \u2013 35\u00a0mm; lunghezza 18 \u2013 30\u00a0mm. \nInfiorescenza.\nL'infiorescenza \u00e8 formata da verticillastri ascellari di 2 \u2013 3 fiori. I fiori sono disposti pi\u00f9 o meno unilateralmente. Insieme ai fiori sono presenti delle foglie normali e non delle brattee \u2013 possono invece essere presenti delle bratteole (queste ultime sono molto pi\u00f9 piccole delle brattee - lunghe 1\u00a0mm - e generalmente sono uniche alla base di ogni fiore). Il peduncolo \u00e8 circondato da un anello di peli bianchi patenti. Lunghezza del peduncolo: 1 \u2013 2\u00a0mm. Dimensione delle bratteole: 1 \u2013 1,5\u00a0mm.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Lunghezza dei fiori: 12 \u2013 22\u00a0mm.\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. I semi sono sprovvisti di endosperma.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Glechoma\" \u00e8 descritto nella trib\u00f9 Mentheae (sottotrib\u00f9 Nepetinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nNelle vecchie trattazioni botaniche la pianta di questa voce \u00e8 inserita all'interno del genere \"Nepeta\" , chiamato comunemente \"gattaia\". In effetti le differenze tra le specie dei due generi (\"Glechoma\" e \"Nepeta\") sono minime: il lobo mediano del labbro inferiore della corolla delle \u201cNepeta\u201d \u00e8 concavo, inoltre le foglie (sempre delle \"Nepeta\") poste all'ascella dei fiori sono trasformate in brattee.\nIl numero cromosomico di \"G. hederacea\" \u00e8: 2n = 18 e 36.\nVariabilit\u00e0 e specie simili.\nQuesta pianta \u00e8 polimorfa nella pubescenza (si possono avere individui quasi glabri oppure quasi tomentosi) e nel calice (soprattutto nella dimensione dei denti calicini). Le due specie presenti nella flora spontanea italiana sul continente (\"G. hederacea\" e \"G. hirsuta\") non sempre dai vari Autori sono presentate come due specie distinte. Nel caso di pubescenza accentuata la specie \"G. hederacea\" pu\u00f2 facilmente essere confusa con la specie \"G. hirsuta\". In realt\u00e0 una caratteristica abbastanza significativa di disambiguazione sono i denti del calice (molto allungati nella seconda specie).\nIn Italia (Sardegna) \u00e8 presente anche la specie \"Glechoma sardoa\" - Ellera terrestre di Sardegna: si distingue per i denti del calice (alla base sono larghi fino a 2\u00a0mm) e per la scarsa pelosit\u00e0 in generale della pianta.\nIbridi.\nQuesta pianta pu\u00f2 ibridarsi con la specie \"Glechoma sardoa\" B\u00e8g. (Ellera terrestre di Sardegna), ma solamente in Corsica dove le due specie coesistono; pi\u00f9 facile \u00e8 l'ibridazione tra le due specie continentali \"G. hederacea\" e \"G. hirsuta\" in quanto spesso crescono in zone comuni. Con la specie \"Glechoma hirsuta\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nL\"edera terrestre\" viene coltivata soprattutto a scopo ornamentale, ma le sono talvolta attribuiti anche valori culinari o terapeutici. \nCucina.\nIn alcune zone le giovani foglie vengono messe nell'insalata per aromatizzarla. Con le foglie si possono fare anche degli infusi tipo t\u00e8. \u00c8 inoltre una delle erbe del \u201cThe svizzero\u201d. Nel passato in Inghilterra veniva usata nella fermentazione della birra.\nAltre notizie.\nL\"edera terrestre\" in altre lingue \u00e8 chiamata nei seguenti modi:"}
{"id": "109529", "revid": "254059", "url": "https://it.wikipedia.org/wiki?curid=109529", "title": "Enzo di Svevia", "text": "Biografia.\nEnzo era il figlio naturale legittimato di Federico II di Svevia e di Adelaide di Urslingen. I suoi genitori si sarebbero conosciuti nel castello di Haguenau, una delle residenze preferite dall'imperatore, ma si ritiene che possa essere nato nella ghibellina Cremona dove la madre potrebbe aver preso residenza. Il suo vero nome, \"Heinrich\", venne abbreviato in \"Heinz\" (lat. \"Encius\", italianizzato in \"Enzio\" o in \"Enzo\"), per distinguerlo dal fratellastro Enrico, primogenito legittimo e figlio di Costanza d'Aragona.\nValoroso cavaliere, molto bello e colto, fu \u2013 con il fratellastro Manfredi \u2013 prediletto dal padre, che di lui ebbe a dire: \u00abnella figura e nel sembiante il nostro ritratto\u00bb.\nSoprannominato \"il Falconello\" per la grazia e il valore (ma soprattutto per la rapidit\u00e0, l'audacia e forse anche la crudelt\u00e0 delle sue azioni militari), amava, come il padre, la falconeria e aveva numerosi interessi culturali.\nRe di Torres e di Gallura.\nDopo essere stato investito cavaliere a Cremona (1238), nell'ottobre di quell'anno spos\u00f2, per interessi dinastici, Adelasia, sorella del giudice turritano Barisone III e vedova del sovrano di Gallura Ubaldo Visconti, divenendo nominalmente \"rex Turrium et Gallurae\" e in realt\u00e0 solo signore del giudicato di Torres, bench\u00e9 il padre imperiale gli attribuisse il titolo fittizio di re di Sardegna. Il papa Gregorio IX, che aveva la giurisdizione nominale dell'isola, scomunic\u00f2 per questa nomina Federico II e inizi\u00f2 cos\u00ec una lunga serie di battaglie che Enzo fronteggi\u00f2 da protagonista e per cui venne anch'egli scomunicato.\nFederico II richiama Enzo nella penisola.\nSposatosi con Adelasia nella chiesa di Santa Maria del Regno in Ardara, Enzo convisse con lei nel palazzo giudicale, ma pi\u00f9 spesso risiedette da solo a Sassari in un palazzo che pi\u00f9 tardi sar\u00e0 conosciuto come la \"domus domini regis Henthii\". Dopo pochi mesi, tuttavia, fu richiamato nella penisola italiana dal padre, che il 25 luglio 1239 lo nomin\u00f2 vicario imperiale (\"Sacri Imperii totius Italiae legatus generalis\"): il giovane re diveniva cos\u00ec figura di riferimento dei ghibellini italiani e protagonista dello scontro che infuriava nell'Italia centro-settentrionale tra l'Impero, i Comuni e il Papato.\nNel giudicato di Torres egli nomin\u00f2 alcuni vicari, fra cui il potente sassarese Michele Zanche (la notizia, per\u00f2, non \u00e8 documentata), posto da Dante, nell'Inferno, tra i barattieri. Adelasia, nel 1246, fece sciogliere, per adulterio, il matrimonio dal papa: Enzo, per\u00f2, si considerer\u00e0 re di Torres fino alla morte.\nEnzo, dunque, strapp\u00f2 alla Chiesa le citt\u00e0 della marca d'Ancona (Iesi, Macerata, Osimo) che i papi avevano incamerato durante la minore et\u00e0 di Federico II; si rivolse poi ai comuni guelfi di Romagna, nel 1240 partecip\u00f2 all'assedio di Ravenna e a quello di Faenza.\nIl 3 maggio 1241, col supporto delle flotte pisana e siciliana, Enzo cattur\u00f2 nei pressi dell'isola del Giglio (vedi Battaglia dell'Isola del Giglio) i cardinali francesi e inglesi che erano stati invitati a Roma da papa Gregorio IX per il Concilio che avrebbe dovuto deporre l'imperatore. Nel 1242 fu impegnato in una serie di scorrerie nel milanese e nel piacentino; ferito ad una coscia, si ritir\u00f2 a Cremona e da qui prosegu\u00ec le sue campagne in Lombardia: nel 1243 si rec\u00f2 a Vercelli, poi in soccorso di Savona assediata dai genovesi, quindi avanz\u00f2 verso Milano e infine, col fratellastro Manfredi, in direzione di Piacenza.\nNel frattempo a Lione papa Innocenzo IV deponeva Federico II e scomunicava ancora una volta il re Enzo (7 luglio 1245). L'imperatore decise allora di attaccare Milano: durante uno scontro vittorioso a Gorgonzola Enzo fu catturato e rinchiuso, ma venne presto liberato dalle truppe imperiali. L'anno dopo comp\u00ec ancora scorrerie nel piacentino e in Piemonte. Nel 1247, mentre Federico assediava Parma, Enzo ebbe il compito di controllare i movimenti dei guelfi nella pianura padana e accerchi\u00f2, assieme alle truppe di Ezzelino da Romano, il castello di Quinzano, presso Verolanuova, per poi abbandonarlo. Ma nel febbraio 1248, alla notizia della sconfitta di Vittoria presso Parma ritorn\u00f2 a Cremona e assunse la podesteria della citt\u00e0: in quel tempo spos\u00f2 una nipote di Ezzelino da Romano, di cui si ignora il nome.\nLa battaglia di Fossalta e prigionia a Bologna.\nNel febbraio 1249 asserragli\u00f2 ed espugn\u00f2 il castello di Rolo. Poi, in primavera, avendo i guelfi di Bologna attaccato Modena, si mosse in suo soccorso, dirigendosi verso il fiume Panaro. Il 26 maggio 1249 in localit\u00e0 Fossalta le sue truppe furono sorprese ai fianchi dalla cavalleria bolognese e costrette a ritirarsi precipitosamente; alle porte di Modena, Enzo fu disarcionato dai nemici e catturato insieme a milleduecento fanti e quattrocento cavalieri. Rinchiuso prima nei castelli di Castelfranco e Anzola dell'Emilia, fu poi condotto il 24 agosto a Bologna e imprigionato nel nuovo palazzo del comune adiacente a Piazza Maggiore, che poi fu detto per questo Palazzo Re Enzo. Mentre buona parte dei prigionieri otteneva la libert\u00e0 dietro il pagamento di un riscatto, per Enzo la prigionia si trasform\u00f2 in reclusione a vita: i bolognesi infatti rifiutarono irritualmente qualsiasi proposta di riscatto da parte dell'imperatore, che nel frattempo nel dicembre 1250 moriva, lasciando sospese le gi\u00e0 difficili trattative.\nMalgrado fosse costretto alla prigionia, gli fu concessa una vita abbastanza agiata, allietata dalla poesia e dalla compagnia delle dame. In questo periodo, secondo una recente ipotesi, Enzo avrebbe curato personalmente la redazione in sei libri del \"De arte venandi cum avibus\" di Federico trasmessa dal testimone pi\u00f9 antico, lo splendido manoscritto conservato a Bologna nella Biblioteca Universitaria e databile alla seconda met\u00e0 del XIII secolo.\nLa morte di Enzo.\nDopo ventitr\u00e9 anni di prigionia mor\u00ec a Bologna il 14 marzo 1272 e fu sepolto presso la basilica di San Domenico con splendidi onori a spese del comune di Bologna. Sono state effettuate tre ricognizioni al sepolcro (1376, 1586, 1731): dopo l'ultima, la cassetta contenente le ossa di Enzo \u2013 rinvenuto con corona, spada e speroni \u2013 fu di nuovo chiusa dietro il muro e ivi collocata la lapide, con il ritratto, che tuttora si vede.\nIn una recente conferenza tenutasi a Bologna le vicende della sepoltura di Enzo hanno permesso di identificare con esattezza le vicissitudini del sarcofago e cosa potrebbe ivi essere contenuto dall'ultima apertura avvenuta nel 1690.\nDiscendenza.\nEnzo ebbe solo figli naturali che ricord\u00f2 nel proprio testamento:\nSecondo una leggenda, per\u00f2, il 4 maggio del 1252 a Viadagola, dall\u2019unione di una bella contadina indigena e Re Enzo (prigioniero a Bologna nel famoso e omonimo palazzo), sarebbe nato il capostipite della famiglia Bentivoglio (dominante la Bologna del XV secolo) che vanter\u00e0 da lui questa presunta discendenza.\nScuola siciliana.\nSi attribuiscono comunemente a Enzo quattro componimenti (due canzoni, un sonetto (\"Tempo vene che sale a chi discende\"), e un frammento probabilmente di canzone), riconducibili alla tradizione poetica della scuola siciliana, ascritti dai manoscritti che li tramandano a \"Rex Hentius\", \"Rex Enso\", \"lo re Enzo\".\n&lt;poem&gt;\n\"Alegru cori, plenu\"\n\"di tutta beninanza,\"\n\"suvvegnavi s'eu penu\"\n\"per vostra inamuranza;\"\n\"ch'il nu vi sia in placiri\"\n\"di lassarmi muriri talimenti,\"\n\"ch'iu v'amo di buon cori e lialmenti.\"\n&lt;/poem&gt;\nAlla Puglia, terra agognata dalla lontana prigionia, dedic\u00f2 alcuni versi:\n&lt;poem&gt;\n\"V\u00e0, canzonetta mia\"\n\"e saluta messere\"\n\"dilli lo mal ch'i'aggio\"\n\"quelli che m'\u00e0 'n bail\u00eca\"\n\"s\u00ec distretto mi tene\"\n\"ch'eo viver non por{r}aggio\"\n\"Salutami Toscana\"\n\"quella ched \u00e8 sovrana\"\n\"in c\u00fci regna tutta cortesia:\"\n\"e vanne in Puglia piana,\"\n\"la magna Capitana,\"\n\"l\u00e0 dov'\u00e8 lo mio core nott'e dia\"\n&lt;/poem&gt;\nAraldica.\nIl monaco benedettino e cronista inglese Matthew Paris, nella sua \"Historia Anglorum\", manoscritto medievale corredato da numerose miniature di carattere araldico o, comunque, prearaldico, attribuisce a Enzo un proprio stemma. L'insegna miniata dal Paris per il Re di Torres e di Gallura \u00e8 un'arme partita di verde e d'oro, con aquila bicipite di nero:\nDescrivendo tale stemma, lo storico tedesco Ernst Kantorowicz aggiunge che, in talune occasioni, a Enzo, sarebbe stata erroneamente attribuita un'arme recante la figure del leone. Tale inesatta associazione, specifica il Kantorowicz, troverebbe la propria origine nell'equivoco, generato da alcuni autori, che confusero Enzo con l'antire Enrico Raspe. Quest'ultimo, infatti, port\u00f2 l'insegna dei Ludovingi di Turingia, ovvero un leone maculato di rosso e d'argento in campo azzurro (o nero)."}
{"id": "109531", "revid": "10005", "url": "https://it.wikipedia.org/wiki?curid=109531", "title": "Glechoma ederacea", "text": ""}
{"id": "109532", "revid": "123676060", "url": "https://it.wikipedia.org/wiki?curid=109532", "title": "Nino Martoglio", "text": "Biografia.\nFiglio di un giornalista, Luigi, ex garibaldino, e di Vincenza Zappal\u00e0 Aradas, maestra elementare, a quattordici anni venne avviato agli studi nautici conseguendo poi il brevetto di capitano di lungo corso, ma prefer\u00ec darsi al giornalismo entrando nella redazione della \"Gazzetta di Catania\", quotidiano fondato dal padre. Discepolo di Giuseppe Borrello, fond\u00f2 nel 1889 un settimanale satirico scritto anche in lingua siciliana, il \"D'Artagnan\", sul quale pubblic\u00f2 anche sue poesie, poi raccolte nel volume \"Centona\".\nDi l\u00ec a poco si dedic\u00f2 con maggiore attenzione al teatro: nel 1901 cre\u00f2 la \"Compagnia Drammatica Siciliana\", del quale fanno gi\u00e0 parte attori come Giovanni Grasso, Virginia Balistrieri, Giacinta Pezzana e Tot\u00f2 Majorana, con l'intento di rendere famoso a livello nazionale il teatro dialettale siciliano: nell'aprile 1903 giunsero a esibirsi con successo a Milano. Dalla stagione 1907-1908 diventa direttore della formazione capitanata da Angelo Musco, con il quale instaura una proficua collaborazione artistica, sia lanciando autori nuovi (il ventunenne Pier Maria Rosso di San Secondo, con la sua \"Madre\" del 1908) sia con molte commedie da lui scritte, tra le quali le pi\u00f9 famose sono \"San Giovanni decollato\" (1908) e \"L'aria del continente\" (1910).\nNel 1910 fond\u00f2 a Roma la struttura stabile del primo \"Teatro Minimo\" presso il Teatro Metastasio, curando la regia di numerosi atti unici del repertorio italiano e straniero, e soprattutto incoraggiando e portando sulla scena le prime opere teatrali di Luigi Pirandello gi\u00e0 famoso come novelliere e scrittore (\"Lumie di Sicilia\" e \"La morsa\", entrambe del 1913). Insieme a Luigi Pirandello scrisse \"A Vilanza\" (La bilancia), e \"Cappidazzu pava tuttu\". Diresse numerosi allestimenti scenici; nel dicembre 1918 fond\u00f2 l'ultima sua compagine teatrale, la \"Compagnia del Teatro Mediterraneo\", attiva fino al 1920.\nDal 1913-14 si dedic\u00f2 anche al cinema. Dapprima collabor\u00f2 come soggettista con la \"Cines\", per la quale diresse anche \"Il romanzo\", nel quale recitarono il futuro prolifico regista Carmine Gallone e sua moglie Soava. In seguito divent\u00f2 direttore artistico della neonata \"Morgana Film\" di Roma (soltanto omonima di una analoga azienda di Catania), per la quale diresse i tre soli film prodotti da questa societ\u00e0: nel 1914 \"capitan Blanco\" tratto dal suo dramma \"U Paliu\" i cui esterni vennero girati in gran parte in Tripolitania appena conquistata dall'Italia come colonia, poi \"Sperduti nel buio\", dall'omonimo dramma di Roberto Bracco, che una parte della critica e degli storici del cinema considerarono - non senza dissensi da parte di altri - come un lontano antesignano nella corrente neorealista. Nel 1915 usc\u00ec \"Teresa Raquin\" tratto dal dramma omonimo di \u00c9mile Zola. Poi l'avventura della \"Morgana Film\" si chiuse a causa della guerra mondiale. Attualmente tutte queste pellicole sono perdute.\nTutta la sua opera \u00e8 caratterizzata, oltre che dal verismo e dalla bellezza dei paesaggi, anche da una forte contrapposizione tra ricchezza e povert\u00e0: fu il cantore dei lussuosi palazzi aristocratici e dei tuguri, dei caff\u00e8 di lusso di fine Ottocento e dei vicoli affollati. La sua fama si mantenne pressoch\u00e9 intatta fino alla fine degli anni trenta, con molte sue commedie trasposte anche sul grande schermo, nel frattempo diventato sonoro.\nMor\u00ec a 51 anni, precipitando nella tromba dell'ascensore dell'Ospedale Vittorio Emanuele II di Catania, dove era andato a visitare il figlio malato. Le circostanze dell'accaduto rimasero poco chiare, in quanto l'area dell'ospedale in cui venne ritrovato il cadavere era ancora in costruzione. Il fratello minore Giulio Martoglio (1882-1915) era gi\u00e0 morto, combattendo sul Carso durante la prima guerra mondiale. Le sue figlie, Vincenza e Angela, curarono un Fondo dove sono conservati tutti i suoi manoscritti."}
{"id": "109533", "revid": "88740", "url": "https://it.wikipedia.org/wiki?curid=109533", "title": "Giuseppe Pitr\u00e8", "text": "Noto soprattutto per il suo pionieristico lavoro nell'ambito del folclore siciliano, la museografia e la cultura materiale, fu il pi\u00f9 importante ricercatore e studioso di tradizioni popolari siciliane, nonch\u00e9 l'iniziatore degli studi folklorici in Italia. Giuseppe Cocchiara, etnologo e preside della Facolt\u00e0 di Lettere e Filosofia di Palermo nonch\u00e9 prosecutore della sua opera, disse di lui: \u00ab\u2026 la sua opera monumentale resta pietra miliare per la ricchezza e la vastit\u00e0 d'informazioni nel campo del folclore, in cui nessuno ha raccolto \u201ccome e quanto\u201d lo scrittore palermitano\u2026\u00bb.\nNella seconda met\u00e0 dell'Ottocento, apr\u00ec la via al lavoro di altri etnologi della scuola palermitana di etnologia (tra cui Giuseppe Cocchiara, Salvatore Salomone Marino ed altri), di cui \u00e8 indubbiamente il fondatore, oltrech\u00e9 esser stato d'ispirazione sia a Luigi Capuana, che nel suo repertorio trov\u00f2 materiale per le proprie fiabe, sia a Giovanni Verga, che si ispir\u00f2 a lui per le \u00abtinte schiette\u00bb e le particolari usanze del suo mondo di umili e perfino per argomenti specifici di alcune novelle come \"Guerra di Santi\". Rosa Balistreri inoltre music\u00f2 versi tradizionali presenti nei suoi studi per dar vita ad alcune canzoni popolari del suo repertorio. \nNel 1914 fu nominato senatore del Regno d'Italia. \nNegli anni ottanta (D.P.R. 27.05.1985 e D.P.R. 06.03.1986) lo Stato italiano, vista l'importanza delle sue opere, decise di finanziare una nuova realizzazione dell\"opera omnia\", in una \"Edizione Nazionale\" di tutti i suoi scritti, sulla base del precedente lavoro diretto da Giovanni Gentile negli anni '40.\nBiografia.\nGiuseppe Pitr\u00e8 nacque a Palermo in via Collegio di Maria al borgo (dove al numero civico 83 una lapide lo ricorda), rione Santa Lucia, il 22 dicembre 1841, da famiglia umile: il padre Salvatore, marinaio, mor\u00ec di febbre gialla a New Orleans nel 1847, mentre la madre, Maria Stabile, era anche lei figlia di marinai. Giovanissimo, prese parte nel 1860 all'impresa di Garibaldi in Sicilia nelle file della Marina garibaldina. Nonostante le ristrettezze economiche, anche con l'aiuto di un prete amico di famiglia, la madre riusc\u00ec dapprima a fargli conseguire il diploma liceale in studi classici presso un istituto dei gesuiti di Palermo, quindi la laurea in medicina e chirurgia all'Universit\u00e0 di Palermo nel 1865. \nDopo un breve periodo di insegnamento nei licei palermitani, esercit\u00f2 come medico per l'intera vita\u00a0\u2013 che costitu\u00ec quello che sar\u00e0 il cosiddetto lavoro sul campo etnologico \u2013 venendo cos\u00ec a contatto con i ceti popolari pi\u00f9 umili (si distinse, in particolare, durante il periodo di colera che colp\u00ec Palermo, curando i pi\u00f9 bisognosi della citt\u00e0), col mondo dei marinai e dei contadini, da cui raccolse preziosi dati per i suoi studi etnologici. In particolare, tra di loro, spinto dalla passione per gli studi storici e filologici (che inizi\u00f2 gi\u00e0 quand'era studente, con la pubblicazione della sua prima opera compiuta \"Profili biografici di contemporanei italiani\" del 1864), raccolse, in testo, i \"Canti popolari siciliani\" attinti anche dalla voce della madre, a cui rimase sempre fortemente legato e che egli dice \u201c\"era la mia Biblioteca delle tradizioni popolari siciliane\"\u201d, dedicandole appunto questa sua prima opera (del 1868). Il suddetto lavoro conflu\u00ec poi, tra il '70 e il '71, nei due volumi di quella monumentale \"Biblioteca delle tradizioni popolari siciliane\" pubblicata in venticinque volumi fra il 1871 e il 1913. Tale opera, la pi\u00f9 importante della sua produzione e su cui lavor\u00f2 per quasi quarant'anni, comprendente tra l'altro canti d'amore, di protesta (legati alle stagioni e alle varie culture), giochi, proverbi, motti e scongiuri, indovinelli, fiabe, spettacoli, feste, ricette di medicina popolare, leggende, cartelli, pasquinate, usi nuziali, nonch\u00e9 costumi, usanze, consuetudini e tradizioni della famiglia, della casa e della vita del popolo siciliano, costitu\u00ec il primo trattato completo, dal punto di vista etnografico ed etnologico, su tutte le manifestazioni del folclore siciliano.\nNel 1877, si spos\u00f2 con Francesca Vitrano, che gli diede tre figli: Maria (nata nel 1878), Rosina (nata nel 1885) e Salvatore (nato nel 1887). Ma la morte prematura degli ultimi due, Rosina deceduta nel terremoto di Messina del 1908 e Salvatore morto per un avvelenamento da cibo, procurarono al Pitr\u00e8 grande dolore e sofferenza negli ultimi anni della sua vita. \nCollabor\u00f2 proficuamente con l'amico e collega Salvatore Salomone Marino, col quale fond\u00f2 nel 1880, dirigendola fino al 1906, la pi\u00f9 importante rivista di studi sul folclore del tempo, l\"Archivio per lo studio delle tradizioni popolari\", fra le prime riviste etnografiche italiane metodologicamente improntate al positivismo. Intrattenne anche una fitta corrispondenza con studiosi di tutto il mondo, con un epistolario le cui lettere sono oggi conservate in una sezione del museo etnografico di Palermo, che rappresenta una notevole testimonianza dell'importanza raggiunta dal Pitr\u00e8 non solo a livello nazionale, ma anche internazionale (pur restando, pressoch\u00e9 per tutta la vita, nella sua amata Palermo).\nNel 1903, \u00abper i suoi indubbi meriti nel campo degli studi sulle tradizioni siciliane, Pitr\u00e8 fu nominato Presidente della Reale Accademia di Scienze e Lettere di Palermo, carica che disse sempre d'aver retto con animo \u201cimparziale ed alieno da chiesuole\u201d\u00bb. Il 16 febbraio 1909 fu pure eletto socio dell'Accademia della Crusca. Fu inoltre presidente della Societ\u00e0 Siciliana per la Storia Patria e segretario della Reale Accademia delle scienze mediche.\nCome sostenne Cocchiara, la vasta opera del Pitr\u00e8, che diede il via alla museografia scientifica ed agli studi di cultura materiale, oltre a rimanere un esempio impareggiabile di raccolta e sistemazione, nonch\u00e9 una base precipua per i successivi studi folclorici, presenta due aspetti principali, uno storico e l'altro \"poetico\", rivelando tra l'altro \u00abun'umanit\u00e0 viva e vibrante\u00bb ragion per la quale egli era convinto fosse giunto il momento di studiare con rigore, amore e pazienza le memorie e le tradizioni popolari, per custodirle e tramandarle. Da tutto ci\u00f2, nel 1910 venne aperto il primo museo etnografico siciliano (ed uno dei primi del territorio nazionale), dove raccogliere, catalogare e sistemare tutti i reperti, i materiali e gli oggetti frutto delle sue pazienti ricerche condotte (direttamente da lui stesso o per il tramite dei suoi numerosi collaboratori) in tutta la Sicilia, in una sede dapprima non molto ampia, ma poi allargata e ristrutturata nel 1935 per volere di Cocchiara. Il museo oggi porta il suo nome ed \u00e8 ospitato nelle ex-stalle della Palazzina Cinese, all'interno del Parco della Favorita di Palermo.\nSempre nel 1910, il Pitr\u00e8 fu chiamato ad insegnare \"demopsicologia\" (come lui era solito chiamare il folclore) all'Universit\u00e0 di Palermo, quando gi\u00e0 aveva acquisito solida notoriet\u00e0 e numerosi apprezzamenti in Italia e all'estero, prima cattedra italiana del genere il cui insegnamento era sempre pi\u00f9 orientato verso l'indirizzo evoluzionistico e non pi\u00f9 a quello storico-filologico (qual era nella tradizione folklorica italiana dell'epoca) degli inizi. Innamorato della sua terra e della sua citt\u00e0 natale, scrisse anche \"Palermo cento e pi\u00f9 anni fa\", prezioso e introvabile volume, nonch\u00e9 dei saggi su Meli, su Goethe a Palermo, e sulla \"Divina Commedia\", raccogliendo a tal proposito novelle popolari toscane. \nPer i suoi meriti e la sua fama, fu nominato Senatore del Regno d'Italia il 30 dicembre del 1914, quando anche in America venivano tradotte e pubblicate le sue opere per le Edizioni Crane, soprattutto proverbi e fiabe, le cui radici comuni a tanti popoli egli aveva individuato ed esaltato, rimarcando, in una lettera a Ernesto Monaci, la loro ricchezza linguistica con queste parole: \u00abChe bellezza, amico mio! Bisogna capire e sentire il dialetto siciliano per capire e sentire la squisitezza delle fiabe che sono riuscito a cogliere di bocca ad una tra le mie varie narratrici\u00bb. Altrettanto belle le pagine dedicate alle storie d\u00ec Giuf\u00e0, personaggio della tradizione popolare siciliana. \nIl 12 febbraio 1915, nella sua qualit\u00e0 di maremmiere secolare, unitamente al marammiere ecclesiastico Mons. Giuseppe Lagumina, del sotto-marammiere beneficiale Baldassare Mangione, del cappellano Lorenzo Lo Verde e di pochi privati cittadini, presenzi\u00f2 all'apertura della tomba di porfido di Ruggero II nella cattedrale di Palermo. Il Pitr\u00e8 era legato da profonda e antica amicizia sia con Mons Lagumina, che considerava un punto di riferimento importante per i suoi studi, sia con suo fratello Bartolomeo. Il Lagumina riusc\u00ec a derimere una divertente questione tra Pitr\u00e8 e Gioacchino Di Marzo relativamente alla fioritura della verga di San Giuseppe. Lagumina spieg\u00f2 a Pitr\u00e8 che si trattava di \u00abuna leggenda ebraica\u00bb e gli forn\u00ec le delucidazioni richieste.\nMor\u00ec a Palermo, il 10 aprile del 1916.\nArchivio personale.\nQuasi l'intero corpus epistolare del Pitr\u00e8 \u00e8 conservato al Museo etnografico siciliano Giuseppe Pitr\u00e8. Inoltre, presso il Fondo Autografi della Biblioteca Universitaria di Genova, sono depositate altre quaranta lettere del Pitr\u00e8.\nOpere.\nLa copiosissima produzione di Giuseppe Pitr\u00e8, dedicata quasi per intero alla tradizione popolare siciliana ed alla cultura materiale, \u00e8 in buona parte raccolta in due \"collane\" curate dallo stesso autore. La prima, pubblicata a Palermo tra il 1871 e il 1913, s'intitola \"Biblioteca delle tradizioni popolari siciliane\" ed \u00e8 composta da venticinque volumi: i volumi 1-18 furono pubblicati dall'editore L. Pedone-Lauriel; i volumi 19-23, dall'editore C. Clausen; e gli ultimi due, dall'editore A. Reber. La seconda collana, anch'essa diretta dal Pitr\u00e8, ha per titolo \"Curiosit\u00e0 popolari tradizionali\" e si compone di sedici volumi, pubblicati tra il 1885 e il 1899. Di quest'ultima opera \u00e8 disponibile una ristampa anastatica realizzata dall'editore Arnaldo Forni di Bologna nel 1966.\nSi elencano, qui di seguito, gli scritti pi\u00f9 rappresentativi della vasta produzione del Pitr\u00e8:\nTutte le opere di Pitr\u00e8 sono state ristampate in varie edizioni nonch\u00e9 tradotte anche in altre lingue, soprattutto in inglese. Un'edizione nazionale delle opere complete, in 50 volumi, curata da un comitato inizialmente presieduto da Giovanni Gentile, usc\u00ec tra il 1940 e il 1950 presso la \"Societ\u00e0 editrice del libro italiano\" (Roma), quindi presso le edizioni G. Barbera (Firenze). Una pi\u00f9 recente raccolta delle opere complete, in 60 volumi, \u00e8 stata pubblicata dalle edizioni Ila Palma (Palermo), a cura del \"Centro internazionale di etnostoria\". Da ricordare, infine, come la maggior parte della produzione del Pitr\u00e8 sia oggi disponibile online, in forma digitalizzata (cfr. la sezione Collegamenti esterni)."}
{"id": "109534", "revid": "1305772", "url": "https://it.wikipedia.org/wiki?curid=109534", "title": "Giacomino Pugliese", "text": "Biografia.\nNon si possiedono notizie biografiche certe su Giacomino Pugliese, il cui nome ci \u00e8 noto principalmente attraverso le rubriche dei manoscritti che ne tramandano le opere. Secondo alcuni, si potrebbe accostare la sua figura a quella di Iacobus de Morra, potest\u00e0 di Treviso sotto Federico II, ed in seguito \"vicario generale\" nel Ducato di Spoleto. Pare abbia in seguito organizzato una congiura contro l'Imperatore, venendo per\u00f2 sconfitto presso Spello, perdendo in tal modo tutti i suoi beni, che gli furono in seguito restituiti da Papa Innocenzo IV, dai cui ebbe in feudo anche Policastro. L'identificazione \u00e8 stata rifiutata da Contini (\"Poeti del Duecento\", vol. I p.\u00a0145), che ritiene \"Pugliese\" un cognome, d'altronde estremamente diffuso in Italia meridionale. In ogni caso, come \u00e8 confermato da ricerche recenti, la produzione poetica di Giacomino deve essere situata nella fase iniziale della Scuola siciliana.\nOpere.\nSi possiedono solo sette canzoni e un discordo. I temi cortesi vengono rielaborati in strutture metriche e formali che hanno consentito, assieme ad alcuni riferimenti al canto e alla danza, di avvicinare la produzione di Giacomino alla tradizione giullaresca. Fu probabilmente questo aspetto a consentire a Giacomino un discreto successo nell'Ottocento.\nDi recente, \u00e8 stato scoperto da Giuseppina Brunetti (\"Il frammento inedito 'Resplendiente stella de albur' di Giacomino Pugliese e la poesia italiana delle origini\", T\u00fcbingen 2000) un frammento della canzone \"Ispediente / stella d'albore\", che viene ora considerato la pi\u00f9 antica attestazione documentaria della Scuola poetica siciliana."}
{"id": "109535", "revid": "2223743", "url": "https://it.wikipedia.org/wiki?curid=109535", "title": "Pier Maria Rosso di San Secondo", "text": "Biografia.\nNato in Via Santa Lucia 22 a Caltanissetta era figlio del possidente gelese Francesco Rosso di San Secondo (1853 - 1913) e di Emilia Genova (1861 - 1913) a sua volta figlia del palermitano Cavalier Gabriele Genova.\nStudi\u00f2 presso il liceo classico Ruggero Settimo di Caltanissetta.\nLa sua poetica \u00e8 caratterizzata dal lirismo e da una visione pessimista del rapporto tra l'uomo e la societ\u00e0, con personaggi spesso segnati dalla solitudine e da un certo contrasto tra passione e razionalit\u00e0. Spesso questo contrasto \u00e8 simbolicamente ricercato da San Secondo nel confronto tra il Nord, caratterizzato da una vita razionale, concreta e grigia, e il Sud caratterizzato dal sogno mitico, dai colori passionali della vita.\nTra le sue opere pi\u00f9 importanti si ricordano \"La sirena ricanta\", suo esordio in teatro nel 1908, e \"Marionette, che passione!\" del 1917, opera che accese l'interesse di Luigi Pirandello, il quale spinse affinch\u00e9 l'opera fosse rappresentata. La storia di \"Marionette, che passione!\" \u00e8 incentrata sull'incontro casuale di tre personaggi, incapaci di dare un senso alla propria esistenza. I tre si riveleranno alla fine non diversi da marionette, esseri totalmente in balia delle proprie passioni. Un'opera drammatica, grottesca, che alcuni definiranno legata al pirandellismo. Secondo Gaetano Savatteri, la grandezza di Rosso di San Secondo venne messa in ombra proprio dalla figura di Pirandello.\nIn seguito al grande successo di \"Marionette che passione!\", Rosso di San Secondo scrisse altre opere teatrali, fra cui \"La bella addormentata\" del 1919, \"L'ospite desiderato\" del 1921, \"Tra vestiti che ballano\" del 1927, \"Il ratto di Proserpina\" del 1954, \"Una cosa di carne\", \"Il delirio dell'oste Bass\u00e0\", \"Amara\". Scrisse anche testi di narrativa, come le novelle della raccolta \"Ponentino\" del 1916 e il romanzo \"La fuga\" (1917). Ricevette nel 1934 il \"premio Mussolini\" per la letteratura dell'Accademia d'Italia. Collabor\u00f2 anche alla sceneggiatura di alcune pellicole.\nLa casa editrice Salvatore Sciascia di Caltanissetta, con il patrocinio del Comune, ha pubblicato l'opera omnia di diciotto romanzi assemblati in sedici volumi e sei raccolte di novelle del romanziere.\nPier Maria Rosso di San Secondo \u00e8 sepolto nel cimitero monumentale degli Angeli.\nA Padova gli \u00e8 stata intitolata una via, nel rione San Gregorio Magno. \nAd Alcamo gli \u00e8 stata intitolata una via. "}
{"id": "109536", "revid": "3115", "url": "https://it.wikipedia.org/wiki?curid=109536", "title": "William Joseph Levada", "text": "Biografia.\nSacerdote della diocesi di Los Angeles dal 1961, fu nominato vescovo ausiliare della stessa da papa Giovanni Paolo II nel 1983.\nFu ordinato vescovo il 12 maggio 1983 dal cardinale Timothy Manning ed eletto alla sede titolare di Capri.\nDal 1976 al 1983 fu officiale all'ex Sant'Uffizio.\nNel 1986 fu trasferito alla sede arcivescovile di Portland in Oregon.\nDal 1986 al 1992 fu l'unico statunitense a far parte del comitato redazionale che scrisse il Catechismo della Chiesa cattolica (comitato che lavor\u00f2 sotto la supervisione di una commissione cardinalizia guidata dal cardinale Ratzinger).\nIl 17 agosto 1995 fu nominato coadiutore dell'arcivescovo di San Francisco John Raphael Quinn al quale succedette il 27 dicembre dello stesso anno.\nCome arcivescovo di San Francisco non manc\u00f2 di far sentire il suo dissenso nei confronti delle autorit\u00e0 municipali favorevoli al matrimonio fra \"gay\". Nel febbraio 2004 espresse il suo appoggio a un emendamento costituzionale che stabilisse esplicitamente che poteva definirsi matrimonio solo una unione tra un uomo e una donna, un atto sottoposto a lunghe procedure del Congresso e degli Stati insabbiato per\u00f2 dal Senato americano. Invoc\u00f2 la rinascita di un'apologia cattolica e auspic\u00f2 un atteggiamento pi\u00f9 aggressivo nei confronti dell'invadenza delle sette protestanti in America Latina. Sempre nel 2004 prese le distanze da quei suoi confratelli che avevano impostato una linea dura nei confronti dei politici cattolici abortisti minacciandoli di privarli della comunione.\nIl 13 maggio 2005 fu nominato prefetto della Congregazione per la dottrina della fede da papa Benedetto XVI (Levada prese il posto proprio di papa Ratzinger, che fu prefetto per 24 anni prima di diventare papa). \nNel gennaio 2006 fu chiamato a testimoniare, a San Francisco, sugli abusi sessuali commessi su minori da alcuni preti dell'arcidiocesi di Portland (dov'era stato arcivescovo dal 1986 al 1995; era infatti l'autorit\u00e0 responsabile dei preti colpevoli di abusi sessuali).\nNel concistoro del 24 marzo 2006 fu creato cardinale da Benedetto XVI con l'assegnazione della diaconia di Santa Maria in Domnica, chiesa paleocristiana sul colle Celio.\nNel maggio 2007 partecip\u00f2 alla V conferenza episcopale latinoamericana ad Aparecida come membro designato dal papa.\nDall'8 luglio 2009 fu presidente della Pontificia commissione \"Ecclesia Dei\" per volere di papa Benedetto XVI e dopo le dimissioni del cardinale Dar\u00edo Castrill\u00f3n Hoyos. Il Papa decise cos\u00ec per tentare un pi\u00f9 intenso dialogo con la componente pi\u00f9 tradizionalista e di ispirazione lefebvriana.\nIl 2 luglio 2012 papa Benedetto XVI accetta la sua rinuncia per raggiunti limiti di et\u00e0.\nNel mese di agosto 2015 venne arrestato nelle Isole Hawaii con l'accusa di guida in stato di ebbrezza, e successivamente rilasciato dietro pagamento di una cauzione.\nIl 15 giugno 2016, al compimento dell'ottantesimo anno di et\u00e0, usc\u00ec dal novero dei cardinali elettori. Cinque giorni dopo opt\u00f2 per l'ordine presbiterale, mantenendo invariata la diaconia elevata \"pro hac vice\" a titolo presbiterale.\nMor\u00ec a Roma nella notte del 25 settembre 2019. Il 27 settembre, alle ore 12, all'altare della Cattedra della basilica di San Pietro in Vaticano, si tennero le esequie presiedute dal cardinale Tarcisio Bertone. Al termine della celebrazione eucaristica papa Francesco presiedette il rito dell\"'ultima commendatio\" e della \"valedictio\".\nLe esequie in patria si tennero il 24 ottobre 2019 alle ore 10 nella cattedrale di Santa Maria Assunta e furono presiedute dall'arcivescovo Salvatore Joseph Cordileone mentre l'omelia venne pronunciata dall'arcivescovo di Santa Fe John Charles Wester. Al termine del rito la salma venne tumulata nella cappella degli arcivescovi del Holy Cross Catholic Cemetery di Colma.\nMinistero episcopale.\nIn accordo con Benedetto XVI, nel 2010 \u00e8 il principale promotore della riforma della procedure della congregazione, che assume la facolt\u00e0 di procedere d'ufficio alle indagini e ad informare il sommo Pontefice per ottenere \"per direttissima\" la riduzione di un chierico allo stato laicale. La competenza dell'ex Sant'Uffizio viene estesa ai delitti contro la morale, dall'\"attentata ordinazione femminile\" ai casi di pedofilia, alla violazione del segreto confessionale. Inoltre, la Congregazione fu elevata da tribunale di seconda istanza a tribunale di prima istanza per i crimini di scisma, eresia e apostasia.\nPedofilia e Corte penale internazionale.\nNel settembre 2011 il gruppo di associazioni delle vittime dei preti pedofili Snap (\"Survivors network of those abused by priests\") e il Centro per i diritti costituzionali (\"Center for Constitutional Rights\") hanno depositato presso la Corte penale internazionale dell'Aia un ricorso in cui accusano papa Benedetto XVI, il segretario di Stato cardinale Tarcisio Bertone, il suo predecessore, il cardinale Angelo Sodano, e il prefetto della Congregazione per la dottrina della fede, cardinale William Levada, di crimini contro l'umanit\u00e0 per la presunta copertura dei reati commessi da sacerdoti contro i minori.\nNel febbraio del 2012 l'accusa viene ritirata in seguito a una notifica da parte dello stesso avvocato Jeff Anderson che cerc\u00f2 di incolpare Benedetto XVI e i cardinali Bertone, Sodano e Levada. Come ha spiegato l'avvocato della Santa Sede Jeffrey S. Lena, la notifica ha provocato \u00abl'archiviazione immediata della causa, senza che sia necessaria una sentenza in merito emanata dalla corte\u00bb. Il motivo di tale scelta \u00e8 spiegato dallo stesso avvocato Lena: \u00abHanno ritirato tutto perch\u00e9 sapevano che avrebbero perso se avessero continuato a perseguire il caso. Non volevano una pronuncia negativa da parte del giudice\u00bb infatti, se si fosse continuato, l'assoluzione avrebbe fatto giurisprudenza.\nL'archiviazione delle accuso non ha ricevuto da parte dei media una visibilit\u00e0 analoga a quella concessa all'avvio del caso giudiziario.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "109542", "revid": "289247", "url": "https://it.wikipedia.org/wiki?curid=109542", "title": "Santa Casilda di Toledo", "text": ""}
{"id": "109543", "revid": "1652635", "url": "https://it.wikipedia.org/wiki?curid=109543", "title": "Panda", "text": "Automobili.\nPanda \u00e8 il nome di tre modelli di automobile prodotti dalla casa automobilistica italiana FIAT:"}
{"id": "109544", "revid": "1222", "url": "https://it.wikipedia.org/wiki?curid=109544", "title": "Rhinocerontidae", "text": ""}
{"id": "109547", "revid": "767487", "url": "https://it.wikipedia.org/wiki?curid=109547", "title": "Tommy Dorsey", "text": "Fu un trombonista dal suono definito, che privilegiava le esecuzioni melodiche, dove era assolutamente eccellente. La sua maniera di suonare, con una grande padronanza del registro acuto ed un uso particolare del vibrato, lo rese un esecutore particolarmente apprezzato e riconoscibile.\nBiografia.\nNacque a Shenandoah, in Pennsylvania da una famiglia di modeste origini, secondo figlio di Thomas Francis Dorsey Senior e Theresa L. Dorsey. Suo padre, minatore ma molto legato all'attivit\u00e0 musicale (fu docente di musica, suonatore di cornetta e direttore d'orchestra), insegn\u00f2 ai figli la teoria e la pratica musicale trasmettendo loro la passione per le melodie jazzistiche che si stavano sviluppando negli USA nei primi anni del Novecento. Inizi\u00f2 a suonare con diversi musicisti, come Jean Goldkette, Paul Whiteman e registr\u00f2 con Bix Beiderbecke (Bix &amp; His Rhythm Jugglers), Joe Venuti, Eddie Lang e Red Nichols (Red Nichols &amp; His Five Pennies).\nSuccessivamente, insieme al fratello maggiore Jimmy (virtuoso di sax e di clarinetto) Tommy fond\u00f2 la band \"Dorsey's Novelty Six - Wilde Canaries\" che ebbe successo negli anni 1920 e successivamente, nel 1928, prese il nome di \u201cDorsey Brothers Orchestra\u201d. Tra i componenti della band sono da ricordare Glenn Miller, Ray McKinley e Bob Crosby. In quegli anni Tommy Dorsey suonava sia il trombone sia la tromba, tanto da registrare diversi soli nelle incisioni dell'orchestra, tra i quali \"The Spell of the Blues\" con la Dorsey Brothers Orchestra per la OKeh (OKE 41181; Matrix W.401560-B).\nNel 1929 ebbero molto successo con il brano \"Let's Do It (Let's Fall in Love)\" con Bing Crosby come cantante solista. In questo periodo, con solo alcuni elementi della formazione maggiore, form\u00f2 i \"Clambake Seven\", un gruppo che lo accompagn\u00f2 per molti anni durante la sua carriera musicale.\nTommy Dorsey durante la sua carriera collabor\u00f2 con numerosi gruppi, orchestre e artisti vari come Louis Armstrong, Art Tatum, Benny Goodman e molti altri.\nNegli anni trenta le strade dei due fratelli si separarono: Jimmy continu\u00f2 con la vecchia band e Tommy fond\u00f2 la propria orchestra, dai resti della band di Joe Haymes. La nuova formazione ebbe vari componenti e cantanti, fra cui anche il giovane Frank Sinatra: si dice che Sinatra abbia perfezionato il controllo del respiro osservando e imparando dagli insegnamenti di Dorsey mentre suonava il trombone. \nNel 1936 esce il singolo I'm Getting Sentimental Over You che vincer\u00e0 il Grammy Hall of Fame 1998, nel 1937 il singolo Marie che raggiunge la prima posizione negli Stati Uniti e vincer\u00e0 il Grammy Hall of Fame 1998, nel 1940 il singolo I'll Never Smile Again con Sinatra che raggiunge la prima posizione per dodici settimane negli Stati Uniti e che verr\u00e0 premiato con il Grammy Hall of Fame 1982 e nel 1943 There Are Such Things che raggiunge la prima posizione nella Billboard Hot 100 per 5 settimane ed In the Blue of Evening con Sinatra per 3 settimane.\nLa capacit\u00e0 di Tommy Dorsey di reclutare musicisti di qualit\u00e0 \u00e8 testimoniata dalla raccolta di dischi chiamata \"Tommy Dorsey Starmaker\". Tra i collaboratori sono da ricordare Bunny Berigan, Pee Wee Erwin, Charlie Spivak, Yank Lawson, Charlie Shavers, Ziggy Elman, Johnny Mince, Buddy DeFranco, Bud Freeman, Joe Bushkin, Buddy Rich, Dave Tough, Louie Bellson, Jo Stafford, Connie Haines, The Pied Pipers, Lacy Ann Folk, Sy Oliver, Paul Weston e Axel Stordahl.\n\"Dorsey si rivel\u00f2 un ottimo bandleader quando nel 1940 ingaggi\u00f2 quel cantante che avrebbe scalato con velocit\u00e0 straordinaria i gradini della fama universale. Infatti Frank Sinatra realizz\u00f2 con l\u2019orchestra di Dorsey praticamente tutti i suoi migliori dischi degli esordi, e pi\u00f9 tardi attribu\u00ec il suo modo rilassato di cantare le ballad al tentativo di imitare il suono morbido del trombone di Tommy, bench\u00e9 anche gli arrangiamenti scritti brillantemente da Axel Stordahl per le sue canzoni fossero stati di grande aiuto.\"\nPer ben dieci anni, fra il 1935 ed il 1945, fu spesso ai primi posti nelle top ten delle radio statunitensi insieme a personaggi come Benny Goodman, Glenn Miller - altro trombonista come lui - ed anche il fratello Jimmy.\nDopo la fine della Seconda guerra mondiale, nel 1945 Dorsey pubblic\u00f2 un album di grande successo intitolato \"Getting Sentimental\", in cui eseguiva \"I'm getting sentimental over you\", una ballad che divenne in seguito uno standard. Tale arrangiamento lo accompagn\u00f2 per tutta la vita artistica: da quando cre\u00f2 la sua big band dopo la separazione dal fratello Jimmy (1935), divenne la sigla di apertura e di chiusura dei vari concerti. Tommy Dorsey fu anche un grande arrangiatore, portando al successo brani come \"Song of India\" (1937), \"Boogie Woogie\" (1940) di Pinetop Smith e molti altri. In tutta la sua carriera attiva, Dorsey vendette oltre 235 milioni di dischi. Fu un vero pioniere nell'uso del trombone nel jazz: invent\u00f2 la tecnica del \"suono legato\", caratterizzata da assoli lunghissimi e ininterrotti senza mai staccare il suono.\nTommy apparve anche in numerosi film hollywoodiani tra il 1941 ed il 1953, al fianco di Judy Garland, Danny Kaye, Gene Kelly, Red Skelton, Virginia Mayo e molti altri. Il film autobiografico della vita dei fratelli Dorsey fu \"The fabulous Dorsey\" del 1947 che di fatto sanc\u00ec l'inizio della riunificazione di Tommy e Jimmy.\nNel 1953 i fratelli Dorsey si riunirono definitivamente nella Dorsey Brothers Orchestra, guidata da Tommy, con Jimmy in primo piano. Dal 1955 al 1956 ebbero un posto di primo piano nello \"Stage Show\" del network televisivo CBS, dove apparve ripetutamente come ospite anche Elvis Presley. Nello stesso periodo la band lavor\u00f2 frequentemente allo Statler Hotel (successivamente Hotel Pennsylvania) di Manhattan.\nMor\u00ec nella sua casa il 26 novembre 1956 all'et\u00e0 di 51: mentre dormiva ebbe un rigurgito, ma, avendo assunto dei sonniferi, non si svegli\u00f2 e rimase soffocato.\nNell'autunno del 1957 fu organizzata un'orchestra chiamata Tommy Dorsey band, sotto la direzione del trombonista Warren Covington, che gir\u00f2 le sale da ballo di tutti gli Stati Uniti."}
{"id": "109553", "revid": "599013", "url": "https://it.wikipedia.org/wiki?curid=109553", "title": "Bolometro", "text": "Il bolometro (dal greco: \u03b2\u03bf\u03bb\u03cc\u03bc\u03b5\u03c4\u03c1\u03bf\u03bd \"bolometron\", misuratore (-\u03bc\u03b5\u03c4\u03c1\u03bf\u03bd) di oggetti lanciati (\u03b2\u03bf\u03bb\u03bf-)) \u00e8 un dispositivo usato per misurare la potenza della radiazione elettromagnetica. Tale dispositivo converte l'energia incidente della radiazione elettromagnetica in energia interna dell'assorbitore. Quest'ultimo \u00e8 (o \u00e8 connesso a) un termometro: quindi la temperatura dell'assorbitore \u00e8 proporzionale alla potenza incidente.\nStoria.\nIl primo bolometro fatto da Langley consisteva di due strisce sottili di acciaio, platino o palladio ricoperte con nerofumo.\nUna striscia era esposta alla radiazione l'altra era coperta. Le strisce formavano due rami di un ponte di Wheatstone che era integrato con un galvanometro di elevata sensibilit\u00e0 ed alimentato con una batteria. La radiazione elettromagnetica incidendo sulla striscia esposta l'avrebbe scaldata e cambiata la sua resistenza. Nel 1880, il bolometro di Langley era cos\u00ec sensibile da riuscire a rivelare la radiazione infrarossa di una mucca a 400 m di distanza. Questo strumento gli ha permesso di rivelare termicamente nell'ampio spettro termico della luce solare le principali linee di Fraunhofer. Nikola Tesla chiese personalmente a Langley di poter usare il suo bolometro per gli esperimenti di trasmissione di potenza mediante onde elettromagnetiche che fece nel 1892. Grazie al bolometro, Tesla pot\u00e9 dimostrare la trasmissione tra West Point e il suo laboratorio\nUn bolometro pu\u00f2 essere sensibile a differenze di temperature di appena 10 milionesimi di gradi Celsius (0.00001 C).\nPrincipio di funzionamento.\nUn bolometro consiste di elemento assorbitore, come un sottile strato di metallo, connesso a una riserva termica (un corpo a temperatura costante) attraverso un collegamento termico. Il risultato \u00e8 che ogni radiazione incidente sull'elemento assorbitore innalza la sua temperatura al di sopra di quella della riserva, maggiore \u00e8 la potenza assorbita maggiore \u00e8 l'innalzamento di temperatura. La costante di tempo termica intrinseca, che determina la velocit\u00e0 del dispositivo, \u00e8 eguale al rapporto tra la capacit\u00e0 termica dell'assorbitore e la conduttivit\u00e0 termica tra l'assorbitore e la riserva termica. Il cambiamento di temperatura pu\u00f2 essere misurato direttamente con un termometro sull'assorbitore o la resistenza dell'assorbitore stesso pu\u00f2 essere usata come termometro. I bolometri metallici lavorano normalmente senza raffreddamento. Sono costituiti da fogli sottili o film di metallo. La maggior parte dei bolometri usa semiconduttori o superconduttori come assorbitore piuttosto che metalli. Questi dispositivi possono lavorare a temperature criogeniche, questo permette di avere delle sensibilit\u00e0 maggiori.\nI bolometri sono sensibili alla energia rilasciata sull'assorbitore, per questa ragione possono essere usati non solo per rivelare particelle ionizzanti e non ionizzanti come i fotoni, ma ogni tipo di radiazione, anche per forme ancora sconosciute di energia, questa mancanza di selettivit\u00e0 in alcuni casi \u00e8 un difetto. I bolometri pi\u00f9 sensibili sono molto lenti, cio\u00e8 \u00e8 molto lungo il tempo che impiegano a ritornare all'equilibrio termico.\nTipologie di bolometri.\nI rivelatori bolometrici differiscono nel modo in cui \u00e8 misurata la variazione di temperatura.\nI bolometri metallici a temperatura ambiente di Langley non sono pi\u00f9 usati, molto pi\u00f9 comuni sono quelli a semiconduttore a temperatura ambiente. Mentre a temperatura criogenica si preferiscono quelli superconduttori.\nNelle termopile viene utilizzato l'effetto termoelettrico per la lettura della temperatura. Per avere un segnale in tensione intenso in genere si pongono molte termocoppie in serie.\nNella cella di Golay, in cui la radiazione scalda un involucro gassoso con una sottile membrana, la temperatura viene misurata dalla deflessione di un minuscolo specchio.\nNei rivelatori piroelettrici l'aumento di temperatura determina una misurabile variazione della costante dielettrica relativa. Il materiale piroelettrico \u00e8 contenuto all'interno di un condensatore alimentato a tensione costante che \u00e8 quindi una sorgente di corrente proporzionale alla variazione di temperatura del materiale.\nBolometri al grafene estremamente veloci (i tempi di lettura di aggirano intorno ai picosecondi), sviluppati al MIT consentirebbero a tali dispositivi di essere operativi a temperatura ambiente.\nFigure di merito.\nVi sono vari parametri numerici utilizzati per caratterizzare i bolometri.\nResponsivit\u00e0.\nIl parametro responsivit\u00e0 \u00e8 definito dal rapporto tra segnale in uscita e potenza incidente sul bolometro viene spesso identificata con il simbolo formula_1, nel caso in cui la risposta del rivelatore sia in tensione si ha che:\nDove formula_3 \u00e8 la tensione in uscita per una potenza incidente formula_4. In genere la responsivit\u00e0 dipende dalla frequenza formula_5. Nel caso che la radiazione incidente sia quella di un corpo nero a temperatura formula_6 si definisce la responsivit\u00e0 di corpo nero formula_7. Sebbene la responsivit\u00e0 sia un parametro utile per capire il funzionamento di un rivelatore, non dice nulla sul minimo segnale rivelabile, che dipende dal rumore. Quindi non \u00e8 possibile confrontare bolometri sulla base delle loro responsivit\u00e0.\nPotenza equivalente di rumore.\nIn genere si utilizza il termine inglese Noise Equivalent Power con l'acronimo NEP, rappresenta la potenza incidente che produce un segnale eguale al rumore quadratico medio. Quindi se il segnale in uscita \u00e8 in tensione e la tensione quadratica media di rumore vale\nformula_8 si ha che:\nIn genere il rumore quadratico medio \u00e8 definito per una banda passante di 1 Hz e quindi anche il NEP \u00e8 definito per la stessa banda passante quindi le unit\u00e0 di misura del NEP sono W Hz-1/2. Le caratteristiche di un bolometro sono tanto migliori quanto pi\u00f9 piccola \u00e8 tale figura di merito.\nDetettivit\u00e0.\nIn realt\u00e0 nei bolometri la dimensione della superficie del rivelatore gioca un ruolo in quanto pi\u00f9 grande \u00e8 la superficie maggiore sar\u00e0 potenza incidente. Quindi se la superficie del bolometro \u00e8 formula_10, la larghezza di banda del segnale formula_11 si definisce come detettivit\u00e0 di un bolometro:\nIn genere si utilizza come unit\u00e0 di misura della superficie i cm2, quindi le unit\u00e0 di misura della detettivit\u00e0 sono cm Hz1/2 W-1. Le caratteristiche di un bolometro sono tanto migliori quanto pi\u00f9 grande \u00e8 la detettivit\u00e0. La termodinamica pone dei limiti alla massima detettivit\u00e0 in funzione della temperatura del bolometro.\nApplicazione in astronomia.\nI bolometri possono essere utilizzati per misurare radiazioni a tutte le frequenze, ma per la maggior parte delle lunghezze d'onda\nci sono altri dispositivi che hanno una sensibilit\u00e0 maggiore. Nella regione submillimetrica dello spettro \n(da lunghezze d'onda da circa 30\u00a0\u00b5m a 300\u00a0\u00b5m detta anche lontano infrarosso o Terahertz), i bolometri sono i pi\u00f9 sensibili rivelatori esistenti e quindi a queste lunghezze d'onda sono i dispositivi pi\u00f9 utilizzati in astronomia. Per avere la sensibilit\u00e0 debbono essere raffreddati a temperature di frazioni di grado sopra lo zero assoluto (tipicamente tra 50\u00a0mK e 300\u00a0mK). Esempi di bolometri usati in astronomia submillimetrica sono l'Herschel Space Observatory, il James Clerk Maxwell Telescope, e il Stratospheric Observatory for Infrared Astronomy (SOFIA).\nApplicazione nella fisica delle particelle.\nSono chiamati bolometri anche particolari sensori usati nella fisica delle particelle per rilevare altre forme di energia oltre alle onde elettromagnetiche. Il principio di funzionamento \u00e8 simile a un calorimetro, uno strumento tipico della termodinamica. Nel gergo della fisica delle particelle per\u00f2 si chiama calorimetro\nun rivelatore non criogenico che ha caratteristiche molto diverse dai bolometri. I bolometri \nvengono inoltre usati per studiare oltre alle normali particelle anche forme sconosciute di massa o energia, come la materia oscura.\nSi tratta di strumenti molto lenti e che richiedono lunghe pause. Sono per\u00f2 molto sensibili.\nIl loro uso nei rivelatori di particelle \u00e8 ancora ad uno stadio sperimentale.\nMicrobolometri.\nUn microbolometro \u00e8 un tipo particolare di bolometro usato come elemento di una termocamera. In tale applicazione \u00e8 in costituito da una griglia di ossido di vanadio (oppure di silicio amorfo) che costituisce il sensore di calore sopra una griglia corrispondente di rivelatori al silicio. La radiazione infrarossa dello specifico range di lunghezza d'onda incide sull'ossido di Vanadio e quindi ne varia localmente sulla griglia la resistenza elettrica. Il rivelatore di silicio sottostante misura la variazione di resistenza e l'ampiezza di segnale viene convertita in una scala di colori su una griglia di pixel su uno schermo. Appare quindi una immagine a falsi colori che corrisponde alle temperature dei singoli microbolometri. Le griglie di microbolometri sono comunemente di tre possibili dimensioni: \n640\u00d7480, 320\u00d7240 o le pi\u00f9 economiche 320\u00d7240 pixel. Nel futuro dovrebbero essere fabbricate termocamere con griglie di 1024\u00d7768 pixel.\nMaggiore \u00e8 il numero degli elementi della griglia maggiore \u00e8 il campo visivo della telecamera.\nBolometri a elettroni caldi.\nIl bolometro a elettroni caldi (HEB dall'inglese \"hot electron bolometer\") funziona a temperature criogeniche tipicamente pochi gradi al di sopra dello zero assoluto. A queste temperature il gas di elettroni \u00e8 debolmente accoppiato ai fononi. La radiazione incidente porta il gas di elettroni fuori dall'equilibrio termodinamico con i fononi creando un gas caldo di elettroni\n. I fononi in un metallo sono ben accoppiati ai fononi del substrato e costituiscono la riserva termica, mentre la capacit\u00e0 termica \u00e8 del solo gas di elettroni. L'accoppiamento tra elettroni e fononi determina la conduttivit\u00e0 termica.\nSe la resistenza elettrica dell'assorbitore dipende dalla temperatura del gas di elettroni essa pu\u00f2 essere utilizzata come termometro del gas di elettroni. Questo \u00e8 vero nel caso dei semiconduttori e superconduttori, mentre nel caso dei metalli, poich\u00e9 la resistenza a bassa temperatura \u00e8 indipendente dalla temperatura, \u00e8 necessario avere un termometro ausiliario per misurare la temperatura degli elettroni\nApplicazioni alle microonde.\nI bolometri possono essere utilizzati per misurare la potenza nelle frequenze delle microonde. In queste applicazioni, l'elemento resistivo \u00e8 immerso nel campo a microonde da misurare. Una corrente di polarizzazione continua \u00e8 applicata sulla resistenza per riscaldare con effetto Joule, in maniera che la resistenza sia adattata alla impedenza caratteristica della guida d'onda. Si toglie il campo a microonde, e la corrente continua si riduce riportando la resistenza del bolometro al suo valore in assenza di microonde. La variazione di potenza in corrente continua \u00e8 dunque eguale alla potenza assorbita alle microonde. Per eliminare il rumore dovuto alla variazione di temperatura dell'ambiente, l'elemento attivo \u00e8 insieme con un elemento identico non immerso nel campo a micronde su due rami di un ponte di Wheatstone; quindi essendo le variazioni di temperatura comuni ad entrambi gli elementi non influisce sulla accuratezza della misura. Il tempo medio di risposta del bolometro permette di fare accurate misure di sorgenti impulsate."}
{"id": "109555", "revid": "32791353", "url": "https://it.wikipedia.org/wiki?curid=109555", "title": "Yahoo", "text": ""}
{"id": "109558", "revid": "33689", "url": "https://it.wikipedia.org/wiki?curid=109558", "title": "Giulio Firmico Materno", "text": "Biografia.\nDi lui restano pochissime notizie biografiche, per lo pi\u00f9 desumibili dai suoi testi.\nSiciliano, secondo la sua stessa testimonianza, Firmico fu senatore e per qualche tempo avvocato, ma abbandon\u00f2 la professione per le inimicizie che la sua pratica gli procur\u00f2, sicch\u00e9 la successiva condizione di \"otium\" gli permise di dedicarsi agli \"studia humanitatis\". Pubblic\u00f2, cos\u00ec, le sue due opere conservatesi: i \"Matheseos libri VIII\" e, circa dieci anni dopo, il \"De errore profanarum religionum\".\nOpere.\n\"Matheseos libri octo\".\nL'opera fu scritta tra il 335 e il 337, con il titolo \"De Nativitatibus sive Matheseos libri VIII\", ed \u00e8 dedicata al governatore della Campania, Lolliano Mavorzio. Costituisce il pi\u00f9 vasto trattato di astrologia conservatosi dall'antichit\u00e0, frutto di esperienze e studi in campo neoplatonico.\nIl primo libro, a differenza degli altri sette di contenuto esclusivamente tecnico, contiene una vera e propria apologia morale dell'astrologia, scienza caduta in sospetto ai cristiani, ma ampiamente praticata al tempo dell'autore per influsso della speculazione neoplatonica. Materno afferma che l'influenza degli astri si esercita sulla parte divina dell'anima umana e che solo un animo puro e libero da ogni peccato pu\u00f2 accostarsi all'astrologia, disciplina che pone in costante contatto con la divinit\u00e0.\n\u00c8 dimostrata poi l'importanza dell'influsso degli astri nel determinare la vita umana, e la spiegazione della storia del mondo fin dall'et\u00e0 di Saturno alla luce di tale principio. I restanti libri espongono diverse nozioni tecniche relative alla materia, con uno stile spesso compilatorio che per\u00f2 rende conto della sintesi di una lunga tradizione precedente.\n\"De errore profanarum religionum\".\nL'opera \u00e8 successiva alla conversione di Materno al Cristianesimo, avvenuta in circostanze di cui si ignorano causa, luogo e tempo, ma inequivocabilmente testimoniata dall'opera apologetica \"De errore profanarum religionum\", scritta tra il 346 e il 350.\nNella tradizione del testo, l'opera \u00e8 giunta priva delle pagine iniziali: la parte restante inizia passando in rassegna i culti naturalistici degli elementi dimostrandone l'assurdit\u00e0.\nConsidera poi quei culti di origine orientale che erano allora molto praticati presso i pagani: i misteri di Iside, Cibele, Mitra, il culto dei Coribanti, di Adone e altri. Sono applicati i principi di Evemero per dimostrare che tutte queste divinit\u00e0 non sono altro che uomini innalzati dopo la morte agli onori celesti e dei cui peccati gli uomini si servono per giustificare i propri.\nCon alcune fantasiose etimologie (per esempio Serapide \u00e8 fatto derivare da \u03a3\u03ac\u03c1\u03c1\u03b1\u03c2 \u03c0\u03b1\u03af\u03c2, \u00abil figlio di Sara\u00bb, cio\u00e8 Isacco) tenta di spiegare le origini di alcuni di esse a partire dai testi biblici; o ancora, egli d\u00e0 notizie delle frasi e delle formule in codice usate nelle religioni misteriche, avvicinandole alle formule bibliche.\nLingua, stile e fortuna.\nLa lingua dell'autore aspira alla purezza del classicismo ma non si sottrae agli influssi del suo tempo, abusando spesso di espedienti retorici, enfasi e incursioni nella lingua poetica. L'uso delle clausole metriche lo ricollega alla tradizione oratoria ciceroniana.\nLo stile dell'opera, in effetti, richiama da vicino quello degli africani Tertulliano e Arnobio, ricorrendo volentieri alla derisione e al sarcasmo.\nDell'opera colpisce il fanatismo quasi feroce con cui l'autore esorta gli imperatori Costante I e Costanzo II a perseguitare senza piet\u00e0 i seguaci delle fedi fallaci. Non \u00e8 infatti frequente nella letteratura cristiana della prima met\u00e0 del IV secolo, trovare un'esplicita richiesta volta a sollecitare l'intervento dello Stato contro i pagani. Ricordiamo a tale proposito che il primo imperatore a mettere fuori legge tutti i riti non cristiani e a perseguitarli apertamente fu Teodosio I nel 392. In quest'opera si coglie anche quello che dovette essere lo stato d'animo formatosi in molti cristiani nel breve lasso di tempo intercorso tra le persecuzioni dioclezianee e l'editto di Milano .\nSeppur Firmico appaia pienamente inserito nel filone della letteratura apologetica, la sua voce non giunse isolata al tempo dell'editto di Tessalonica promulgato da Teodosio I (391), ma nel corso del Medioevo rimase senza eco fin verso il XI secolo. La sua opera apologetica \u00e8 considerata di particolare interesse per la storia delle religioni, riportando particolari di prima mano e plausibili sui culti misterici praticati in Sicilia in et\u00e0 tardoantica. Paradossalmente fu, invece, molto considerata la sua opera astrologica, la cui esaustivit\u00e0 e leggibilit\u00e0 migliore rispetto all'opera di Marco Manilio giovarono alla trasmissione.\nCollegamenti esterni.\n "}
{"id": "109562", "revid": "838137", "url": "https://it.wikipedia.org/wiki?curid=109562", "title": "Relitto", "text": "Un relitto viene considerato quanto rimane di una nave dopo l'affondamento (naufragio) o l'arenamento a seguito di guasto, incidente o azione di guerra in mare.\nEsistono anche relitti spaziali costituiti da satelliti artificiali abbandonati e altri rottami in orbita intorno alla Terra, spesso catalogati come detriti spaziali o con l'equivalente inglese \"space debris\".\nLa terminologia comune, generalmente utilizzata tra chi si occupa di relitti, di navi sommerse e /o perdute \u00e8 la seguente:\nSi intende per relitto aeronavale una nave o un mezzo aereo di cui si conosce con sicurezza la presenza sul fondale, pur non conoscendo con estrema sicurezza le coordinate della sua posizione.\nNel caso di relitti navali, il nome da attribuire al relitto \u00e8 il nome della nave al momento dell'affondamento e non quello al momento del varo.\nUn relitto navale pertanto pu\u00f2 essere:\nLe navi di cui si ha invece notizia certa e documentata di affondamento e non sono state ancora ritrovate e localizzate vengono definite \"navi sommerse o perdute\".\nStato di conservazione.\nDiversi elementi possono determinare lo stato di conservazione in cui si trova un relitto:\nLe parti in legno si deteriorano rapidamente. spesso le parti in legno che ci sono pervenute da navi antiche sono quelle rimaste sepolte nella sabbia o nel fango del fondale subito dopo l'affondamento.\nFerro ed acciaio possono resistere per decenni, in funzione del loro spessore. Quando per\u00f2 l'erosione prende piede, l'intera struttura collassa. Oggetti massicci quali i cannoni, le caldaie o il robusto scafo dei sottomarini possono resistere a lungo alla corrosione.\nEliche, condensatori, cerniere e obl\u00f2 sono generalmente realizzati con materiali non ferrosi come l'ottone che non si corrode facilmente in acqua.\nPerdita, recupero o demolizione.\nUn fattore determinate per decidere il recupero o la perdita dell'imbarcazione \u00e8 il livello dei danni subiti.\nLa collisione con scogli o barriere coralline, lo spiaggiamento, lo scontro con un'altra nave o la distruzione per causa di guerra provocano un livello di danni eccessivamente gravi; in questi casi il proprietario pu\u00f2 tentare il recupero del carico o di parti di valore della nave, anche se questo pu\u00f2 comportare ulteriori danni.\nRelitti posti in acque poco profonde su rotte di navigazione vengono solitamente demoliti per ridurre i rischi per le altre navi.\nDiritto italiano.\nIl codice della navigazione italiano disciplina (Titolo IV, Capo I) il ritrovamento ed il recupero dei relitti.\nIn particolare il ritrovamento di un relitto nelle acque territoriali italiane deve essere denunciato all'autorit\u00e0 marittima entro tre giorni dal ritrovamento o dall'arrivo in porto. Il ritrovatore deve consegnare il bene al legittimo proprietario o all'Autorit\u00e0 marittima e ha diritto ad un compenso pari a un terzo del valore dell'oggetto. Fatta salva la priorit\u00e0 al recupero da parte del legittimo proprietario, questo pu\u00f2 essere compiuto da chiunque, con preferenza verso lo scopritore che ne abbia fatto denuncia. I proprietari hanno diritto a reclamare i beni o il controvalore entro due anni dal recupero.\nI cetacei arenati sono di propriet\u00e0 dello Stato.\nOggetti di valore artistico, storico o etnografico, armi e strumenti militari, se non reclamati dal proprietario, vengono acquisiti dallo Stato.\nImmersione in relitto.\nL'immersione subacquea nei relitti attrae moltissimi appassionati in tutto il mondo, tanto che in molti Stati navi non pi\u00f9 in uso vengono affondate, per poter ricreare habitat artificiali, solitamente in luoghi dove il fondale non offre ambienti attrattivi sia per l'uomo che per la flora e la fauna marina. L'immersione in relitto pu\u00f2 essere molto pericolosa a causa di intrappolamenti, ma anche perch\u00e9 molti relitti si trovano ad elevate profondit\u00e0 con elevati rischi di esaurimento dell'aria e di malattia da decompressione. Tale attivit\u00e0 viene quindi praticata come immersione tecnica, con uso di attrezzature subacquee speciali e accessori ridondanti e di metodi di addestramento molto rigorosi e selettivi."}
{"id": "109564", "revid": "486946", "url": "https://it.wikipedia.org/wiki?curid=109564", "title": "Associazione Internazionale delle Federazioni di Atletica", "text": ""}
{"id": "109565", "revid": "486946", "url": "https://it.wikipedia.org/wiki?curid=109565", "title": "Federazione Internazionale Atletica Leggera", "text": ""}
{"id": "109570", "revid": "1784938", "url": "https://it.wikipedia.org/wiki?curid=109570", "title": "Diritti degli animali", "text": "L'espressione diritti animali (o diritti degli animali) si riferisce all'estensione alle specie animali di alcuni dei diritti fondamentali dell'uomo, quali il diritto di vivere in libert\u00e0 o di non soffrire inutilmente. Il termine \"diritto\" viene inteso in senso morale e legale.\nCaratteristiche.\nLa posizione dei sostenitori dei diritti animali \u00e8 pi\u00f9 specifica di quelle dei movimenti animalisti, che, nelle loro correnti pi\u00f9 moderate, esprimono \"solidariet\u00e0\" nei confronti degli animali (\"animal welfare\") senza necessariamente attribuire agli animali stessi dei \"diritti\".\nNella cultura occidentale, l'idea di \"diritti animali\" viene fatta risalire, dai suoi propugnatori, al Settecento, secolo in cui si pronunciarono a favore di un'etica animalista, pensatori come Voltaire e Jeremy Bentham; il primo, tuttavia, pur esprimendo importanti e radicali considerazioni etiche riguardo al rapporto tra uomo e animale, non formul\u00f2 n\u00e9 utilizz\u00f2 mai il concetto di \"diritto animale\"; il secondo fu fondatore dell'utilitarismo moderno ed espresse posizioni ancor pi\u00f9 radicali, per l'epoca, nei confronti del problema dell'utilizzo degli animali da parte dell'uomo, pur accettandone il consumo a fini alimentari.\n\u00c8 soprattutto con Peter Singer, nella seconda met\u00e0 del Novecento, che si sviluppa un dibattito filosofico sul \"diritto animale\" e sul concetto di antispecismo, in opposizione all'utilizzo degli animali come cibo, come cavie ed in qualunque altro contesto, da parte del genere umano. Egli, tra i padri del movimento per i diritti animali, \u00e8 inventore anche dell'espressione liberazione animale.\nI \"diritti degli animali\" secondo Singer, tuttavia, non sono dei veri diritti in capo agli animali analoghi a quelli in capo alle persone (fisiche o giuridiche), poich\u00e9 non sono classificabili in nessuna delle due tradizionali categorie dei diritti soggettivi, ossia quella dei diritti assoluti e quella dei diritti relativi: infatti essi non sono diritti di credito, e per giunta sono attribuiti con generalit\u00e0 alla totalit\u00e0 del mondo animale e non al singolo particolare individuo (quindi non sono relativi), ma pur avendo molte delle caratteristiche di \"diritti fondamentali\" possono essere fatti valere solo nei confronti delle azioni dell'uomo (quindi non sono assoluti) e non di quelle di altri animali (ad esempio, secondo questa filosofia, l'uomo non pu\u00f2 uccidere un animale, neanche per cibo: ma l'animale pu\u00f2 essere ucciso da un altro animale, quindi non possiede il vero e proprio diritto a non essere ucciso).\nPer questo motivo, da un punto di vista giuridico e di filosofia del diritto, molti ritengono pi\u00f9 corretto parlare di \"doveri dell'uomo nei confronti dell'animale\", piuttosto che di \"diritti degli animali\". Una Dichiarazione universale dei diritti dell'animale \u00e8 stata proclamata dalla L.I.D.A. ed altre associazioni animaliste presso la sede dell'UNESCO nel 1978; seppure non abbia valore sul piano giuridico, rappresenta una dichiarazione d'intenti e un'assunzione di responsabilit\u00e0 da parte dell'uomo nei confronti degli animali. Attualmente, in qualche forma, la protezione degli animali appare nelle legislazioni di diverse nazioni, tra cui la Svizzera.\nI diritti animali in filosofia.\nLe origini dell'idea di diritto animale.\nLe radici dell'etica animalista nel pensiero occidentale si possono ricondurre fino all'antichit\u00e0. Fra i pi\u00f9 antichi pensatori a essersi espressi contro la violenza nei confronti degli animali viene ricordato soprattutto Pitagora; il rispetto per gli animali e l'adozione di una dieta vegetariana sono fra gli elementi costitutivi del pitagorismo, e influenzarono numerosi autori successivi, per esempio Plutarco:\nNel periodo rinascimentale, Montaigne utilizz\u00f2 il proprio scetticismo filosofico per demolire le distanze tra uomo ed animale:\nNel Settecento il dibattito sugli animali divenne serrato. Thomas Tryon difese le ragioni etiche del vegetarianismo. David Hume scrisse:\nCondillac pubblic\u00f2 un \"Trattato sugli animali\" (1755) in cui attribuiva ad essi tutte le facolt\u00e0 umane e confutava cos\u00ec la teoria cartesiana dell'automatismo degli animali; egli voleva in pratica mostrare che negli animali le abitudini considerate naturali sono in realt\u00e0 dovute all'esperienza (cio\u00e8 acquisite), quindi l'istinto pu\u00f2 essere assimilato all'intelligenza.\nCharles Bonnet, nella sua opera biologico-filosofica \"Contemplazione della natura\" (1764), descrisse le abitudini industriose degli animali, accordando loro un'anima immortale. Jean-Jacques Rousseau, nell\"'Emilio\" (1762), consigli\u00f2 un'alimentazione vegetariana per adulti e bambini, come pratica di educazione alla vita pacifica e al rispetto per gli animali. Anche William Paley e Voltaire sostennero il valore etico del vegetarianismo.\nIl primo filosofo a parlare esplicitamente di \"diritti\" fu il fondatore dell'utilitarismo moderno, l'inglese Jeremy Bentham, che scrisse: \"\"verr\u00e0 il giorno in cui gli animali del creato acquisiranno quei diritti che non avrebbero potuto essere loro sottratti se non dalla mano della tirannia\". Bentham sostenne anche che non si devono trarre conclusioni morali dall'apparente mancanza di razionalit\u00e0 degli animali:\nTuttavia i diritti cui Bentham faceva riferimento erano diritti generali (alla libert\u00e0, al non sfruttamento economico, ed in generale alla conservazione della propria natura) parimenti applicabili all'uomo, e che per questo non prevedevano il vegetarianismo n\u00e9 il rifiuto della sperimentazione scientifica, che erano invece accettate.\nArthur Schopenhauer sostenne che gli animali hanno la stessa essenza degli esseri umani, e \u2013 pur reputandoli mancanti della facolt\u00e0 della ragione \u2013 ammise in loro emozioni e sentimenti. Egli giustific\u00f2 l'uso di animali come cibo, ma sostenne anche che la morale dovesse prendere in considerazione gli animali, e si oppose alla vivisezione. La sua polemica nei confronti dell'etica di Kant conteneva un'articolata (e a tratti furiosa) polemica contro l'esclusione degli animali dal suo sistema morale: \"sia dannata ogni morale che non vede l'essenziale legame fra tutti gli occhi che vedono il sole\"\".\nNel 1871 venne promossa da Giuseppe Garibaldi la prima societ\u00e0 in Italia per la protezione degli animali. \nNel 1892, il riformatore sociale inglese Henry Salt pubblic\u00f2 un libro che ebbe una notevole influenza: \"Animals' Rights: Considered in Relation to Social Progress\" (\"I diritti animali considerati in relazione al progresso sociale\"). In quest'opera \u2013 apprezzata anche dal Mahatma Gandhi \u2013 Salt si faceva sostenitore del vegetarianismo, mostrando il proprio sconcerto per la crudele condizione patita dagli animali d'allevamento, tanto da osservare:\nL'anno precedente Salt aveva fondato la \"Humanitarian League\", fra i cui obiettivi \u2013 in tutela sia dei diritti umani, sia dei diritti animali\u00a0\u2013 vi erano la riforma del sistema carcerario, l'abolizione della pena di morte e l'abolizione della caccia.\nDi diritti animali, nella prima met\u00e0 del XX secolo, parl\u00f2 con energia il Premio Nobel per la Pace Albert Schweitzer, promuovendo un'etica filosofica non limitata solo all'uomo, ma estesa appunto anche agli animali. Sulla stessa linea l'italiano Piero Martinetti, che scrisse:\nNello scritto, pubblicato nel 1926, Piero Martinetti aveva sottolineato che gli animali possedevano intelletto e coscienza e, in generale, una vita interiore, come emergeva dagli \u201catteggiamenti, i gesti, la fisionomia\u201d; questa vita interiore \u00e8 \u201cforse estremamente diversa e lontana\u201d da quella umana\u201d ma \u201cha anch'essa i caratteri della coscienza e non pu\u00f2 essere ridotta ad un semplice meccanismo fisiologico\u201d.\nSi deve ad uno studio di Cesare Goretti del 1928 l'affermazione controversa che gli animali sono veri e propri \u201csoggetti di diritto\u201d e che l'animale ha una \u201ccoscienza giuridica\u201d e una percezione del giuridico. In tal modo ha anticipato tematiche proprie della bioetica e dell'etologia; nonostante l'originalit\u00e0 e l'innovativit\u00e0 delle posizioni assunte, il suo scritto non ha avuto fortuna ed \u00e8 stato del tutto trascurato dal dibattito animalista e negli studi di etologia.\nNel 1952 Aldo Capitini fond\u00f2 la \"Societ\u00e0 vegetariana italiana\". Egli affermava:\nIl tema dei diritti animali fu poi trattato nel 1971 da Stanley Godlovitch, Roslind Godlovitch e John Harris, con il libro \"Animals, Men and Morals\" (\"Animali, uomini e morale\"). Il testo era una raccolta di articoli che affrontava il tema dei diritti animali con argomenti filosofici potenti e profondi; esso rinvigor\u00ec il movimento per i diritti animali e ispir\u00f2 numerosi altri autori. Fu in una recensione di questo libro che il filosofo australiano Peter Singer, ora professore di bioetica all'Universit\u00e0 di Princeton, coni\u00f2 l'espressione \u00abliberazione animale\u00bb.\nAnche il filosofo del diritto Norberto Bobbio, in un saggio pubblicato nel 1994, parl\u00f2 dell'estensione del principio di uguaglianza agli animali:\nJacques Derrida ha parlato altres\u00ec di un cambiamento radicale che \"deve\" essere messo in atto, come necessit\u00e0 \"ontologica\" e dovere \"etico\", nei rapporti tra uomini e animali.\nLiberazione Animale.\nCon \"Liberazione Animale\" si intende l'obiettivo finale dell'animalismo, cio\u00e8 una societ\u00e0 ideale dove viene eliminata ogni forma di sfruttamento animale. I pi\u00f9 celebri sostenitori di questo concetto sono l'australiano Peter Singer e lo statunitense Tom Regan. Entrambi sostengono che l'adozione di una dieta vegana e l'abolizione di tutte le forme di sperimentazione sugli animali siano imperativi morali urgenti per l'umanit\u00e0. Pur giungendo a conclusioni analoghe per quanto concerne le indicazioni circa il comportamento etico nei confronti degli animali, Singer e Regan presentano argomentazioni molto differenti da un punto di vista filosofico; il primo si rif\u00e0 all'utilitarismo, il secondo al giusnaturalismo.\nPeter Singer.\nNel 1975, Singer (che si pu\u00f2 considerare il fondatore del moderno movimento per i diritti animali) pubblic\u00f2 il celebre saggio \"Liberazione animale\", in cui introdusse il \"principio della pari considerazione degli interessi\". Secondo tale principio, le nostre deliberazioni morali devono tener conto di tutti gli interessi simili di tutti coloro che sono influenzati dalle nostre azioni:\nDiscriminare gli animali rispetto a questa considerazione, per Singer, sarebbe infatti infondato e ingiustificabile, e quindi puro specismo. Per dimostrare l'insostenibilit\u00e0 delle posizioni che discriminano gli interessi animali come irrilevanti o secondari, Singer fa appello soprattutto a due argomenti:\nArgomento degli esseri umani marginali. Per concludere che tutti e solo gli esseri umani meritano uno status morale pieno ed eguale, gli esseri umani dovrebbero avere una qualche propriet\u00e0 esclusiva che li distingue dagli altri animali. Tuttavia, le propriet\u00e0 considerate esclusive della specie umana (per esempio la razionalit\u00e0 o l'uso della parola) mancano ad alcuni esseri umani (i \"casi marginali\") quali i neonati o certi tipi di malati di mente. Viceversa, tutte le propriet\u00e0 comuni a tutti gli uomini senza eccezione (quali la capacit\u00e0 di provare dolore) risultano condivise anche dagli animali.\nArgomento non egalitario raffinato. Oltre a utilizzare l'argomento degli esseri umani marginali, Singer muove un'altra obiezione alla tesi comune secondo cui razionalit\u00e0, autonomia, capacit\u00e0 di agire moralmente e cos\u00ec via possano giustificare la discriminazione degli animali sul piano morale. Infatti, secondo l'autore, se tali elementi fossero la base su cui fondare il giudizio morale su un soggetto, se ne potrebbe ricavare un sistema di discriminazioni verso gli esseri umani, strutturalmente analogo al razzismo o al sessismo, secondo cui un essere umano dotato di maggiore razionalit\u00e0 (o autonomia, o moralit\u00e0) sarebbe portatore di uno status morale superiore ad altri esseri umani meno dotati.\nTom Regan.\nNel libro \"The Case for Animal Rights\", Regan sostenne che alcuni animali devono avere diritti in quanto \"soggetti di una vita\" (\"subjects-of-a-life\"), sebbene non necessariamente nello stesso grado degli umani. Il ragionamento di Regan si pu\u00f2 sintetizzare come segue:\nTrattare un animale come un mezzo per un fine significa violare i suoi diritti:\nQuesta posizione pu\u00f2 essere vista come una estensione agli animali dell'idea kantiana di \"legge morale\". Sebbene Regan ponga per motivi pratici, e in senso provvisorio, un arbitrario confine nel regno animale (\"tutti i mammiferi sopra l'anno d'et\u00e0\"), la sua posizione \u00e8 tendenzialmente assolutista; qualsiasi azione che violi i diritti (naturali) degli animali \u00e8 \"ipso facto\" sbagliata a prescindere da qualsiasi altra valutazione. Non a caso Regan critica la posizione utilitarista di Singer argomentando che essa si concentra sul soggetto sbagliato, gli interessi, invece di pensare al vero soggetto, gli individui portatori di diritti.\nIl ruolo delle emozioni.\nAlcuni autori hanno suggerito che un limite degli approcci di Regan, Singer e altri sia quello di cercare di fondare l'etica del comportamento verso gli animali prescindendo da elementi di tipo emotivo. Sentimenti come la compassione e la simpatia per gli animali, o la repulsione verso le sofferenze imposte loro dall'uomo, non hanno fondamento razionale ma potrebbero essere elementi significativi nell'impostazione di un sistema morale. In questo senso, il paradosso rappresentato da coloro che condividono razionalmente le argomentazioni dei sostenitori dei diritti animali, e continuano a mangiare carne, sarebbe da ricondursi al fenomeno generale della responsabilit\u00e0 mediata nel mondo moderno. La teorica femminista Marti Kheel suggerisce:\nAltre posizioni.\nUn altro pensatore influente \u00e8 Gary Lawrence Francione, che nel libro \"Introduction to Animal Rights\" sostiene la visione abolizionista per cui gli animali dovrebbero avere almeno il diritto fondamentale di non essere trattati come propriet\u00e0 degli esseri umani, presupposto fondamentale per la definizione di qualunque altra forma di diritto animale. L'abolizione del concetto di propriet\u00e0 applicato agli animali \u00e8 quindi, per Francione, il primo obiettivo che il movimento per i diritti animali dovrebbe perseguire; e ignorare tale obiettivo significa essere, nella migliore delle ipotesi, solo sostenitori dell\"'animal welfare\". Francione osserva anche che una societ\u00e0 che considera cani e gatti come \"membri della famiglia\" e contemporaneamente uccide mucche, galline e maiali per nutrirsene \u00e8 \"moralmente schizofrenica\".\nNel libro \"\", Michael E. Berumen adotta una posizione analoga a quella di Bentham e Singer, basata sull'identificazione del diritto morale con la capacit\u00e0 di soffrire.\nAnche le attiviste Karen Davis dell'associazione United Poultry Concerns e Ingrid Newkirk della PETA (\"People for the Ethical Treatment of Animals\") hanno presentato argomenti filosofici a favore dei diritti animali.\nCritiche ai diritti animali.\nLa posizione dei sostenitori dei diritti animali non \u00e8 priva di difficolt\u00e0 filosofiche. Per esempio, l'identificazione dei diritti con certe capacit\u00e0 o caratteristiche degli animali (presente in varie forme in tutte le teorie dei diritti animali) pone il problema spinoso di stabilire quale sia il limite \"al di sopra del quale\" si considera che un essere vivente sia dotato di tali caratteristiche. Se per esempio \u00e8 piuttosto chiaro che tutti i mammiferi soffrono in modo simile agli umani, la stessa constatazione \u00e8 meno ovviamente applicabile, per esempio, a organismi pi\u00f9 semplici come insetti, meduse e via dicendo.\nFra gli avversari dei diritti animali, molti (in particolare i pensatori della scuola neokantiana) sostengono che solo un essere morale (ovvero dotato di un proprio senso della morale) possa avere diritti da un punto di vista morale; al pi\u00f9, gli animali si possono trattare in modo \"umano\" (compassionevole). L'argomento degli \"esseri umani marginali\" di Singer viene rifiutato in diversi modi da diversi autori:\nMoralit\u00e0 e appartenenza. Alcuni filosofi sostengono l'identificazione della moralit\u00e0 con l'appartenenza; gli umani marginali sono diversi dagli animali perch\u00e9 sono esseri umani, e questa \u00e8 una caratteristica intrinsecamente rilevante dal punto di vista morale. Posizioni di questo genere sono spesso difese pi\u00f9 in termini religiosi che filosofici.\nIrrilevanza dei casi marginali. Altri sostengono che gli esseri umani marginali sono in realt\u00e0 molto pochi: i neonati ad esempio non sono razionali ma lo saranno, e gli anziani senili lo sono stati, e quindi si propone che non vengano contati come marginali. I \"veri\" marginali sarebbero quindi molto pochi, e solo di questi ultimi si potrebbe dire che hanno lo stesso status degli animali. Ma anche in questo caso pochi autori sono pronti a sostenere questa posizione, che porta infatti a conclusioni molto controintuitive (cio\u00e8 che non sia sbagliato fare del male ad un bambino con ritardo cognitivo molto grave, un \"vero\" marginale).\nPosizione kantiana classica. Coloro che si rifanno direttamente alla posizione di Immanuel Kant sostengono che alle persone non \u00e8 richiesto considerare direttamente gli interessi delle non-persone, anche se possono essere presi in considerazione in caso fossero rilevanti per gli esseri umani (non puoi uccidere il cane perch\u00e9 \u00e8 mio e quindi io, essere umano, ne soffrirei). In realt\u00e0 alcuni autori si spingono pi\u00f9 in l\u00e0 dichiarando che i nostri doveri si estendono al di l\u00e0 del divieto di ledere la propriet\u00e0 altrui, e che abbiamo anche il dovere di non essere crudeli verso gli animali perch\u00e9:\nEssere crudeli nei confronti degli animali dunque \u00e8 sbagliato perch\u00e9 riflette una indifferenza verso la sofferenza che pu\u00f2 manifestarsi anche nei rapporti con altri esseri umani.\nUn approccio differente \u00e8 quello di filosofi come Jan Narveson e Peter Carruthers, i quali, inserendosi nella tradizione filosofica di Thomas Hobbes e de \"Una teoria della giustizia\" di John Rawls, considerano la moralit\u00e0 come \"un contratto\" fra esseri razionali e fondamentalmente egoisti. Poich\u00e9 gli animali non sono in grado di partecipare a questo patto, i \"contraenti umani\" non hanno alcun obbligo di considerarli in modo paritetico. In questa luce, il \"contratto morale\" viene esteso a neonati e malati mentali dagli altri esseri umani, per loro libera scelta.\nRoger Scruton, nel libro \"Animal Rights and Wrongs\", sostiene che gli esseri umani sono solo responsabili degli animali che hanno in custodia (come gli animali domestici e da allevamento); mentre non pu\u00f2 esistere alcun obbligo morale nei confronti degli animali selvatici.\nNel libro \"Una carezza per guarire\", l'oncologo Umberto Veronesi ha riassunto le principali critiche ai diritti animali, fornendo ad esse delle concise risposte secondo il punto di vista singeriano:\nTra il 2011 e il 2012 il filosofo e scrittore Fernando Savater nel suo libro Tauroetica ed in una serie di interviste a quotidiani quali El Espectador, El Pais e l\u2019italiano La Repubblica, ha ripreso in parte le critiche all'animalismo pi\u00f9 radicale gi\u00e0 mosse da altri filosofi prima di lui, ma ampliandole e spiegandole con esempi semplici. Savater, infatti, osserva che vi \u00e8 una differenza fondamentale tra la compassione che ci spinge ad occuparci di un animale e l\u2019obbligo morale che ci impone di occuparci di un bambino; cos\u00ec vi \u00e8 differenza tra l\u2019umanismo e l\u2019umanitarismo oggi tanto diffuso, che ci spinge ad occuparci dei bisogni altrui, ma non della loro umanit\u00e0. A ci\u00f2 si aggiunge che eventuali correttivi alle leggi naturali, ottenuti con leggi fatte dall\u2019uomo, solo dall\u2019uomo potrebbero essere rispettate. Queste fondamentali distinzioni tra uomo e animali sono messe in discussione dai sostenitori dei diritti degli animali (vedi antispecismo), soprattutto sfruttando l\u2019antropomorfizzazione degli animali, fornendo cio\u00e8 un\u2019idea di animale sempre pi\u00f9 simile all\u2019uomo, che favorisce l\u2019immedesimazione. Per Savater ci\u00f2 nasce soprattutto dalla perdita della cultura rurale e di una conoscenza diretta degli animali, spesso sostituita con una indiretta, a volte anche molto lontana dalla realt\u00e0 (es. cartoni animati di Walt Disney), ed \u00e8 rafforzata da due problemi della societ\u00e0 contemporanea: l\u2019egoismo ed una sempre pi\u00f9 preoccupante crisi relazionale, che portano molti a preferire una pi\u00f9 semplice relazione con un animale piuttosto che una decisamente pi\u00f9 impegnativa con un loro simile.\nSuccessivamente, sul tema della confusione tra compassione ed obblighi morali, che porta ad una maggiore attenzione per gli animali piuttosto che per l\u2019uomo, sollevato da Savater, \u00e8 intervenuto anche Papa Francesco, nel 2014 ammonendo le coppie sposate che per egoismo preferiscono avere un cane o un gatto in casa, invece di un figlio, e nel 2016 ammonendo tutti coloro che magari provano compassione per gli animali, ma rimangono indifferenti alla sofferenza di altre persone.\nLeggi sui diritti animali.\nLe prime leggi della storia a tutela degli animali sono probabilmente costituiti da alcuni degli editti di A\u015boka, emanati in India sotto l'Impero Maurya (III secolo a.C.), e ispirati ai principi del buddhismo.\nNegli anni trenta del XX secolo la Germania eman\u00f2 una serie di provvedimenti in tema di diritti degli animali (la legislazione nazista in tema di animali \u00e8 comunque oggetto di accesa controversia, sebbene tali leggi siano ancora in vigore nella Germania democratica). Dopo tale parentesi, fino all'inizio degli anni novanta, nessun altro ordinamento giuridico occidentale ha pi\u00f9 contemplato l'attribuzione di veri e propri diritti agli animali. Nel 1992, la legislazione svizzera fu modificata per riconoscere agli animali lo \"status\" di \"esseri\" anzich\u00e9 \"cose\". Nel 2002, il parlamento tedesco vot\u00f2 per aggiungere le parole \"e degli animali\" alla clausola della costituzione che obbliga lo stato a rispettare e proteggere la dignit\u00e0 degli esseri umani. Quasi tutti gli altri paesi hanno leggi contro la crudelt\u00e0 o il maltrattamento di animali, per la regolamentazione delle condizioni in cui gli animali vengono allevati, e cos\u00ec via, ma senza menzione esplicita di alcuna forma di \"diritto\". In Italia la norma di riferimento \u00e8 la Legge 20 luglio 2004, n. 189 in materia di \"Disposizioni concernenti il divieto di maltrattamento degli animali, nonch\u00e9 di impiego degli stessi in combattimenti clandestini o competizioni non autorizzate\" (). Altre normative specifiche sono poi via via state introdotte, come la Ordinanza del Ministero della Salute sulla tutela degli equidi nelle manifestazioni popolari. Dal 2022 anche la Costituzione italiana contiene un riferimento ai diritti animali, indicando che la Repubblica \nIl Progetto Grande Scimmia, fondato da Peter Singer e da Jane Goodall, definisce una carta dei diritti delle grandi scimmie antropomorfe, quali gorilla e scimpanz\u00e9. Al progetto ha aderito la Nuova Zelanda; nell'aprile del 2006, anche il primo ministro spagnolo Jos\u00e9 Luis Rodr\u00edguez Zapatero ha proposto l'adozione di tale carta nella legislazione spagnola.\nI diritti animali in pratica.\nI fautori dei diritti animali utilizzano spesso l'arma del boicottaggio nei confronti delle industrie che usano gli animali, ovviamente a partire dall'industria dell'allevamento. In genere adottano una dieta vegetariana o vegana ed evitano di acquistare indumenti fatti di pelle animale o prodotti cosmetici o farmaceutici che contengono cosiddetti sottoprodotti di origine animale, o che sono stati sperimentati sugli animali. Una societ\u00e0 apertamente osteggiata dai sostenitori dei diritti animali \u00e8, per esempio, la Procter &amp; Gamble.\nEsistono molte associazioni che cercano di diffondere nel grande pubblico l'interesse per il tema dei diritti animali; una delle pi\u00f9 note \u00e8 la People for the Ethical Treatment of Animals. Gruppi come la Vegan Outreach e Compassion Over Killing cercano di osteggiare la pratica dell'allevamento industriale pubblicizzandone gli aspetti pi\u00f9 crudeli, talvolta anche infiltrandosi segretamente negli allevamenti meccanizzati.\nFra gli atteggiamenti pi\u00f9 radicali c'\u00e8 quello del \"salvataggio allo scoperto\", in cui sostenitori dei diritti animali organizzano veri e propri furti di animali sfruttati, senza tentare di celare la propria identit\u00e0 e accettando le conseguenze legali delle loro azioni.\nGiornata Internazionale per i Diritti degli Animali.\nNel 2007 il 10 dicembre \u00e8 stato proclamato da un'associazione animalista inglese, la \"Uncaged\", Giornata Internazionale per i Diritti degli Animali."}
{"id": "109571", "revid": "6392", "url": "https://it.wikipedia.org/wiki?curid=109571", "title": "Capsula temporale", "text": ""}
{"id": "109574", "revid": "287204", "url": "https://it.wikipedia.org/wiki?curid=109574", "title": "Champs-Elysees", "text": ""}
{"id": "109575", "revid": "47767", "url": "https://it.wikipedia.org/wiki?curid=109575", "title": "Champs-\u00c9lysees", "text": ""}
{"id": "109576", "revid": "47767", "url": "https://it.wikipedia.org/wiki?curid=109576", "title": "Champs \u00c9lysees", "text": ""}
{"id": "109578", "revid": "47767", "url": "https://it.wikipedia.org/wiki?curid=109578", "title": "Champs Elys\u00e9es", "text": ""}
{"id": "109579", "revid": "339392", "url": "https://it.wikipedia.org/wiki?curid=109579", "title": "Krisna", "text": ""}
{"id": "109580", "revid": "5", "url": "https://it.wikipedia.org/wiki?curid=109580", "title": "Falange metacarpale", "text": ""}
{"id": "109581", "revid": "47767", "url": "https://it.wikipedia.org/wiki?curid=109581", "title": "Champs-Elys\u00e9es", "text": ""}
{"id": "109582", "revid": "5", "url": "https://it.wikipedia.org/wiki?curid=109582", "title": "Falange metatarsale", "text": ""}
{"id": "109583", "revid": "515931", "url": "https://it.wikipedia.org/wiki?curid=109583", "title": "Falange ungueale", "text": ""}
{"id": "109586", "revid": "196390", "url": "https://it.wikipedia.org/wiki?curid=109586", "title": "Falange espa\u00f1ola", "text": ""}
{"id": "109588", "revid": "228587", "url": "https://it.wikipedia.org/wiki?curid=109588", "title": "Strato limite", "text": "Nell'ambito dei fenomeni di trasporto, lo strato limite (in inglese \"boundary layer\") indica una zona adiacente ad una interfase in corrispondenza della quale si ha una brusca variazione di una grandezza fisica, che pu\u00f2 essere la velocit\u00e0, la temperatura, o la concentrazione.\nTipi di strato limite.\nA seconda di quale grandezza fisica varia in prossimit\u00e0 dello strato limite, si parla rispettivamente di:\nQuesti tre concetti vengono studiati dalla teoria dello strato limite in modo indistinto, ma riguardano diverse applicazioni. Il concetto di strato limite di quantit\u00e0 di moto viene applicato nell'ambito della fluidodinamica; il concetto di strato limite di materia viene applicato nell'ambito della reattoristica e del trasporto tra fasi; il concetto di strato limite di calore viene applicato nell'ambito del trasporto di calore.\nDeterminazione dello spessore dello strato limite.\nLe correlazioni che permettono di ricavare lo spessore dello strato limite sono differenti a seconda che il sistema in esame sia in condizioni di regime turbolento o regime laminare.\nEsistono delle analogie (come l'analogia di Chilton-Colburn) che permettono di ricavare lo spessore di uno strato limite (ad esempio di materia) dalla conoscenza dello spessore di un altro tipo di strato limite (ad esempio di quantit\u00e0 di moto)."}
{"id": "109591", "revid": "104265", "url": "https://it.wikipedia.org/wiki?curid=109591", "title": "Edizione di Bekker", "text": "L\u2019edizione critica degli \"opera omnia\" di Aristotele curata dal filologo August Immanuel Bekker (1785-1871), docente all'universit\u00e0 di Berlino, per conto dell'Accademia di Berlino, fornisce il sistema di riferimento ancor oggi comunemente seguito nel citare gli scritti dello Stagirita. Esso permette di riferirsi a ogni sezione o passo delle opere aristoteliche per mezzo d'un certo \"numero del Bekker\" (e ci\u00f2, naturalmente, a prescindere dalla traduzione che eventualmente si stia usando, perch\u00e9 il riferimento \u00e8 sempre al testo greco originale). Questo sistema \u00e8 quello comunemente in uso, sicch\u00e9 \u00e8 opportuno attenersi sempre a esso.\nOgni numero del Bekker \u00e8 costituito da un numero di pagina compreso tra 1 e 1500, seguito da una delle due lettere 'a' o 'b' (che sta a indicare la colonna) e, quando si ritenga opportuno, da un altro numero che \u00ecndica la riga. Per esempio, l'inizio dell'Etica nicomachea si cita col numero del Bekker 1094a1, che corrisponde alla pagina 1094 dell'edizione del Bekker, prima colonna, riga 1.\nAnche per le citazioni dalle opere di Platone si segue un sistema simile: qui, il riferimento \u00e8 all'edizione dello Stefano (Enrico Stefano, nome umanistico d'Henri Estienne), pubblicata a Ginevra nel 1578.\nNumeri dell'edizione del Bekker.\nVolume I\nVolume II"}
{"id": "109595", "revid": "15756", "url": "https://it.wikipedia.org/wiki?curid=109595", "title": "Strato limite di quantit\u00e0 di moto", "text": "In fluidodinamica, lo strato limite, pi\u00f9 precisamente detto strato limite di quantit\u00e0 di moto, \u00e8 una zona ideale di un flusso dove gli effetti causati dalla prossimit\u00e0 di una parete sono molto pi\u00f9 marcati rispetto ad una zona esterna. Solitamente tale zona \u00e8 individuata in uno strato di fluido nelle immediate vicinanze di una superficie solida.\nTeoria dello strato limite.\nLa teoria dello strato limite si basa sull'intuizione dell'aerodinamico tedesco Ludwig Prandtl, che dimostr\u00f2 poi con evidenze sperimentali agli inizi del '900, la validit\u00e0 delle ipotesi fatte. Prandtl indic\u00f2 come \"strato limite\" la zona al cui interno la velocit\u00e0 differisce per pi\u00f9 dell'1% dalla velocit\u00e0 della porzione esterna di fluido, assumendo per l'esterno il modello di moto a potenziale. Prandtl ipotizz\u00f2 inoltre che le dimensioni dello strato limite fossero piccole rispetto alle dimensioni del campo di moto esterno, assumendo che lo strato inizi in corrispondenza del bordo di ingresso della lastra. Di conseguenza, per le ipotesi fatte, le linee di corrente rimangono indisturbate fin tanto che non intersecano il bordo dello strato limite, iniziando da questo punto in poi a deflettere leggermente a causa del rallentamento della corrente.\nPer correnti ad alti numeri di Reynolds \u00e8 possibile confinare gli effetti della viscosit\u00e0 all'interno di una zona limitata adiacente alla parete; il flusso nella zona esterna si pu\u00f2 considerare potenziale. Questo tipo di approssimazione semplifica notevolmente le equazioni di Navier-Stokes, permettendo di ottenere soluzioni approssimate. Si ricorda che le equazioni di Navier-Stokes sono equazioni alle derivate parziali che, allo stato attuale degli studi matematici, non sono risolubili per via analitica (se non in casi molto semplificati), ma in generale solo per via numerica.\nLo strato limite pu\u00f2 essere di tipo \"laminare\", dove i filetti fluidi sono appunto lamine che seguono il contorno del corpo, oppure \"turbolento\", dove i filetti di fluido seguono linee intricate e non stazionarie. Lo strato limite pu\u00f2 transitare da laminare a turbolento attraverso una zona detta regione di transizione, ma non potr\u00e0 mai tornare spontaneamente laminare. La transizione dallo strato laminare a quello turbolento avviene in una zona di transizione che presenta caratteristiche di non stazionariet\u00e0. La transizione viene infine favorita dall'aumentare della velocit\u00e0 (o pi\u00f9 correttamente dal numero di Reynolds) e dalla rugosit\u00e0 superficiale del corpo e dalla forma meno affusolata del corpo.\nTrattazione dello strato limite.\nCome gi\u00e0 accennato precedentemente la trattazione dello strato limite dipende in buona parte dalle condizioni iniziali a seconda della velocit\u00e0 della corrente che lambisce la parete interessata e di conseguenza dal rispettivo numero di Reynolds della corrente.\nCi\u00f2 nonostante si pu\u00f2 pervenire ad una trattazione generale dello strato limite a prescindere dalla sua natura laminare o turbolenta applicando in entrambi casi le ipotesi che il moto sia di tipo:\nStrato limite laminare.\nNel caso dello strato limite laminare il problema pu\u00f2 essere analizzato ricorrendo all'utilizzo delle equazioni di bilancio di massa per un volume di controllo e utilizzando successivamente il bilancio di quantit\u00e0 di moto. Applicando quindi il bilancio di massa,\ndove con formula_2 viene indicata la velocit\u00e0 del fluido che lambisce la parete, con formula_3 una superficie orientata e con \"\u03b4\" lo spessore dello strato limite laminare. Esplicitando i singoli termini, indicando con \"y\" la direzione perpendicolare alla parete e con \"x\" la direzione parallela sia alla parete che alla corrente:\ndove \"ql\" rappresenta il flusso di massa entrante dal bordo superiore. Dopo aver semplificato si ricava la seguente espressione:\nA questo punto, si passa ad applicare il bilancio di quantit\u00e0 di moto:\nper il termine a sinistra dell'equazione del bilancio di quantit\u00e0 di moto, che rappresenta la somma delle forze esterne agenti sul volume di controllo (volume di profondit\u00e0 unitaria), si ottiene\ndove con \"\u03c4\" si \u00e8 indicato lo sforzo tangenziale sulla parete. Si noti inoltre che le pressioni agenti sulle facce si suppongano essere costanti, nonostante, in condizioni di corrente laminare, l'andamento delle pressioni ortogonalmente alle linee di corrente, per un fluido incomprimibile, sia di tipo idrostatico. Questa semplificazione nel caso di fluidi incomprimibili risulta comunque accettabile in virt\u00f9 del fatto che lo strato limite si suppone essere di dimensioni molto ridotte. A questo punto semplificando e trascurando tutti gli infinitesimi di ordine superiore si ottiene infine\nPer quanto riguarda invece il termine a destra nell'equazione del bilancio di quantit\u00e0 di moto si ottiene\nRicordando quindi l'espressione ricavata in precedenza per il termine formula_10 ed inserendolo nell'equazione si ricava\nUguagliando i due termini ricavati si ottiene la seguente equazione\nanche nota come equazione di von K\u00e1rm\u00e1n che, nel caso di moto a potenziale nello strato esterno allo strato limite laminare, supponendo che\ne\nsi semplifica nella seguente espressione\nL'equazione pu\u00f2 inoltre scriversi anche in forma adimensionale, raccogliendo alcuni termini nel seguente modo\nottenendo quindi l'equazione di von K\u00e1rm\u00e1n in forma adimensionale\nA questo punto l'equazione pu\u00f2 essere integrata facilmente non appena sia nota la distribuzione delle velocit\u00e0. Per fare ci\u00f2 \u00e8 quindi necessario conoscere la distribuzione delle velocit\u00e0. Nel caso di strato limite laminare il problema \u00e8 stato risolto da Blasius nel 1908 secondo cui la soluzione \u00e8 espandibile in serie di potenze. Tuttavia la soluzione di Blasius risulta laboriosa per cui sono state proposte diverse altre soluzioni. Tra quelle che approssimano meglio la distribuzione delle velocit\u00e0 va citata sicuramente la distribuzione di Pohlhausen proposta nel 1921 che approssima la funzione con un polinomio di 4 grado del tipo\nTeoria di Blasius.\nPer ricavare la distribuzione delle velocit\u00e0 secondo il modello di Blasius \u00e8 necessario un approccio diverso da quello precedente. In un problema fluidodinamico la velocit\u00e0 del fluido immediatamente adiacente ad una superficie solida \u00e8 considerata uguale alla velocit\u00e0 della parete stessa. A causa del fatto che la velocit\u00e0 varia con continuit\u00e0 dalla parete verso l'esterno e che il suo valore tende asintoticamente al valore esterno, lo spessore dello strato limite deve essere arbitrariamente definito, per convenzione, come lo strato di fluido all'interno del quale la velocit\u00e0 varia da zero fino al 99% (o 90%, o 95% a seconda della particolare convenzione che si preferisce adottare) della velocit\u00e0 della corrente fluida indisturbata (detta appunto \"velocit\u00e0 asintotica\").\nInfatti gli sforzi tangenziali diminuiscono con continuit\u00e0 allontanandosi dalla parete. Un osservatore invece percepisce una variazione marcata degli sforzi a causa del fatto che lo spessore dello strato limite \u00e8 molto piccolo rispetto alle dimensioni del corpo.\nIl modello base di questa teoria prende in considerazione l'equazione di stato dei gas perfetti:\ndove \"p\" \u00e8 la pressione, \u03c1 la densit\u00e0, \"R\" la costante specifica dei gas perfetti ed infine \"T\" la temperatura in kelvin.\nE l'equazione di continuit\u00e0 della massa:\ndove con il vettore \"V\" si \u00e8 indicato il vettore velocit\u00e0 fluidodinamica, della quantit\u00e0 di moto:\ne dell'energia:\nIl sistema delle sei equazioni (tre scalari ed una vettoriale) viene semplificato con le seguenti ipotesi:\nInfatti, indicando con \u03b4 lo spessore dello strato limite (funzione in generale di \"x\", coordinata parallela alla parete ed al flusso) e con \"L\" una dimensione caratteristica del flusso (la lunghezza della parete o il diametro di un condotto, per esempio), si avr\u00e0 certamente:\ne perci\u00f2 si pu\u00f2 ipotizzare che le derivate rispetto ad \"x\" siano trascurabili rispetto a quelle rispetto ad \"y\". Considerando fluidi incomprimibili (cio\u00e8 a densit\u00e0 costante) e solo le direzioni \"x\" ed \"y\" (quindi un flusso bidimensionale) si semplifica dapprima l'equazione di continuit\u00e0 della massa, che per comodit\u00e0 scriviamo in forma vettoriale:\novvero, indicando con i pedici le derivate parziali:\nAnalogamente viene semplificata anche l'equazione di conservazione della quantit\u00e0 di moto, in forma vettoriale:\nche diventa:\ned in forma estesa:\ndove \"Dp\" rappresenta la diffusivit\u00e0 cinematica.\nDa queste equazioni si trascurano le derivate della componente verticale della velocit\u00e0 e la derivata seconda rispetto ad \"x\" della componente parallela al flusso della velocit\u00e0. Ci\u00f2 a causa del fatto che la velocit\u00e0 \"v\" \u00e8 molto piccola rispetto ad \"u\" e le sue variazioni quindi sono minime. La mancanza del termine formula_29 \u00e8 dovuta al fatto che le variazioni lungo l'asse \"x\" siano notevolmente pi\u00f9 piccole rispetto a quelle lungo l'asse \"y\". Quest'ultima approssimazione fa in modo che la soluzione non risenta di tutto il dominio di integrazione, ovverosia ci\u00f2 che succede a valle non perturba la soluzione a monte, semplificando notevolmente il calcolo. Il sistema delle equazioni di conservazione della massa e della quantit\u00e0 di moto diviene perci\u00f2:\nDette equazioni di Prandtl, anche se pi\u00f9 propriamente solo la seconda equazione del sistema \u00e8 l'equazione di Prandtl.\nAccanto allo strato limite fluidodinamico, nel caso siano presenti fenomeni di trasmissione del calore nel fluido per via convettiva, pu\u00f2 anche essere definito uno \"strato limite termico\", come lo strato di fluido all'interno del quale la temperatura varia dal valore di parete fino al 99% (o altre percentuali a seconda della convenzione, valgono infatti le stesse considerazioni presentate per lo strato limite meccanico) del valore di temperatura esterno. L'ordine di grandezza del rapporto fra lo spessore dello strato limite fluidodinamico e quello dello strato limite termico \u00e8 fornito dal numero di Prandtl.\nLo strato limite, di rilevante importanza nei problemi di aerodinamica ed in particolare nello studio delle superfici alari, \u00e8 estendibile anche alla meteorologia ad allo studio delle correnti atmosferiche. \u00c8 dovuto all'effetto della viscosit\u00e0 del fluido ed \u00e8 collegato all'effetto Leidenfrost e, in particolare, al valore del numero di Reynolds (\"Re\").\nAll'esterno dello strato limite il valore del numero di Reynolds \u00e8 \"sufficientemente\" alto; in queste condizioni la regione esterna del flusso pu\u00f2 essere considerata come ideale (viscosit\u00e0 trascurabile), che soddisfa cio\u00e8 le equazioni di Eulero.\nNella regione vicino ai contorni solidi, invece questa approssimazione non pu\u00f2 essere fatta perch\u00e9 bisogna rispettare le condizioni al contorno, che sono la condizione di aderenza (la velocit\u00e0 delle particelle di fluido a contatto con la parete deve essere nulla, in inglese \u00e8 indicata come \"no slip condition\") per lo strato limite della velocit\u00e0, e la continuit\u00e0 del campo di temperatura sulla parete per lo strato limite termico.\nSi considera quindi una lastra piana di apertura \"b\" e lunghezza formula_31. Partendo dalle equazioni di conservazione della massa e della quantit\u00e0 di moto, e considerando che nello strato limite formula_32, si ha\nsi introduce la variabile formula_34 e la funzione di corrente formula_35, in modo che la soluzione trovata sar\u00e0 simile per ogni \"x\".\nSi avr\u00e0\nDerivando e sostituendo nelle equazioni di conservazione si ottiene\nLe condizioni al contorno sono\nPer un fluido newtoniano gli sforzi viscosi di taglio in prossimit\u00e0 della parete risultano uguali a formula_39\nSi ha che\nquindi\nIntegrando lungo la lastra (e considerando le due facce della lastra bagnata dal fluido) \u00e8 possibile trovare il valore della resistenza d'attrito\no in termini adimensionali\nDove si \u00e8 introdotto il numero di Reynolds locale:\ninoltre il valore di formula_45 \u00e8 noto e pari a formula_46\nIl coefficiente di forza medio sulla superficie della lastra risulta uguale a\nDistribuzione delle velocit\u00e0 secondo Pohlhausen.\nCome accennato in precedenza l'approssimazione di Pohlhausen \u00e8 data da un polinomio di quarto grado del tipo\nPer potere quindi ricavare la distribuzione delle velocit\u00e0 all'interno dello strato limite sar\u00e0 necessario disporre di cinque condizioni al contorno. Per lo strato adiacente alla parete, per formula_49 le condizioni sono date da\nmentre le condizioni al bordo esterno per \"\u03b7\" = 1 sono\nLa distribuzione di velocit\u00e0 che si ottiene nella seguente maniera \u00e8 infine\nInserendo a questo punto la seguente espressione nell'equazione di von Karman \u00e8 quindi possibile svolgere l'integrale dal quale si ottiene\nTuttavia l'espressione precedente contiene ancora due incognite formula_55 e formula_56 e necessita pertanto ancora di una seconda equazione per essere risolta. Questa \u00e8 appunto fornita dal fatto che il fluido sia newtoniano. Si applica quindi l'equazione di Newton\nInserendo quindi il risultato cos\u00ec ottenuto nella relazione\ned integrando si ricava\ndove la costante di integrazione pu\u00f2 essere posta 0 in virt\u00f9 del fatto che la velocit\u00e0 sul bordo inferiore adiacente alla parete \u00e8 nullo. Rimanipolando l'espressione appena ricavata dividendo per x e facendo la radice quadra\nsi pu\u00f2 quindi riscrivere l'espressione per lo sforzo tangenziale come\nossia\ndove il termine\n\u00e8 anche noto come coefficiente di resistenza locale. Si noti che nel caso si fosse applicata la trattazione di Blasius il valore ricavato per il coefficiente di resistenza locale espresso come nel caso precedente sarebbe stato\nA questo punto noto il coefficiente di resistenza locale e nota la geometria della parete \u00e8 possibile calcolare la resistenza di una piastra immersa in un fluido.\nStrato limite turbolento.\nPer valori del numero di Reynolds superiori a 3 \u00b7 105 lo strato limite inizia a divenire turbolento e la trattazione vista in precedenza non \u00e8 pi\u00f9 approssimata. Nel caso in cui il numero di Reynolds sia costante, il problema pu\u00f2 comunque essere studiato nell'ipotesi di \"moto statisticamente stazionario\", applicando la seguente scomposizione della velocit\u00e0\novvero scomponendo la velocit\u00e0 in un termine velocit\u00e0 media che si identifica con l'espressione formula_66 e con un secondo termine che invece rappresenta la variazione media che si esprime come formula_67, nelle equazioni di Navier-Stokes, si ottengono le equazioni di Navier-Stokes mediate. Omettendo la sovralineatura sui termini velocit\u00e0 media e supponendo sempre che il moto sia di tipo bidimensionale, la prima equazione si scriver\u00e0 dunque\nSi possono adesso fare le seguenti ipotesi\ne semplificare l'equazione, dove resta solo il seguente termine\nNel primo termine all'interno della parentesi tonda \u00e8 immediato riconoscere lo sforzo viscoso mentre il secondo termine pu\u00f2 essere interpretato come lo sforzo turbolento. Sempre dalla stessa equazione si evince che lo sforzo totale \u00e8 la somma dei due sforzi e che questo si mantiene costante lungo l'asse verticale y. Mentre questa approssimazione si verifica sperimantalmente in prossimit\u00e0 della parete essa appare inaccettabile in prossimit\u00e0 del limite esterno dello strato limite, dove gli sforzi tendono asintoticamente a 0.\nLo strato limite viene quindi suddiviso in tre regioni che vengono studiate separatamente:\nRegione interna.\nLa regione interna risulta essere la pi\u00f9 importante sia per i bilanci delle forze che per i bilanci energetici. Inoltre in questa regione prevalgono gli sforzi viscosi, mentre quelli turbolenti possono essere trascurati. Lo sforzo agente risulta quindi essere\nDividendo entrambi i membri per \"\u03c1\" e ricordando che \"\u03c4\" diviso \"\u03c1\" ha le dimensioni di una velocit\u00e0 al quadrato \u00e8 possibile porre\ndove \"u\"0 \u00e8 una velocit\u00e0 fittizia. La relazione precedente si riscriver\u00e0 quindi come\nche si pu\u00f2 esprimere come\ndove formula_77 \u00e8 la viscosit\u00e0 cinematica. Infine, rendendo adimensionale la precedente equazione\ned esprimendo nelle nuove variabili adimensionali anche dette variabili interne,\nla legge per lo strato interno si riassume come\nDa osservazioni sperimentali si \u00e8 osservato che tale legge \u00e8 approssimata per valori di \"y\"+ &lt; 5.\n\"Buffer\".\nPer valori di \"y\"+ compresi tra 5 e 30 l'effetto degli sforzi turbolenti non \u00e8 pi\u00f9 trascurabile e gli sforzi viscosi sono ugualmente importanti. Questa regione \u00e8 chiamata \"buffer\" o semplicemente cuscinetto. Come nel caso della regione interna anche in questa regione ci sono teorie matematiche che permettono di ricavare la distribuzione delle velocit\u00e0, tuttavia questa regione \u00e8 caratterizzata da vortici intermittenti e da moti non stazionari, fatto che rende la trattazione relativamente complessa.\nPertanto nel corso degli anni sono state proposte diverse distribuzioni di velocit\u00e0, molte delle quali dedotte sperimentalmente. Una delle distribuzioni utilizzate pi\u00f9 di frequente \u00e8 quella proposta da Spalding nel 1961 che normalmente viene scritta in forma implicita\ndove il valore della costante B \u00e8 fissato con 5,5, mentre per la costante di von Karman si utilizza il valore 0,4.\nRegione esterna.\nAl contrario di quanto visto per la regione interna, nella regione esterna prevalgono gli sforzi di tipo turbolento. Essa si estende per valori della \"y\"+ compresi tra 35 e 50 ed \u00e8 pertanto la regione pi\u00f9 grande dello strato limite. Gli sforzi in questa regione possono essere indicati tramite la seguente espressione\nOsservato quindi che in virt\u00f9 del fatto che il moto \u00e8 unidirezionale si osserva che il tensore degli sforzi \u00e8 composto da un singolo termine. Pertanto appare lecito applicare all'equazione il modello diffusivo di Boussinesq riscrivendo il termine a destra dell'equazione precedente come segue\nche sempre in virt\u00f9 del fatto che il moto sia unidemensionale si riscrive semplicemente come\nInserendo quindi l'espressione ricavata nella prima equazione di partenza nella quale si erano trascurati il termine dello sforzo viscoso si ottiene\nSi osservi inoltre che in assenza di componenti della velocit\u00e0 in direzione \"y\" si \u00e8 trascurato il pedice della velocit\u00e0 \"x\". A questo punto per integrare l'equazione \u00e8 necessario introdurre un opportuno modello di chiusura. Si pu\u00f2 quindi ad esempio utilizzare il modello di Prandtl secondo il quale si ha\ncon\nl'equazione di partenza diviene\ndove k indica la costante di von Karman il cui valore \u00e8 compreso tra 0,4 e 0,41. Appurato che tutte le grandezze prese in esame sono positive e dopo aver estratto la radice quadrata positiva si ottiene\nRimanipolando l'equazione\ne ricordando la definizione data in precedenza per y^+ e u^+ si ottiene\nIntegrando infine l'espressione precedente si giunge all'equazione che descrive l'andamento delle velocit\u00e0 nello strato esterno\nPer calcolare la costante di integrazione B si dovrebbe conoscere il valore della velocit\u00e0 in una delle due estremit\u00e0 della regione esterna. Tuttavia nella maggiore parte delle applicazioni non si conosce ne la velocit\u00e0 del Buffer ne quella del moto all'esterno dello strato limite e non \u00e8 quindi possibile calcolare il valore della costante. Dal punto di vista applicativo per\u00f2 si potrebbe immaginare di trascurare il buffer ed immaginare di collegare la regione interna con quella esterna, supponendo che esista una transizione diretta dal sottostrato di turbolenza di parete al sottostrato viscoso. Le risultanze sperimentali di Nikuradse indicano che questo passaggio avviene per valori di \"y\"+ = 11,6, per cui questo valore \u00e8 stato fissato con 5,5. Studi pi\u00f9 recenti condotti nel 1986 effettuati da Coles e Hirst hanno invece corretto il valore calcolato da Nikuradse fissandolo a 5.\nApprossimazione dello strato limite turbolento con un'unica legge di potenza.\nPer molte applicazioni, come il calcolo della resistenza, l'utilizzo delle tre distribuzioni di velocit\u00e0 pu\u00f2 risultare poco agevole. In passato sono quindi state proposte diverse leggi, come approssimare con un'unica legge la distribuzione di velocit\u00e0. Una tra le pi\u00f9 note \u00e8 la legge proposta da Schlichting nel 1968, che propone la seguente espressione\nSi noti che anche questa legge \u00e8 scritta in variabili interne. Inoltre la costante dell'esponente dovrebbe dipendere dal numero di Reynolds. Pertanto per la formula proposta da Schlichting sono stati consigliati dei correttivi. Hinze ad esempio propose per il valore dell'esponente di utilizzare il valore 8,3, mentre Clausre propose un valore compreso tra 0,3 e 0,1. Va inoltre precisato che la legge pu\u00f2 essere anche estesa alla regione esterna."}
{"id": "109597", "revid": "880848", "url": "https://it.wikipedia.org/wiki?curid=109597", "title": "Compasso", "text": "Il termine compasso ha diversi significati:"}
{"id": "109600", "revid": "466539", "url": "https://it.wikipedia.org/wiki?curid=109600", "title": "Bisarca", "text": "La bisarca (chiamata colloquialmente \"cicogna\") \u00e8 un carro merci o un autocarro (autotreno, autoarticolato) a due piani specifico per il trasporto di autoveicoli.\nEtimologia.\nIl nome \"bisarca\" \u00e8 originariamente di formazione scherzosa e deriva dal latino \"bis\", che significa \u2018due volte\u2019, e da \"arca\" (\"di No\u00e8\"), nel suo significato di \u2018grande struttura\u2019.\nTipi di veicoli.\nSi possono distinguere:\nCamion bisarca.\nNell'utilizzo per i trasporti stradali l'automezzo \u00e8 solitamente dotato di impianto adatto al carico e allo scarico del materiale trasportato; nello specifico di una rampa posteriore abbassabile a livello stradale e del livello superiore del piano di carico inclinabile verso il basso. Questo automezzo \u00e8 definito anche come un autoveicolo per trasporto specifico.\nCarro bisarca.\nIn campo ferroviario \u00e8 invece usuale l'uso di ripiani fissi e il carico-scarico avviene grazie a rampe apposite installate negli scali ferroviari.\nL'utilizzo precipuo \u00e8 il trasferimento industriale delle autovetture dagli stabilimenti ai luoghi di consegna, recentemente anche l'utilizzatore privato ha cominciato a poter usufruire dei carri bisarca grazie alla diffusione del servizio di invio dell'auto al seguito."}
{"id": "109601", "revid": "1564499", "url": "https://it.wikipedia.org/wiki?curid=109601", "title": "Calistoga", "text": "Calistoga \u00e8 il chipset che, abbinato al processore mobile Core Duo Yonah, \u00e8 andato a costituire la piattaforma Centrino Duo Napa a partire dal 5 gennaio 2006, evoluzione della piattaforma Sonoma.\nCon il nome in codice Calistoga venivano indicate in realt\u00e0 le varianti i945GM/PM/GMS e i940GML del chipset per desktop i945 presentato nella prima met\u00e0 del 2005 e conosciuto a sua volta con un nome in codice, Lakeport. Inizialmente era prevista anche l'uscita di chipset derivati dall'i955 Glenwood (nella sua ipotetica variante i955XM), ma poi si \u00e8 deciso di implementare le migliorie di tale versione direttamente in quella base.\nDato che la piattaforma Napa \u00e8 succeduta alla piattaforma Sonoma, Calistoga \u00e8 stato il successore del chipset Alviso alla base proprio di Sonoma.\nCaratteristiche tecniche.\nEssendo una variante dell'i945 specificatamente progettata per l'utilizzo in sistemi portatili, le caratteristiche di Calistoga riprendevano in buona parte quelle del \"fratello maggiore\", sebbene in alcuni casi queste siano state leggermente limitate data l'inutilit\u00e0 di integrare alcune caratteristiche avanzate in un sistema portatile. Limitando tale supporto per\u00f2, \u00e8 stato possibile inserire altre tecnologie specificatamente pensate per l'ambito mobile che hanno contribuito a migliorare soprattutto il consumo energetico dell'intera piattaforma.\nCome la versione principale per i desktop, Calistoga era prodotto nel package Ball Grid Array 1466 da 37,5x37,5 mm ma, a differenza di questa, che doveva fornire supporto ad un elevato numero di CPU dal Pentium 4 Prescott fino ai primi processori dual core Pentium D Smithfield, Calistoga \u00e8 stato progettato specificatamente per supportare al meglio il processore alla base della sua piattaforma, vale a dire il Core Duo Yonah, il primo processore dual core in ambito mobile.\nA differenza del modello principale, la memoria RAM veniva supportata in quantitativo massimo di 4 GB di DDR2 in configurazione dual channel (ripartita in 2 banchi), mentre lo standard rimaneva lo stesso, DDR2-667. Sebbene gi\u00e0 introdotte da tempo nel settore desktop, le istruzioni EM64T per l'elaborazione di codice a 64 bit non sono state implementate in una CPU mobile fino al successore di Yonah, Merom che \u00e8 arrivato sul mercato, prima a settembre 2006 andando a costituire la piattaforma di transizione Napa64 (ad indicare che ora anche la piattaforma Napa era in grado di supportare il codice a 64 bit), e successivamente, ad aprile 2007 (unito al nuovo chipset Crestline) l'evoluzione della piattaforma Napa, Santa Rosa. In conseguenza di questo fatto, sebbene inutilizzato nei primi mesi di vita della piattaforma Napa, Calistoga garantiva supporto anche a questo tipo di istruzioni.\nPer quanto riguarda il BUS invece, esso \u00e8 stato aumentato rispetto al predecessore Alviso, arrivando a 667 MHz, ma \u00e8 rimasto comunque pi\u00f9 basso di quello a 1066 MHz offerto dall'i945 Lakeport. L'interfaccia di connessione con la scheda video, invece, era la stessa, ovvero quella PCI Express x16, mentre era rimasto libero il supporto per altre 6 linee PCI Express che potevano venire utilizzate dai produttori di Notebook a propria discrezione.\nAnche per quanto riguarda il Southbridge, sono state introdotte alcune novit\u00e0: rispetto a quanto fatto con il precedente chipset Alviso, Calistoga integrava l'ICH7-M (variante mobile dell'ICH7 integrato nell'i945 Lakeport) il quale offriva fino a 8 porte USB 2.0. Dato il rapido sviluppo dell'interfaccia SATA, Intel ha scelto di limitare il supporto ad un unico canale PATA di tipo UltraATA 100 con supporto RAID alle modalit\u00e0 \"0\", \"1\", e Intel Matrix (il modello principale offre anche la modalit\u00e0 \"5\"). Dal punto di vista dell'interfaccia SATA invece, Calistoga supportava il nuovo standard SATA 2.5 che prevedeva fino a 2 porte di tipo SATA-300, contro le 4 dell'i945 Lakeport. Si tratta di uno standard che, teoricamente, \u00e8 in grado di offrire una ampiezza di banda doppia per ciascuna periferica collegata, rispetto a quanto era possibile con il predecessore Alviso.\nLo standard audio integrato \u00e8 rimasto l'\"High Definition Audio\", chiamato da Intel con il nome in codice Azalia. La qualit\u00e0 era nettamente migliore rispetto a quella dello standard AC '97 e quindi anche un sistema con audio integrato poteva svolgere le funzioni di un impianto home theater. Per quanto riguarda la scheda di rete, ancora una volta il supporto era offerto attraverso lo standard PCI Express.\nLa comunicazione tra Northbridge e Southbridge \u00e8 rimasta invece la cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata anch'essa sul BUS PCI Express, e introdotta da Intel con il predecessore di Calistoga e dell'i945 Lakeport, ovvero Alviso e l'i915 Grantsdale.\nInfine \u00e8 presente anche il modulo Wi-Fi Golan per il supporto agli standard 802.11 a/b/g.\nSottocomparto grafico.\nDal punto di vista del sotto-comparto grafico, Calistoga ereditava dall'i945 Lakeport, il chip grafico GMA 950 (successore del GMA 900 integrato nel chipset precedente Alviso rispetto al quale era molto pi\u00f9 veloce sia in ambiente 2D che 3D) funzionante a 250 MHz (nella versione principale funzionava a 400 MHz), capace di supportare le OpenGL 1.4 e DirectX 9.\nLa memoria utilizzabile dal comparto grafico, condivisa con il resto del sistema, era di 224 MB gestita in maniera dinamica dalla tecnologia Dynamic Video Memory in base alle esigenze. Erano state integrate anche alcune ottimizzazioni specifiche non solo in ambito 3D ma anche nella riproduzione di video e dei contenuti multimediali protetti con pieno supporto anche per l'alta definizione. Il clock della sezione video, inoltre poteva essere abbassato fino a 133 MHz quando non era necessaria la massima potenza utile in modo da contribuire al risparmio energetico.\nCome il GMA 900, il GMA 950 disponeva di 4 pixel pipeline. Le altre caratteristiche, come i vertex shader, dovevano essere emulate dalla CPU. A differenza degli altri processori grafici che implementavano completamente le DirectX 9, come le contemporanee Mobility Radeon X300 di ATI o l'Nvidia GeForce Go 6200, le prestazioni vertex shader del GMA 950 (e cos\u00ec le prestazioni generali 3D) si appoggiavano sulla CPU scalando di conseguenza con le frequenze della stessa.\nLa risoluzione massima supportata si spingeva fino a 1600x1200 pixel, mentre il consumo totale non superava i 7 W.\nIl successore.\nCalistoga, ovvero l'i945GM, \u00e8 stato seguito a maggio 2007, dal chipset Crestline che \u00e8 alla base delle piattaforme Centrino Pro e Centrino Duo Santa Rosa.\nCos\u00ec come Calistoga \u00e8 praticamente la versione mobile dell'i945 Lakeport, cos\u00ec anche Crestline \u00e8 la versione mobile del chipset desktop i965 Broadwater presentato da Intel a met\u00e0 2006; a conferma di questo fatto, Crestline implementa il southbridge ICH8-M, variante mobile dell'ICH8 integrato in Broadwater."}
{"id": "109602", "revid": "1718925", "url": "https://it.wikipedia.org/wiki?curid=109602", "title": "Nut (mitologia)", "text": "Nut o Nuit \u00e8 una divinit\u00e0 egizia appartenente alla religione dell'antico Egitto ed era la dea del cielo e della nascita, in contrasto con la maggior parte delle altre mitologie, che solitamente hanno un padre celeste.\nGenealogia.\nNut \u00e8 figlia di Shu, dio dell'aria, e Tefnut, dea dell'umidit\u00e0. Era una delle divinit\u00e0 dell'Enneade e con suo fratello Geb, nonch\u00e9 suo marito, la Terra, ebbe cinque figli - Osiride, Horus*, Seth, Iside e Nefti; dall'unione di Seth sarebbe nato Anubi, il dio dalla testa nera di sciacallo.\nLeggende e miti.\nLa leggenda narra che Geb (la terra) e Nut (il cielo) erano in origine uniti, fino a quando il dio Ra, contrariato per questa unione, ordin\u00f2 a Shu di dividerli, creando lo spazio tra cielo e terra. Nut, proprio in quella occasione, form\u00f2 la volta celeste, sostenuta da Shu, che per\u00f2 fu costretto a conservare perennemente quella posizione. \nOriginariamente fu la dea del cielo diurno, ma pi\u00f9 tardi rappresent\u00f2 il cielo in generale. Si pensava che il dio-sole, Ra, nel suo viaggio notturno, fosse da lei ingoiato dopo il tramonto, per essere partorito di nuovo all'alba. Nello stesso modo, Nut divorava e faceva rinascere le stelle, e per questo motivo era considerata una divinit\u00e0 legata alla resurrezione. Come tale si trova spesso raffigurata all'interno dei sarcofaghi.\nUn'altra leggenda narra che Nut, sotto le sembianze di una vacca, ebbe l'onore e l'onere di far salire sul suo enorme dorso il dio Ra. A causa dello sforzo immane profuso, Nut fu aiutata da quattro dei aventi la funzione, in seguito divenuta perenne, di pilastri del mondo.\nIconografia, forme e simboli.\nNell'iconografia la volta celeste \u00e8 rappresentata da Nut, solitamente raffigurata come una donna nuda, ricoperta di stelle, con le mani ed i piedi a terra, inarcata su Geb, dal quale \u00e8 tenuta lontana da Shu, che la sostiene. I dipinti la raffigurano con un vaso d'acqua sulla testa, presente nel geroglifico del suo nome. A volte si presenta nella forma di una vacca, il cui grande corpo forma il cielo, di un albero di sicomoro, o come una grande scrofa mentre divora i suoi piccoli, che simboleggiano le stelle.\nLa sua pelle \u00e8, solitamente, blu perch\u00e9 questo colore simboleggia la vita e la rinascita; le ali, talvolta raffigurate, rappresentano la protezione lungo il viatico della morte; le stelle che ricoprono il suo corpo rafforzano l'immagine del cielo e simboleggiano le anime dei morti. Quando la sua pelle \u00e8 giallastra, vuol dire che \u00e8 stato evidenziato il suo aspetto di essere immortale, di dea Madre da cui tutti hanno origine. La sua posizione inarcata esemplifica il suo potere nel cielo e sugli oggetti celesti."}
{"id": "109603", "revid": "122552445", "url": "https://it.wikipedia.org/wiki?curid=109603", "title": "Geb", "text": "Geb (da pronunciarsi con g dura: //), o Seb, \u00e8 una divinit\u00e0 egizia appartenente alla religione dell'antico Egitto. Era il dio della Terra, in contrasto con la maggior parte delle altre mitologie, per le quali \u00e8 una personificazione femminile. Nell'Enneade di Eliopoli \u00e8 figlio di Tefnut, l'umidit\u00e0, e Shu, l'aria, e marito di Nut, il cielo, dalla quale ebbe cinque figli \u2013 Khepri, Osiride, Iside, Seth e Nefti.\nNell'iconografia legata alla cosmologia eliopolitana Geb \u00e8 solitamente raffigurato disteso a terra, sormontato da Shu, che sostiene Nut inarcata su di lui.\nIn altre immagini \u00e8 un uomo barbuto, con l'emblema di un'oca sulla testa, che simboleggia il geroglifico del suo nome. A volte veniva chiamato il \"Grande starnazzatore\".\nCon il passare del tempo, il suo nome venne associato sempre pi\u00f9 spesso alla Valle, terra abitabile dell'Egitto, e quindi alla vegetazione e alla fertilit\u00e0 nonch\u00e9 al dominio sugli animali. \nIn tal modo, l'oca divenne un simbolo di prosperit\u00e0, tanto che la successione di un nuovo faraone veniva annunciata da quattro oche selvatiche, lasciate libere, come benedizione di un regno lungo e prospero.\nIn associazione con l'elemento vegetale, viene raffigurato a volte con piante e frutti sul corpo e con la pelle verde o nera, il colore della terra fertile del Nilo.\nGeb govern\u00f2 il mondo antico, ricco e fecondo, fin quando si stanc\u00f2 di regnare, e il suo posto venne preso dai suoi figli litigiosi Osiride e Seth.\nGeb venne associato anche al mondo degli inferi, Duat, in quanto si credeva che intrappolasse le anime per impedire loro di ascendere al cielo, nei campi Iaru. \nSecondo una tradizione minore avrebbe avuto da Renenet, dea del raccolto, il figlio Nehebkau, divinit\u00e0 legata all'oltretomba.\nIn et\u00e0 ellenistica venne identificato con il titano greco Crono."}
{"id": "109604", "revid": "830939", "url": "https://it.wikipedia.org/wiki?curid=109604", "title": "Leonida di Taranto", "text": "\u00c8 considerato il maggiore esponente della scuola dorico-peloponnesiaca.\nBiografia.\nLeonida visse a Taranto fino al 272-270 a.C., fino a quando non fu conquistata dai romani.&lt;br&gt;Quando la citt\u00e0 stava per cedere, Leonida fu tra i pochi abitanti a fuggire: un gesto che inizialmente egli interpret\u00f2 come una benedizione, avendo evitato la schiavit\u00f9, ma che presto si rivel\u00f2 un'amara illusione, giacch\u00e9 da allora e fino alla morte, visse lontano dalla patria, alla ricerca di protettori, vivendo \"\u00abuna vita che vita non \u00e8\u00bb\" come scrisse in un celebre epigramma.&lt;br&gt;Dopo varie peregrinazioni (viaggi\u00f2 per la Grecia, l'Asia Minore e il sud Italia) si rifugi\u00f2 ad Alessandria d'Egitto, dove mor\u00ec intorno al 260 a.C..\n\"Epigrammi\".\nLa produzione di Leonida fu ben presto antologizzata, come traspare dalle antologie tardoellenistiche di Meleagro di Gadara e di Aminte, tramite i quali venne conosciuta ed apprezzata da alcuni dei maggiori scrittori latini, come Cicerone, Catullo, Ovidio e Properzio. A Pompei, inoltre, nella \"casa degli epigrammi greci\", \u00e8 presente una pittura parietale che rappresenta il contenuto di un epigramma di Leonida, dove un cacciatore, un uccellatore e un pescatore consacrano al dio Pan le loro reti. \n&lt;br&gt;Numerosi epigrammi leonidei, infatti, sono indirizzati a persone appartenenti agli strati pi\u00f9 umili della societ\u00e0 (artigiani, pastori, contadini e pescatori), che, ormai anziani, dedicano agli d\u00e8i i loro strumenti del mestiere. Alcuni esempi riguardano un epigramma su un falegname in pensione e un breve componimento su Socare e la Fame.&lt;br&gt;\nGli epigrammi funerari sono di carattere bucolico o satirico, come nei casi di Maronide e il vino o sul sepolcro del pastore Clitagora. &lt;br&gt;In pi\u00f9, legato alle origini \"marinare\" di Leonida, un consistente gruppo degli epigrammi \u00e8 costituito dagli epitafi per coloro che hanno passato la loro vita in mare e in mare sono morti. Alcuni esempi sono l'epitafio di un povero pescatore, la morte di un uomo, dilaniato in due da uno squalo e sepolto parte in mare, parte nell'animale, come anche una variazione sul tema, meno macabra, su un naufrago.&lt;br&gt;\nDi notevole interesse, comunque, sono gli epigrammi autobiografici, come uno, malinconico, sull'uomo e il tempo e l'accontentarsi di poco. In effetti, Leonida appare un poeta di notevole caratura, consapevole di s\u00e9, come nel suo celeberrimo epitaffio, scritto mentre era in esilio ed ispirato, in alcuni tratti, ad Archiloco:\n&lt;br&gt;\nIspirandosi ai cinici, poi, Leonida si atteggia a poeta \"pitocco\", mostrando di disprezzare la frivolezza ed il lusso: secondo il suo pensiero, la felicit\u00e0 \u00e8 nella tranquillit\u00e0, che si trova solo conducendo una vita modesta e solitaria. Leonida, dunque, si sofferma sugli strati umili, su personaggi che vivono, quindi, in misere dimore fra i campi o lungo la riva del mare, e conducono vita povera ed errabonda; il poeta stesso, in effetti, si dipinge come povero, cos\u00ec descrivendo la sua capanna:\nA parte questa spinta verso il basso, che lo accomuna a tanta poesia alessandrina, notevole \u00e8 comunque, in Leonida, lo stile \"cos\u00ec carico di sapore alessandrino, con una caratteristica strutturazione su triadi di concetti scrupolosamente osservata, a parte l'impiego di vocaboli nuovi e di precisi termini tecnici\"."}
{"id": "109606", "revid": "921491", "url": "https://it.wikipedia.org/wiki?curid=109606", "title": "Webmail", "text": "Una webmail \u00e8 un'applicazione web che permette di gestire uno o pi\u00f9 account di posta elettronica attraverso un navigatore web. Webmail fu sviluppato in Sardegna nel 1995 dal ricercatore Luca Manunza, che lavorava per conto del Centro di ricerca, sviluppo e studi\nsuperiori in Sardegna ente di propriet\u00e0 della regione autonoma della Sardegna, centro di ricerca che qualche anno prima aveva realizzato il primo sito web italiano.\nLa funzione di firma e cifratura tramite PGP implementata da Enrico Gardenghi e Oscar Bettelli nel 1996.\nIl Plug-in allinterno di Lotus Notes, di cifratura tramite PGP, fu implementato da Enrico Gardenghi, Ferdinando Pasqualetti e Nello Castiglione nel 1996/1997.\nDescrizione.\nFunzionamento.\nGeneralmente viene fornita come servizio ad abbonati di un fornitore di connessione \"Internet\" oppure come servizio gratuito di posta elettronica, previa registrazione dell'utente. In alcune aziende la webmail viene fornita come servizio ai dipendenti in modo che possano leggere la propria posta da casa oppure fuori sede. Attraverso l'interfaccia grafica, dopo il login dell'utente, si stabilisce una normale connessione verso un server di posta SMTP, IMAP o POP (POP3). Generalmente si utilizza IMAP per la sua struttura a cartelle sottoscrivibili.\nPrincipali funzionalit\u00e0.\nOltre a queste vi possono essere alcuni servizi aggiuntivi offerti dal gestore della \"webmail\" quali:"}
{"id": "109608", "revid": "838137", "url": "https://it.wikipedia.org/wiki?curid=109608", "title": "XVII dinastia egizia", "text": "La XVII dinastia egizia, inquadrabile del secondo periodo intermedio, raccoglie i principi di Tebe che governarono sull'Alto Egitto in una prima fase, come tributari dei sovrani della XV dinastia, per giungere con l'ultimo sovrano, Kamose, a ristabilire il potere su tutto l'Egitto.\nSecondo Manetone questa dinastia, che avrebbe regnato per 151 anni, sarebbe stata formata da sovrani hyksos e tebani in numero di 43 per ogni etnia.\nLa sequenza con cui sono presentati i nomi non costituisce un ordine cronologico privo di ombre non essendo supportato da fonti sufficienti se non in alcuni casi in quanto il Canone Reale, unica tra le liste reali a riportare la totalit\u00e0 di questi sovrani (alcuni nomi compaiono, senza alcun ordine, nel fregio della Sala degli antenati di Karnak), nella colonna 11 \u00e8 molto frammentario ed i frammenti si prestano a pi\u00f9 di una ricostruzione.\nTutte le date sono da considerarsi indicative e soggette ad un errore di \u00b1 30 anni\nLa XVII dinastia secondo J\u00fcrgen von Beckerath.\nLa lista redatta da von Beckerath concorda sostanzialmente, pur con alcune varianti, con quella riportata nel testo del Cimmino (op. cit.). Principale differenza \u00e8 la diversa posizione di Antef V.\nLa XVII dinastia secondo Kim Ryholt.\nRyholt cita anche un Nebmaatre con posizione incerta nella sequenza della dinastia.\nLa differenza principale tra la ricostruzione di Ryholt e le precedenti consiste nell'introduzione di una \"dinastia di Abido\" costituita da dinasti locali aventi come centro di potere appunto la citt\u00e0 di Abido, secondo Ryolt tale dinastia sarebbe stata citata nelle parti mancanti, in maniera quasi completa, nel Canone Reale.\nDinastia di Abido (secondo Kim Ryholt).\nA questi vanno aggiunti tre nomi di incerta collocazione nella dinastia\nAlbero genealogico.\nAlbero genealogico della XVII e XVIII dinastia"}
{"id": "109610", "revid": "64525", "url": "https://it.wikipedia.org/wiki?curid=109610", "title": "Solfati", "text": ""}
{"id": "109611", "revid": "124295602", "url": "https://it.wikipedia.org/wiki?curid=109611", "title": "Fantastici Quattro", "text": "I Fantastici Quattro (\"The Fantastic Four\") sono un gruppo di supereroi dei fumetti, creati da Stan Lee (testi) e Jack Kirby (disegni), ispirandosi liberamente ai personaggi DC Challengers of the Unknown dello stesso Kirby. Esordirono nel primo numero della testata \"Fantastic Four\" (vol. 1) nel novembre 1961 e pubblicata dalla Marvel Comics. La serie raggiunse presto il successo ponendo le basi per lo sviluppo dell'intero universo Marvel.\nGli autori svilupparono, a partire da questa serie, un approccio collaborativo nella creazione dei fumetti che utilizzeranno anche in futuro. Alla testata parteciperanno autori come Roy Thomas, John Byrne, Steve Englehart, Walter Simonson, John Buscema, George P\u00e9rez e Tom DeFalco, ed \u00e8 stata, per oltre cinquant'anni, una delle pi\u00f9 longeve e importanti della Marvel, capostipite della Silver Age. La serie a fumetti ha avuto alcune trasposizioni cinematografiche e televisive: quattro serie animate e quattro lungometraggi.\nStoria editoriale.\nMartin Goodman, un editore venuto a conoscenza delle forti vendite della serie a fumetti della Justice League of America, convinse il suo editor, Stan Lee, a creare una serie di fumetti analoga, su un gruppo di supereroi. Lee nel 1974 raccont\u00f2 che:\nStan Lee, che aveva lavorato per due decenni come redattore capo e direttore artistico della Marvel Comics e delle sue precedenti incarnazioni, Timely Comics e Atlas Comics, decise di \"\"ritagliarsi una carriera vera e propria per se stesso nello sterminato mondo dei fumetti\"\" e, come raccontato da lui stesso:\nLee scrisse un canovaccio per la prima storia che diede al disegnatore Jack Kirby, il quale la disegn\u00f2 a matita e poi ne passo le tavole di nuovo a Lee, il quale aggiunse i dialoghi e le didascalie. Questo approccio alla creazione di fumetti, che divenne noto come il \"Metodo Marvel\" (\"Marvel Method\"), venne cos\u00ec bene che Lee e Kirby lo avrebbero usato da quel momento in poi. Il \"Metodo Marvel\" divenne poi uno standard per l'azienda nel giro di un anno.\nLa testata Fantastic Four - The World's Greatest Comics Magazine, poi nota come Fantastic Four (vol. 1), esord\u00ec nel novembre 1961 e venne pubblicata per 416 numeri fino al settembre 1996, quando venne sostituita dalla seconda serie omonima pubblicata per un anno fino al novembre 1997 sostituita poi dalla terza serie omonima, pubblicata da gennaio 1998 ad agosto 2003, all'interno dell'operazione \"Heroes Reborn\" e che si concluse con il n. 70 quando venne ripresa la prima serie con il n. 500 (che considerava nel conteggio anche i numeri pubblicati nella seconda e nella terza serie) per poi concludersi nel dicembre 2012 con il numero 611. Nel gennaio 2013 esord\u00ec una quarta serie, all'interno della linea editoriale Marvel NOW!, pubblicata fino al marzo 2014, sostituita poi dalla quinta serie, all'interno della linea editoriale All New Marvel NOW!, che venne poi definitivamente interrotta nel 2015. Le cinque serie sono composte da 645 numeri. A seguito degli eventi di \"Civil War\", Reed e Susan Richards vengono temporaneamente sostituiti nel team da Pantera Nera e da Tempesta. Durante tale periodo, i Fantastici Quattro appaiono anche in \"Black Panther\", scritto da Reginald Hudlin e disegnato inizialmente da Francis Portela. A partire dal n. 554 (aprile 2008), lo scrittore Mark Millar e il disegnatore Bryan Hitch iniziarono un arco narrativo di sedici numeri. In seguito agli eventi del crossover \"Secret Invasion\" (2008, narrati nella miniserie \"Fantastic Four: Secret Invasion\") e dell'ascesa al potere di Norman Osborn nel conseguente \"Dark Reign\", i Fantastici Quattro sono protagonisti di una miniserie di cinque numeri intitolata \"Dark Reign: Fantastic Four\" (maggio-settembre 2009), scritta da Jonathan Hickman e disegnata da Sean Chen. La miniserie diede inizio ad un arco narrativo di tre numeri (dal n. 570 al n. 572) intitolato \"Risolvere ogni cosa\" (\"Solve Everything\"), sempre scritta da Hickman, il quale diventa scrittore regolare della serie a partire dal numero 570 assieme al disegnatore Dale Eaglesham. Dopo pi\u00f9 di seicento uscite, la collana termina la sua realizzazione nel 2015, lasciando il suo posto ai nove numeri di Secret Wars, evento che venne poi definito come \"l'ultima storia dei Fantastici 4\". Successivamente l'editor Tom Brevoort conferm\u00f2 che la chiusura della serie fu dovuta alle scarse vendite e che con il progetto Marvel Legacy avrebbero tentato di rilanciare il brand partendo da Marvel Two-in-One, una collana con protagonisti la Cosa e la Torcia Umana, gli unici membri del gruppo a essere apparsi anche dopo Secret Wars.\nLa serie venne rilanciata nel 2018 con \"Fantastic Four\" (vol. 6), esordito a ottobre subito dopo la fine dell'arco narrativo \"Secret War\".\nStoria editoriale in Italia.\nIn Italia la serie esord\u00ec in due supplemento della rivista \"Linus\", \"linusestate, nel\" giugno 1966 e \"provolinus\" nel febbraio 1967, editi dalla Milano Libri Edizioni. \nVenne poi pubblicata dall'Editoriale Corno negli anni settanta e fino ad inizio anni ottanta nella serie I Fantastici Quattro (259 numeri da aprile 1971 a marzo 1981) e negli anni ottanta negli albi della Star Comics prima e dalla Marvel Italia poi in varie testate.\nPersonaggi.\nIl gruppo \u00e8 formato da quattro personaggi che ottennero i loro poteri in seguito all'esposizione a raggi cosmici durante una missione scientifica nello spazio. I quattro sono:\n Infrangendo le convenzioni con altri archetipi dei fumetti dell'epoca, i personaggi litigheranno fra loro portando rancori ed eviteranno l'anonimato o le identit\u00e0 segrete. Famosi sono i ricorrenti scontri con avversari come Dottor Destino, il feroce divoratore di pianeti Galactus, il principe dei mari Namor, il viaggiatore dello spazio Silver Surfer e gli alieni mutaforma Skrull. Solitamente alla formazione originale del gruppo vengono affiancati Franklin e Valeria Richards, figli di Reed e Susan, il primo dotato fin dall'infanzia di poteri cosmici apparentemente senza limite (in Onslaught cre\u00f2 un universo dal quale prese il via l'arco narrativo della rinascita degli eroi), classificato come mutante di livello omega, la seconda dotata di un'intelligenza superiore a quella del padre.\nSin dalla loro prima comparsa, il gruppo \u00e8 stato dipinto come una sorta di famiglia di \"supereroi con superproblemi\". Spesso discutono e sono in conflitto tra loro, ma sono legati da profondi sentimenti di amicizia o amore. Dotati come tutti i supereroi di una serie di gadget personalizzati, ben presto i quattro cominciano a utilizzare per i loro spostamenti la Fantastic Car chiamata anche come \"bagnarola volante\" dallo stesso Stan Lee su \"Fantastic Four\" n. 12.\nAltri supereroi o personaggi che sono stati parte del gruppo sono:\nInoltre, per un breve periodo, il gruppo originale fu sostituito totalmente da una formazione composta da:\nAvversari.\nLista parziale degli avversari:\nTrama.\nI Fantastici Quattro guadagnarono i loro superpoteri durante il lancio di un razzo sperimentale progettato da Reed Richards per arrivare fin sulla Luna che venne attraversato da una tempesta di raggi cosmici durante il volo che Richards aveva deciso di anticipare ma senza essere autorizzato. Al ritorno sulla Terra, i quattro piloti scoprirono di possedere strane abilit\u00e0. Richards, che poi prese il nome di Mister Fantastic, poteva allungare e deformare il proprio corpo mentre la sua fidanzata Susan Storm, poteva diventare invisibile e poi scopr\u00ec anche il potere di creare campi di forza, suo fratello Johnny Storm, acquis\u00ec l'abilit\u00e0 di controllare il fuoco, di incendiare il proprio corpo restando illeso e di volare e il pilota Ben Grimm fu trasformato in un mostro di roccia, incredibilmente forte. Appena lo vide, Susan grid\u00f2 che il suo amico era diventato \"una cosa\" e, abbattuto e triste per la sua nuova forma, decise di adottarne il nome. Il gruppo di avventurieri utilizza le proprie fantastiche abilit\u00e0 per proteggere l'umanit\u00e0, la Terra e tutto l'universo da moltissime minacce. Guidate dalla curiosit\u00e0 scientifica di Richards, la squadra esplora lo spazio e molte altre dimensioni. Il primo quartier generale del gruppo \u00e8 il Baxter Building di New York che poi venne distrutto da Kristoff Vernard, figlio adottivo dell'arci-nemico Dottor Destino e venne sostituito dal Four Freedoms Plaza. Successivamente venne usato come base anche un satellite orbitante.\nAltri media.\nCinema.\nA differenza di altre pellicole appartenenti al genere, il quartetto dei supereroi in versione cinematografica non ha mai ottenuto recensioni particolarmente positive. La pellicola del 1994 mai distribuita, per quanto il budget fosse molto povero anche per il periodo, risult\u00f2 un prodotto migliore rispetto ai film della 20th Century Fox, che ha incassato circa 800 milioni di dollari a fronte di un budget totale per tutte le pellicole di quasi 400. Nel 2005 e nel 2007 hanno ottenuto un discreto successo, mentre l'ultima trasposizione ha realizzato un incasso di poco superiore ai costi di produzione.\nTelevisione.\nAltre apparizioni.\nI personaggi sono apparsi anche in:"}
{"id": "109614", "revid": "109370468", "url": "https://it.wikipedia.org/wiki?curid=109614", "title": "Legio XXX Ulpia Victrix", "text": "La Legio XXX \"Ulpia Victrix\" era una legione romana arruolata dall'imperatore Traiano nel 105, in occasione delle sue campagne in Dacia. La legione rimase attiva fino allo sgretolamento della frontiera renana, all'inizio del V secolo. Gli emblemi della legione erano gli dei Nettuno e Giove, oltre al capricorno. Il \"cognomen\" \"Ulpia Victrix\" fa riferimento alla famiglia di Traiano (\"Ulpia\") e alla vittoria (\"Victrix\", cio\u00e8 \"vincitrice\").\nStoria.\nIl primo accampamento della legione fu nella provincia della Dacia, lungo la frontiera del Danubio, anche se \u00e8 probabile che almeno alcuni legionari abbiano preso parte alle campagne di Traiano contro i Parti. Nel 122 la legione fu spostata presso la \"Colonia Ulpia Traiana\" (la moderna Xanten), in Germania inferiore, dove rimase nei secoli seguenti. Tra i loro compiti, la costruzione di edifici pubblici e operazioni di polizia.\nTra la fine del II e l'inizio del III secolo, unit\u00e0 della XXX \"Ulpia Victrix\" furono mandate in Partia, in Gallia, in Mauretania e in altre province romane, in quanto la situazione in Germania inferiore era tranquilla.\nDurante la guerra civile del 193 la legione XXX \"Ulpia Victrix\" sostenne Settimio Severo, che le concesse il titolo Pia Fidelis (\"leale e fedele\").\nNel 235 la legione venne impiegata dall'imperatore Alessandro Severo nella sua campagna contro i Sasanidi, e sostenne l'Impero delle Gallie di Postumo (260-274).\nCon la riorganizzazione dell'esercito romano (da parte di Costanzo Cloro), la legione, di guardia al confine, perse d'importanza a favore del comitatus, il principale esercito (composto prevalentemente di cavalieri) dietro al limes. La caduta della frontiera del Reno segn\u00f2 la fine della storia della legione."}
{"id": "109615", "revid": "148107", "url": "https://it.wikipedia.org/wiki?curid=109615", "title": "Solfato", "text": "Lo ione solfato \u00e8 un anione poliatomico con formula chimica SO ed una massa molecolare di ; consiste in un atomo di zolfo centrale circondato da quattro atomi di ossigeno equivalenti in un arrangiamento a tetraedro. Lo stato di ossidazione dello zolfo \u00e8 +6.\nDescrizione.\nI solfati sono sali dell'acido solforico, derivati per sostituzione dell'idrogeno con metalli, ottenuta generalmente mediante una normale reazione di salificazione (per esempio acido + base). Sono detti solfati anche i prodotti di reazioni dell'acido solforico con \"basi organiche\", quali ammine, ammine sostituite, ammine diazotate (solfati di diazonio) ecc., con \"alcaloidi\" (chinina, atropina, stricnina) e solfati sono anche detti talvolta gli esteri dell'acido solforico con gli alcoli (dimetil-, dietil-solfato, ecc.) usati nelle reazioni di alchilazione.\nSi conoscono solfati di quasi tutti i metalli e si hanno sia solfati neutri (Na2SO4, solfato sodico) sia solfati monoacidi o idrogenosolfati detti impropriamente bisolfati (NaHSO4, idrogenosolfato sodico); esistono inoltre solfati basici, come quello di rame, Cu(OH)2CuSO4, presente nella poltiglia bordolese usata come anticrittogamico, e solfati doppi come i cosiddetti allumi.\nDiversi minerali pi\u00f9 o meno diffusi sono costituiti da solfati, di cui alcuni hanno importanza economica per l'estrazione del metallo o la preparazione dei rispettivi composti oppure sono direttamente impiegati come fertilizzanti, per il trattamento di terreni agrari e cos\u00ec via.\nMolti solfati vengono prodotti su larga scala per le loro molteplici applicazioni nell'industria chimica in generale e, in particolare, per preparare altri sali o come reagenti o per il loro impiego nei pi\u00f9 svariati campi.\nChimica analitica.\nNell'analisi a umido, la ricerca dei solfati si basa sulla precipitazione del solfato di bario, che ha un caratteristico colore bianco ed elevata finezza.\nSi acidifica una soluzione del campione con dell'acido cloridrico e vi si aggiunge cloruro di bario: in presenza di ioni solfato si forma un precipitato bianco di solfato di bario. Si acidifica con HCl, per evitare che al posto del solfato di bario precipiti il carbonato di bario, che ha un prodotto di solubilit\u00e0 molto simile al bario solfato.\nPropriet\u00e0.\nLa maggior parte dei solfati sono solubili in acqua. Le eccezioni includono il solfato di calcio e il solfato di bario.\nPreparazione.\nLo ione solfato si pu\u00f2 formare per:\nApplicazioni.\nI solfati sono importanti nell'industria chimica e nei sistemi biologici:\nEffetti ambientali.\nI solfati sono presenti nell'atmosfera sotto la forma di aerosol prodotti dalla combustione di combustibili fossili e biomasse. La presenza di questi particolati aumenta l'acidit\u00e0 dell'atmosfera terrestre ed \u00e8 causa delle piogge acide.\nEffetti principali sul clima.\nL'effetto principale dei Solfati sul clima \u00e8 legato alla diffusione della luce. La loro presenza nell'atmosfera porta infatti ad un aumento dell'albedo terrestre. Questo effetto \u00e8 compreso sufficientemente bene ed \u00e8 la causa un forzante radiativo negativo di circa /m\u00b2 rispetto ai valori dell'epoca pre-industriale, che in parte riduce il forzante positivo (circa 2,4\u00a0W/m\u00b2), dovuto all'azione dei gas serra. L'aumento dell'albedo \u00e8 comunque un effetto inomogeneo che si verifica in misura maggiore in prossimit\u00e0 delle grandi aree industriali, sebbene possano esserci effetti anche a scala emisferica e globale dovuti alla diffusione e al trasporto da parte della circolazione generale dell'atmosfera, come accade ad esempio nel caso dei solfati derivanti dall'attivit\u00e0 vulcanica.\nIl primo effetto indiretto \u00e8 conosciuto anche come effetto Twomey. I solfati presenti in atmosfera possono agire come centri di condensazione e produrre un gran numero di gocce d'acqua molto piccole che possono diffondere la luce in maniera pi\u00f9 efficiente che non una minore quantit\u00e0 di gocce pi\u00f9 grandi.\nIl secondo effetto indiretto, in realt\u00e0, \u00e8 la somma di molteplici fenomeni che si ritiene siano conseguenza del maggior numero di nuclei di condensazione presenti in atmosfera. In particolare si ritiene che a questa classe di fenomeni si riconducano la scomparsa della pioviggine, l'aumento dell'altezza delle nuvole, una maggiore probabilit\u00e0 di formazione delle nuvole a bassa umidit\u00e0 e un maggior tempo di vita delle stesse, noto come effetto Albrecht. I solfati possono anche produrre un cambiamento nella distribuzione delle particelle che pu\u00f2 avere effetti sulle propriet\u00e0 radiative delle nuvole in maniera non ancora ben compresa. Inoltre ulteriori fenomeni sono di tipo chimico.\nGli effetti indiretti producono un raffreddamento che si stima essere inferiore o uguale a 2\u00a0W/m\u00b2, anche se le incertezze sono molto alte. I solfati sono quindi responsabili del global dimming e possono aver agito mascherando gli effetti del riscaldamento globale."}
{"id": "109616", "revid": "2039709", "url": "https://it.wikipedia.org/wiki?curid=109616", "title": "Vittorio De Seta", "text": "Biografia.\nInizi.\nNato a Palermo (ove il nonno Francesco era prefetto) da famiglia aristocratica, dopo aver studiato per qualche tempo architettura a Roma, nel 1953 intraprende la carriera cinematografica lavorando come secondo aiuto regista di Mario Chiari per un episodio del film \"Amori di mezzo secolo\". Nel 1954 diventa aiuto regista di Jean-Paul Le Chanois in \"Vacanze d'amore\". Successivamente si dedica all'attivit\u00e0 di sceneggiatore e documentarista.\nCarriera.\nI documentari che realizza negli anni 1950, ambientati prevalentemente in Sicilia e Sardegna, descrivono con potente espressivit\u00e0 i modi di vivere del proletariato meridionale (come le feste sacre di \"Pasqua in Sicilia\") e le dure condizioni di vita dei pescatori siciliani, dei minatori di zolfo nisseni, dei pastori della Barbagia. Tra questi cortometraggi il documentario \"Isola di fuoco\", ambientato nelle isole Eolie, viene premiato come miglior documentario al Festival di Cannes del 1955.\nNel 1959 regala al pubblico \"I dimenticati\", ambientato ad Alessandria del Carretto, comune calabrese di circa 1600 anime privo al tempo ancora di una strada di accesso al paese, documentando per intero l'antica tradizione della \"festa della Pita\". \nNel 2008 questa serie di cortometraggi girati negli anni cinquanta \u00e8 stata restaurata dalla Cineteca di Bologna, e pubblicata dalla Feltrinelli in un DVD intitolato \"Il mondo perduto\".\nNel 1961 debutta al cinema con \"Banditi a Orgosolo\", sceneggiato con la moglie Vera Gherarducci, un film stilisticamente asciutto, che arricchisce di una sensibilit\u00e0 pi\u00f9 moderna e consapevole la lezione del neorealismo e si annovera \"tra le cose migliori di ogni tempo sulla Sardegna\".\nIl film vince il premio \"Opera prima\" al Festival di Venezia e il Nastro d'Argento alla migliore fotografia.\nNel 1966 realizza \"Un uomo a met\u00e0\", che si allontana dal documentarismo che contraddistingue la sua carriera: \u00e8 un'analisi in chiave psicanalitica della crisi di un intellettuale nei confronti del suo impegno sociale. Il film, presentato alla XXVII Mostra d'Arte Cinematografica di Venezia, valse la vittoria della Coppa Volpi, per la migliore interpretazione maschile all'attore francese Jacques Perrin. Tra il 1969 e i primi anni 1970 si trasferisce in Francia per girare \"L'invitata\". Il film, anche se apprezzato da Alberto Moravia e Pier Paolo Pasolini, sar\u00e0 accolto freddamente.\nNel 1973 De Seta ritorna alle tematiche degli esordi con una miniserie televisiva prodotta dalla RAI, \"Diario di un maestro\", documento di una difficile esperienza didattica condotta in una borgata romana. Il film viene accolto molto bene dal pubblico; questo successo avvia la lunga collaborazione del regista con la RAI.\nNegli anni ottanta realizza documentari per la televisione e si trasferisce nella tenuta materna di Sellia Marina in provincia di Catanzaro.\nIl suo profondo legame con la Calabria, che ha dato i natali a sua madre, \u00e8 esplorato nel documentario \"In Calabria\", del 1993.\nNel 2000 partecipa come attore (nella parte di se stesso) al mediometraggio \"Melissa 49/99\" di Eugenio Attanasio e Giovanni Scarf\u00f2.\nNello stesso anno realizza, con il fotografo Angelo Franco Aschei, il corto \"Mano\" e partecipa come attore ad un video realizzato da Leandro Manuel Emede con musiche di Giacomo Dati.\nNel 2006 realizza il lungometraggio \"Lettere dal Sahara\", che segue la vita di un immigrato africano in Italia. Il film partecipa fuori concorso al Festival di Venezia.\nNegli ultimi anni della sua vita si ritira in Calabria, dove muore all'et\u00e0 di 88 anni.\n\u00c8 considerato il padre del cinema documentario italiano.\nTributi.\nA partire dal 2009 il Bif&amp;st di Bari assegna un premio intitolato a Vittorio De Seta per il \"miglior documentario\" del festival. \nIl Padiglione 4 dei Cantieri Culturali alla Zisa di Palermo \u00e8 una delle cinque sedi della Scuola nazionale di cinema appartenente al Centro sperimentale di cinematografia, assieme alla sede centrale di Roma e a quelle distaccate di Milano, Torino e L'Aquila. Nell'aprile del 2012, il movimento \"I cantieri che vogliamo\" vi riapre il cinema da 500 posti e lo intitola a Vittorio De Seta. Da allora \u00e8 ufficialmente il \"Cinema De Seta\" e vi si sperimenta una programmazione d'essai."}
{"id": "109617", "revid": "124972085", "url": "https://it.wikipedia.org/wiki?curid=109617", "title": "Edizione di Stephanus", "text": "Ledizione di Stephanus (dal tipografo Henri Estienne, il cui nome fu latinizzato in \"Henricus Stephanus\") \u00e8 il sistema di riferimento utilizzato per la classificazione delle opere in greco di Platone. I dialoghi di Platone vengono suddivisi in blocchi di pochi paragrafi, e a ciascuno di essi viene assegnato un numero. Ognuno di questi blocchi viene a sua volta suddiviso in parti di uguale ampiezza, connotate da una lettera (dalla \u201ca\u201d alla \u201ce\u201d). \u00c8 cos\u00ec possibile, ad esempio, riferirsi al passo 172a del \"Simposio\" con l'espressione \u201c\"Simposio\" 172a\u201d (oppure, con la sigla latina \"\"Symp.\" 172a\").\nQuesto sistema \u00e8 stato introdotto da Henricus Stephanus (Henri Estienne). I numeri si riferiscono ai numeri di pagina dei diversi volumi dell'edizione del 1578. Poich\u00e9 nessuno scritto occupa pi\u00f9 di un volume, esiste uno ed un solo riferimento ad un certo numero di pagina per singolo scritto. Tuttavia, poich\u00e9 l'opera completa occupa pi\u00f9 volumi, i numeri di riferimento vanno necessariamente accompagnati dal titolo dello specifico scritto (per esempio esiste uno ed un solo passo avente riferimento 172a ed \u00e8 contenuto nel \"Simposio\")."}
{"id": "109619", "revid": "1745361", "url": "https://it.wikipedia.org/wiki?curid=109619", "title": "Imprenditore", "text": "L'imprenditore \u00e8 una figura professionale.\nL'imprenditore in economia.\nIn ambito economico, l'imprenditore \u00e8 colui che detiene fattori produttivi (capitali, mezzi di produzione, forza lavoro e materie prime), sotto forma di imprese, attraverso i quali, assieme agli investimenti, contribuisce a sviluppare nuovi prodotti, nuovi mercati o nuovi mezzi di produzione stimolando quindi la creazione di nuova ricchezza e valore sotto forma di beni e servizi utili alla collettivit\u00e0/societ\u00e0. Nelle economie industrializzate del tardo XX secolo la costituzione di imprese di grandi dimensioni ha ampiamente rimpiazzato il tradizionale rapporto fra singolo proprietario e amministratori dell'azienda.\nLe prime citazioni del termine imprenditore si ebbero in Europa intorno al Cinquecento. Con questo nome venne ribattezzato il capitano di ventura che ingaggiava truppe per servire i fabbisogni di principi e di potenti. Nel Settecento la figura dell'imprenditore assunse i connotati moderni, dato che nel campo agricolo il proprietario terriero, in quello manufatturiero chi produceva merci da distribuire, in quello pubblico l'impresario che realizzava infrastrutture vennero chiamati imprenditori. La definizione inglese \"Undertaker\", ovverosia \"colui che prende su di s\u00e9\" la responsabilit\u00e0 di eseguire un lavoro che richiede l'impiego di pi\u00f9 persone \u00e8 rimasta ancora adesso nell'uso contemporaneo.\nDalla met\u00e0 del Settecento, anche la letteratura cominci\u00f2 a interessarsi a questa nuova figura, con alcuni considerevoli saggi quali il \"Saggio sulla natura del commercio in generale\" (\"Essai sur la nature du commerce en g\u00e9n\u00e9ral\", 1755) di Richard Cantillon e le \"R\u00e9flexion sur la formation et la distribution des richesses\" (1766) di Anne Robert Jacques Turgot.\nAltre tre caratteristiche dell'imprenditore tipo furono al centro delle indagini degli studiosi dell'Ottocento e dei primi del Novecento: Jean-Baptiste Say nel suo \"Trait\u00e9 d'\u00e9conomie politique\" (1803), descrisse il ruolo centrale assunto da questa figura nel mondo del capitale, della produzione, del commercio e del consumo, indicando l'imprenditore quale coordinatore, ossia colui che coordina, dirige e riveste un ruolo di rilevante importanza (nel contesto imprenditoriale); Joseph Schumpeter nella \"Teoria dello sviluppo economico\" (1912) si occup\u00f2 della funzione di innovazione nei fattori produttivi apportata dalla figura dell'imprenditore, indicando quest'ultimo quale innovatore; Frank Knight nel \"Risk, Uncertainty and Profit\" (1921), indica l'imprenditore come colui che rischia, nel senso che l'imprenditore, per essere tale, deve rischiare il proprio capitale, ed \u00e8 qui che emerge la differenza tra la sua figura e quella del manager, il quale invece pu\u00f2 gestire e innovare senza rischiare nulla a livello personale.\nSulla origine della figura imprenditoriale si sono formulate varie teorie, quali ad esempio una congiuntura favorevole economica, sociale, produttiva, oppure la necessit\u00e0 di affermazione e di riconoscimento ottenibili solo nel campo economico da parte di minoranze discriminate, oppure un rapporto decisivo fra l'etica calvinista-protestante e lo spirito d'iniziativa tipico dell'imprenditore.\nL'imprenditore nel diritto italiano.\nIn Italia viene definito imprenditore (a norma dell'articolo 2082 del Codice Civile - Libro V, Titolo II, Capo I, Sezione I):\nIl codice civile parla di \"imprenditore\" e non di impresa; l'impresa, sostiene la dottrina, \u00e8 il frutto dell'attivit\u00e0 che dall'imprenditore sortisce: una definizione mediata, dunque, come accade per il lavoro subordinato, di cui non esiste definizione giuridica esplicita mentre c'\u00e8 quella di lavoratore subordinato. Un'impresa pu\u00f2 essere poi svolta in forma societaria, nella quale i soci sono essi stessi imprenditori (qui inteso nell'accezione di persone fisiche, cio\u00e8 i titolari).\nPu\u00f2 essere imprenditore sia una persona fisica sia una persona giuridica; anzi nel V libro si crea quel particolare status di \"tertium genus\": cio\u00e8 le societ\u00e0 di persone, che non sono enti personificati, ma che sono trattati alla stregua delle persone fisiche. Ad esempio un'impresa controllata (cio\u00e8 posseduta) al 100% da un'altra impresa, l'imprenditore della prima \u00e8 il soggetto giuridico \"societ\u00e0 controllante\". Oppure, nel caso delle societ\u00e0 pubbliche aziendalizzate l'imprenditore \u00e8 un ente della PA (classico caso delle multiservizi).\nLa definizione presente nel codice risente di un forte influsso dell'indirizzo economico, tra i diversi orientamenti esistenti al momento della redazione del codice.\nInfatti Jean-Baptiste Say per primo distinse tra capitalista e imprenditore definendo il primo come proprietario del capitale e il secondo come colui che, procurandosi la disponibilit\u00e0 dei fattori produttivi, organizza e dirige la produzione. Nel nuovo codice del 1942 la figura del commerciante (speculatore professionale) viene sostituita con quella di imprenditore; quest'ultimo non opera come speculatore professionale, ma organizzando e dirigendo la produzione diventa \"motore\" del sistema economico creando nuova ricchezza. I codificatori del 1942 stabilendo che \u00e8 imprenditore colui che \"esercita un'attivit\u00e0 economica organizzata\" al fine di produrre o scambiare beni o servizi hanno ribadito la centralit\u00e0 e l'importanza, nell'attivit\u00e0 imprenditoriale, dell'organizzazione dei fattori produttivi.\nLe due nozioni (economica e giuridica) per\u00f2, sebbene in parte coincidenti, assolvono a due funzioni completamente diverse. La nozione economica di imprenditore mira ad analizzare il ruolo dell'imprenditore nel sistema economico ed il risultato a cui tende la sua attivit\u00e0; la nozione giuridica, invece, mira ad individuare i requisiti necessari affinch\u00e9 un soggetto sia sottoposto alla disciplina civilistica dell'imprenditore.\nCriteri di distinzione.\nIl codice civile distingue diversi tipi di imprese e di imprenditori in base a tre criteri:\nStatuto generale dell'imprenditore.\nTutti gli imprenditori (agricoli e commerciali, piccoli e grandi, privati e pubblici) sono assoggettati a una disciplina base comune, che comprende, parte della disciplina dell'azienda (artt. 2555-2562) e dei segni distintivi (artt. 2563-2574), la disciplina della concorrenza e dei consorzi (artt. 2595-2620) e la disciplina a tutela della concorrenza e del mercato della legge 287/1990.\nDal punto di vista fiscale un imprenditore pu\u00f2 essere o una ditta individuale o un socio/amministratore, sebbene in casi ristretti anche un dipendente possa svolgere un ruolo da imprenditore.\nStatuto tipico dell'imprenditore commerciale.\nL'imprenditore commerciale non piccolo \u00e8 assoggettato a un ulteriore statuto: l'iscrizione nel registro delle imprese (artt. 2214-2202), con effetti di pubblicit\u00e0 legale; la disciplina della rappresentanza commerciale (artt. 2203-2213); le scritture contabili (artt. 2214-2220); il fallimento e le altre procedure concorsuali.\nIl piccolo imprenditore \u00e8 sottratto alla disciplina dell'imprenditore commerciale anche se esercita attivit\u00e0 commerciale. L'iscrizione nel registro delle imprese \u00e8 stata estesa anche all'imprenditore agricolo e al piccolo imprenditore.\nLa nozione generale di imprenditore.\n\u00c8 imprenditore chi esercita professionalmente un'attivit\u00e0 economica organizzata a fine della produzione o dello scambio di beni e servizi. (art. 2082).\nL'art. 2082 fissa i requisiti minimi affinch\u00e9 un dato soggetto sia esposto all'applicazione delle norme del codice civile che riguardano l'imprenditore. Caratteristiche dell'impresa sono dunque:\nPer le societ\u00e0 non \u00e8 necessario, in linea di massima, uno specifico accertamento dei requisiti dell'organizzazione e della professionalit\u00e0.\nL'attivit\u00e0 produttiva.\nL'impresa \u00e8 serie coordinata di atti finalizzata alla produzione o allo scambio di beni o servizi. L'attivit\u00e0 non deve essere di mero godimento di beni preesistenti; tuttavia, \u00e8 irrilevante che l'attivit\u00e0 produttiva costituisca anche godimento di beni preesistenti. Ai fini della qualificazione di un soggetto come imprenditore, l'attivit\u00e0 pu\u00f2 anche essere illecita. Tuttavia, il soggetto non potr\u00e0 godere delle norme vantaggiose per l'imprenditore, in virt\u00f9 del principio generale per cui da un comportamento illecito non possano derivare vantaggi.\nOrganizzazione: impresa e lavoro autonomo.\nL'imprenditore crea normalmente un complesso produttivo, formato da persone e da beni strumentali. \u00c8 imprenditore anche chi opera senza utilizzare prestazioni lavorative altrui, purch\u00e9 vi sia organizzazione di mezzi e capitali, oltre che del proprio lavoro. Allo stesso modo, \u00e8 imprenditore chi opera senza creare un apparato aziendale di beni mobili e immobili, ma solamente attraverso mezzi finanziari propri o altrui.\nNon \u00e8 imprenditore il soggetto che svolge un'attivit\u00e0 produttiva basata esclusivamente sul proprio lavoro personale. Il piccolo imprenditore (art. 2083) \u00e8 chi svolge un'attivit\u00e0 organizzata prevalentemente con il lavoro proprio e dei familiari. L'attivit\u00e0 fondata esclusivamente sul lavoro proprio, dunque, sfugge a questa definizione. Allo stesso tempo, l'organizzazione del lavoro dei familiari \u00e8 pur sempre organizzazione del lavoro altrui.\nEconomicit\u00e0 dell'attivit\u00e0.\nL'economicit\u00e0 \u00e8 richiesta in aggiunta allo scopo produttivo: l'attivit\u00e0 produttiva deve essere condotta con metodo economico, secondo modalit\u00e0 che consentano quantomeno la copertura dei costi con i ricavi. Non \u00e8 necessario che i ricavi superino i costi, cio\u00e8 che si generi profitto, o che ci sia un fine di lucro. \u00c8 impresa anche l'attivit\u00e0 a fini ideali, purch\u00e9 autosufficiente. Allo stesso modo, non \u00e8 necessario che le modalit\u00e0 di gestione tendano a massimizzare i ricavi, purch\u00e9 questi siano perlomeno pari ai costi.\nInfine, il d.lgs 24-3-2006, n. 155, ha istituito l'impresa sociale. A queste imprese \u00e8 proibito distribuire gli utili in qualsiasi forma, ma \u00e8 loro comunque richiesto il requisito dell'economicit\u00e0.\nProfessionalit\u00e0.\nL'esercizio dell'attivit\u00e0 produttiva deve essere abituale e non occasionale. Tuttavia l'attivit\u00e0 non deve necessariamente essere continua o la principale dell'imprenditore. Inoltre si qualifica come impresa anche l'attivit\u00e0 volta al compimento di un unico affare, purch\u00e9 questo sia complesso e richieda l'esecuzione di svariate operazioni di gestione, anche se questo unico affare sia destinato al consumo o all'utilizzo dello stesso imprenditore, fermo restando il requisito dell'economicit\u00e0.\nLiberi professionisti e professioni intellettuali.\nI liberi professionisti non sono mai imprenditori in quanto tali, per una precisa scelta legislativa. Questo \u00e8 vero anche se si avvalgono di ingenti organizzazioni di subordinati e mezzi (in pratica un'azienda), purch\u00e9 si limitino allo svolgimento della propria attivit\u00e0. I liberi professionisti sono dunque imprenditori solo se l'esercizio della professione costituisce elemento di un'attivit\u00e0 organizzata in forma di impresa (art. 2238).\nQuanto sopra non esclude ovviamente che un libero professionista italiano di tipo ordinistico possa contemporaneamente essere anche socio di societ\u00e0 (o, in generale, partecipazioni in imprese) purch\u00e9 lo scopo di queste non comprenda attivit\u00e0 (libero professionali) regolamentate, a meno che non siano societ\u00e0 di professionisti.\nLe categorie di imprenditori nel diritto italiano.\nL'imprenditore agricolo.\n\u00c8 impresa agricola ogni impresa che produce specie vegetali o animali, ogni forma di produzione fondata sullo svolgimento di un ciclo biologico naturale o di una fase del ciclo stesso (art. 2135). Inoltre \u00e8 imprenditore agricolo chi svolge anche le attivit\u00e0 connesse (trasformazione, commercializzazione...) alle attivit\u00e0 agricole svolte. Il testo originario dell'art. 2135 si limitava a elencare le attivit\u00e0 tipiche dell'imprenditore agricolo (agricoltura, silvicoltura, allevamento). A queste si aggiungevano le attivit\u00e0 connesse. Questa formulazione lasciava il dubbio sulla qualificazione dell'agricoltura condotta con metodi industriali e di quella condotta senza l'utilizzo della terra (coltivazioni fuori terra, allevamenti in batteria).\nLa nuova formulazione non lascia dubbi in proposito e stabilisce che la qualifica di imprenditore agricolo prescinde dal metodo con cui si svolge l'attivit\u00e0, purch\u00e9 questa si basi su un qualche ciclo biologico. Quindi le forme pi\u00f9 moderne di agricoltura industrializzata, spesso pi\u00f9 simili all'industria per metodi e capitali impiegati, rientrano nella categoria di impresa agricola. Anche la silvicoltura \u00e8 attivit\u00e0 agricola, purch\u00e9 comprenda anche la cura e lo sviluppo del bosco. La mera raccolta di legname, dunque, non \u00e8 attivit\u00e0 agricola. Inoltre rientrano nella definizione di impresa agricola anche l'allevamento e la selezione di razze equine o canine (o di gatti), cos\u00ec come di animali da pelliccia; persino l'acquacoltura. Infine, all'imprenditore agricolo \u00e8 stato equiparato l'imprenditore ittico, sebbene la pesca sia svincolata dalla cura e dallo sviluppo biologico degli organismi acquatici.\nLe attivit\u00e0 agricole per connessione.\nL'art. 2135, nella sua formulazione attuale, identifica come attivit\u00e0 accessorie due classi di attivit\u00e0:\nEntrambe sono attivit\u00e0 oggettivamente commerciali, ma sono considerate per legge attivit\u00e0 agricole se svolte in connessione con una delle tre attivit\u00e0 agricole essenziali, e che questa sia coerente (connessione soggettiva). Inoltre \u00e8 necessaria una connessione oggettiva, ovvero che le attivit\u00e0 connesse non prevalgano, per rilievo economico, sull'attivit\u00e0 agricola essenziale.\nL'imprenditore commerciale.\nSebbene l'art. 2195 elenchi le categorie di attivit\u00e0 che, con quelle a loro ausiliarie, compongono la categoria delle imprese commerciali, \u00e8 pacifico che la definizione di imprenditore commerciale ha in realt\u00e0 carattere residuale, cio\u00e8 l'imprenditore commerciale \u00e8 l'imprenditore non agricolo.\nSono soggetti all'obbligo dell'iscrizione nel registro delle imprese gli imprenditori che esercitano:\n1) Un'attivit\u00e0 industriale diretta alla produzione di beni o di servizi;\n2) Un'attivit\u00e0 intermediaria nella circolazione dei beni;\n3) Un'attivit\u00e0 di trasporto per terra, per acqua o per aria;\n4) Un'attivit\u00e0 bancaria o assicurativa;\n5) Altre attivit\u00e0 ausiliarie delle precedenti.\nIl criterio dimensionale e la piccola impresa.\nIl piccolo imprenditore \u00e8 sottoposto allo statuto generale dell'imprenditore; \u00e8 invece esonerato, anche se commerciale, dalla tenuta delle scritture contabili (art. 2214) e dall'assoggettamento al fallimento e alle altre procedure concorsuali (art. 2221). Inoltre l'iscrizione nel registro delle imprese non ha per lui funzione di pubblicit\u00e0 legale. In precedenza l'individuazione del piccolo imprenditore era fortemente complicata per la coesistenza di due nozioni diverse: quella del codice civile (art. 2083) e quella della legge fallimentare (art. 1).\nLa definizione civilistica \u00e8 basata sulla prevalenza del lavoro dell'imprenditore e dei suoi eventuali familiari nell'impresa, sia rispetto al lavoro altrui, sia rispetto al capitale proprio o altrui; la prevalenza \u00e8 da intendersi in senso qualitativo-funzionale: \u00e8 necessario che l'apporto personale dell'imprenditore e dei suoi familiari caratterizzino i beni o i servizi prodotti.\nLa legge fallimentare, invece, fissava dei parametri monetari (reddito inferiore al minimo imponibile o, in assenza di questo, a 900,000 lire) e negava alle societ\u00e0 la possibilit\u00e0 di essere qualificate come piccoli imprenditori. I parametri monetari, ad ogni modo, vennero meno dopo l'abrogazione dell'imposta di ricchezza mobile a cui faceva riferimento la norma (1974) e la dichiarazione di incostituzionalit\u00e0 (1989) del requisito delle 900.000 lire. Restava l'esclusione dalla categoria delle societ\u00e0 commerciali.\nLa nuova legge fallimentare non identifica pi\u00f9 il piccolo imprenditore, ma si limita a statuire dei parametri dimensionali dell'impresa, al di sotto della quale l'imprenditore commerciale non fallisce. Quindi la definizione di piccolo imprenditore \u00e8 affidata unicamente all'art. 2083 del codice civile. La definizione data dalla legge fallimentare, invece, \u00e8 interamente basata su parametri quantitativi, ovvero il possesso congiunto dei seguenti tre requisiti:\nInfine, ora anche le societ\u00e0 commerciali possono essere esentate dal fallimento. Pertanto, nella disciplina attuale chi pu\u00f2 essere dichiarato fallito si determina esclusivamente in base ai parametri stabiliti dall'art. 1 della legge fallimentare, mentre la definizione codicistica di piccolo imprenditore si utilizza ai fini dell'iscrizione nel registro delle imprese e dell'obbligo di tenuta delle scritture contabili, ovvero la restante parte dello statuto dell'imprenditore commerciale.\nL'impresa artigiana.\nFra i piccoli imprenditori rientra anche l'imprenditore artigiano. In precedenza, la legge 25-7-1956, n. 860 fissava dei parametri per considerare l'impresa artigiana a tutti gli effetti di legge, e di conseguenza piccola, che sostituiva quelle del codice e della legge fallimentare. Nello specifico, l'impresa era artigiana se produceva beni o servizi di natura artistica o usuale e rispettava alcuni limiti per il personale dipendente (non validi per tutte le imprese artigiane). Quindi l'imprenditore artigiano era considerato piccolo ed esentato dal fallimento anche in presenza di ingenti capitali.\nLa nuova \u201clegge quadro per l'artigianato\u201d dell'8-8-1985, n. 443, ha definito invece l'impresa artigiana secondo l'oggetto, che pu\u00f2 essere costituito da qualsiasi attivit\u00e0, sia pure con alcune limitazioni, e soprattutto sul ruolo dell'artigiano, che deve svolgere in misura prevalente il proprio lavoro nell'impresa. Ma la novit\u00e0 pi\u00f9 grande della legge quadro per l'artigianato \u00e8 che la definizione di impresa artigiana non \u00e8 pi\u00f9 definita a tutti gli effetti di legge, ma solo ai fini di vari provvedimenti regionali in favore delle imprese artigiane. Di conseguenza, il riconoscimento della qualifica di imprenditore artigiano in base alla legge quadro non basta per sottrarre l'artigiano allo statuto dell'imprenditore commerciale.\nL'impresa familiare.\n\u00c8 impresa familiare l'impresa nella quale collaborano, anche attraverso il lavoro nella famiglia, il coniuge, i parenti entro il terzo grado e gli affini entro il secondo grado dell'imprenditore. Si pu\u00f2 avere una piccola impresa non familiare o un'impresa familiare non piccola. Infatti le esigenze a cui risponde la nozione di impresa familiare sono completamente diverse da quelle a cui risponde la nozione di piccola impresa: principalmente, l'impresa familiare comporta una tutela minima del familiare lavoratore, quando non si configuri un diverso rapporto giuridico. Pertanto, al familiare lavoratore sono riconosciuti diritti patrimoniali e amministrativi.\nI diritti patrimoniali sono:\nI diritti amministrativi sono determinati poteri gestori, per cui le decisioni di gestione straordinaria e altre decisioni di rilievo devono essere adottate, a maggioranza, da tutti i familiari che partecipano all'impresa. Infine, il diritto di partecipazione \u00e8 trasferibile solo a favore degli altri membri della famiglia e con il consenso unanime dei familiari gi\u00e0 partecipanti. \u00c8 liquidabile in denaro qualora cessi la prestazione di lavoro.\nL'impresa familiare resta comunque un'impresa individuale. Quindi i beni aziendali restano di propriet\u00e0 esclusiva dell'imprenditore, i diritti patrimoniali dei familiari partecipanti costituiscono semplici diritti di credito, gli atti di gestione ordinaria sono di competenza esclusiva dell'imprenditore, l'imprenditore agisce nei confronti dei terzi esclusivamente in proprio, solo l'imprenditore sar\u00e0 soggetto al fallimento.\nL'impresa societaria.\nLa societ\u00e0 semplice \u00e8 utilizzabile solo per l'esercizio di attivit\u00e0 economica ma non commerciale. Gli altri tipi di societ\u00e0 si definiscono societ\u00e0 commerciali. L'applicazione alle societ\u00e0 commerciali dello statuto dell'imprenditore commerciale segue regole parzialmente diverse:\nLe imprese pubbliche.\nLo Stato e gli altri enti pubblici possono svolgere attivit\u00e0 di impresa servendosi di strutture di diritto privato. In tal caso, si applicano le normali norme relative alle societ\u00e0. La pubblica amministrazione pu\u00f2 costruire enti pubblici economici, ovvero enti di diritto pubblico il cui compito istituzionale esclusivo o principale \u00e8 l'esercizio dell'attivit\u00e0 di impresa. Gli enti pubblici economici sono soggetti normalmente allo statuto dell'imprenditore e \u2013 se commerciali \u2013 allo statuto dell'imprenditore commerciale, ma sono esonerati dal fallimento (sostituito dalla liquidazione coatta amministrativa o da altre misure).\nInfine, lo Stato o gli altri enti pubblici territoriali possono svolgere direttamente attivit\u00e0 di impresa, secondaria e accessoria rispetto ai fini istituzionali dell'ente pubblico. A questi enti si applicano \u2013 limitatamente alle imprese esercitate \u2013 gli statuti dell'imprenditore e quello dell'imprenditore commerciale, ma sono esonerati dall'iscrizione nel registro delle imprese e dalle procedure concorsuali (ma non dalla tenuta delle scritture contabili). Tuttavia quasi tutti gli enti pubblici economici sono stati trasformati in enti di diritto privato.\nAttivit\u00e0 commerciale delle associazioni e delle fondazioni.\nLe associazioni, le fondazioni e tutti gli enti privati con fini ideali o altruistici possono svolgere attivit\u00e0 di impresa commerciale. Il requisito dell'economicit\u00e0, infatti, non presuppone n\u00e9 la presenza di profitti, n\u00e9 che la gestione sia volta a massimizzare i ricavi. Gli enti privati con fini ideali che esercitano attivit\u00e0 di impresa commerciale sono soggetti allo statuto dell'imprenditore commerciale, anche se questa attivit\u00e0 \u00e8 solo accessoria rispetto al fine principale.\nL'impresa sociale.\nL'impresa sociale \u00e8 stata istituita dal d.lgs. 24-3-2006, n. 155. \u201cPossono acquisire la qualifica di impresa sociale tutte le organizzazioni private che esercitano in via stabile e principale un'attivit\u00e0 economica organizzata al fine della produzione o dello scambio di beni o servizi di utilit\u00e0 sociale.\u201d I beni e servizi di utilit\u00e0 sociale sono tassativamente indicati dal decreto. Inoltre l'impresa sociale non deve avere scopo di lucro. Gli utili devono essere destinati allo svolgimento dell'attivit\u00e0 statutaria o all'autofinanziamento dell'impresa. Inoltre il patrimonio dell'impresa \u00e8 soggetto a un vincolo di indisponibilit\u00e0: non \u00e8 possibile distribuire fondi o riserve a vantaggio di coloro che fanno parte dell'organizzazione, n\u00e9 durante l'esercizio, n\u00e9 allo scioglimento.\nIn caso di cessazione dell'impresa, il patrimonio \u00e8 devoluto a organizzazioni non lucrative di utilit\u00e0 sociale. Le imprese sociali possono organizzarsi in qualsiasi forma di organizzazione privata, in particolare qualsiasi tipo di societ\u00e0. Pi\u00f9 imprese sociali possono formare un gruppo di imprese. Inoltre \u00e8 garantita all'impresa sociale la limitazione della responsabilit\u00e0 dei partecipanti, anche se costituita in una forma giuridica che normalmente non la prevederebbe, purch\u00e9 il patrimonio netto sia originariamente di 20.000 euro e non scenda di un terzo sotto tale limite.\nLe imprese sociali sono soggette a regole speciali per quanto riguarda l'applicazione degli istituti tipici dell'imprenditore commerciale. Indipendentemente dalla natura agricola o commerciale dell'attivit\u00e0 esercitata, devono iscriversi in un'apposita sezione del registro delle imprese, devono redigere le scritture contabili, sono assoggettate alla liquidazione coatta amministrativa anzich\u00e9 al fallimento.\nLe imprese sociali devono costituirsi per atto pubblico. L'atto costitutivo deve indicare l'oggetto sociale tra le attivit\u00e0 di utilit\u00e0 sociale riconosciute, enunciare l'assenza dello scopo di lucro, indicare la denominazione dell'ente (integrata con la locuzione \u201cimpresa sociale\u201d, fissare requisiti per i componenti delle cariche sociali, disciplinare le modalit\u00e0 di ammissione ed esclusione dei soci, prevedere forme di coinvolgimento dei lavoratori e dei destinatari dell'attivit\u00e0 di impresa nell'assunzione delle decisioni che possono incidere sulle condizioni di lavoro e sulla qualit\u00e0 delle prestazioni erogate. L'atto costitutivo deve prevedere un sistema di controlli basato sul modello introdotto nel 2003 per le societ\u00e0 per azioni. Il controllo contabile \u00e8 affidato a uno o pi\u00f9 revisori contabili, il controllo di gestione \u00e8 riservato a uno o pi\u00f9 \u201csindaci\u201d. Dal controllo sono esonerate le organizzazioni pi\u00f9 piccole.\nLe imprese sociali sono soggette alla vigilanza del Ministero del lavoro e delle politiche sociali, che pu\u00f2 rimuovere la qualifica e cancellare l'impresa dal registro e obbligarla a devolvere il patrimonio a enti non lucrativi.\nL'acquisto della qualit\u00e0 di imprenditore nel diritto italiano.\nL'imputazione dell'attivit\u00e0 di impresa: esercizio diretto dell'attivit\u00e0 di impresa.\nIl principio della spendita del nome \u00e8 principio generale del nostro ordinamento. Gli effetti degli atti giuridici ricadono sul soggetto e solo sul soggetto il cui nome \u00e8 stato validamente speso nel traffico giuridico. \u00c8 Il principio formale della spendita del nome e non il criterio sostanziale della titolarit\u00e0 dell'interesse economico, che determina nel nostro ordinamento l'imputazione degli atti giuridici.\nQuesto principio si ricava dalla disciplina del mandato (art. 1703). Il mandatario pu\u00f2 agire sia spendendo il proprio nome (senza rappresentanza, art. 1705) sia spendendo il nome del mandante, se questo gli ha conferito il potere di rappresentanza (art. 1704). Nel mandato con rappresentanza gli effetti degli atti posti in essere dal mandatario in nome del mandante si producono direttamente nella sfera giuridica di quest'ultimo. Nel mandato senza rappresentanza \u00e8 il mandatario che assume diritti e obblighi derivanti dagli atti compiuti, anche se i terzi hanno avuto conoscenza del mandato; i terzi non hanno alcun rapporto con il mandante (il mandante tuttavia rimane \"imprenditore\", soggetto quindi al fallimento).\nEsercizio indiretto dell'attivit\u00e0 di impresa. L'imprenditore occulto.\nL'esercizio di impresa pu\u00f2 dare luogo a dissociazione tra il soggetto cui \u00e8 formalmente imputabile la qualit\u00e0 di imprenditore e il reale interessato. Ad esempio ci pu\u00f2 essere un prestanome, o imprenditore palese, che agisce per conto del reale imprenditore occulto, che dirige di fatto l'impresa, somministra i mezzi necessari e fa suoi i guadagni. Generalmente questo espediente \u00e8 messo in atto attraverso la costituzione di una societ\u00e0 per azioni con capitale irrisorio prevalentemente nelle mani dell'imprenditore occulto, allo scopo di non esporre al rischio di impresa l'intero proprio patrimonio. Un altro espediente pu\u00f2 essere l'utilizzo di una persona fisica nullatenente o quasi come prestanome. In caso di insolvenza, sar\u00e0 la persona o impresa prestanome a fallire, cosicch\u00e9 i creditori difficilmente saranno soddisfatti. Nel nostro ordinamento, il dominio di fatto di un'impresa non \u00e8 condizione sufficiente per esporre a responsabilit\u00e0 e fallimento, n\u00e9 per essere considerati imprenditori.\nIl socio di comando di una societ\u00e0 di capitali che non si limiti a esercitare i propri poteri riconosciuti, ma tratti la societ\u00e0 come cosa propria, tipicamente attraverso il finanziamento sistematico della societ\u00e0 con mezzi propri, l'ingerenza sistematica negli affari, la direzione di fatto secondo un disegno unitario, \u00e8 considerato esercitare un'autonoma attivit\u00e0 di impresa. Pertanto, purch\u00e9 ricorrano i requisiti prescritti dall'art. 2082 (organizzazione, sistematicit\u00e0 e metodo economico), il socio che ha abusato dello schermo societario risponder\u00e0 delle obbligazioni da lui contratte e potr\u00e0 fallire.\nL'inizio dell'impresa.\nLa qualit\u00e0 di imprenditore si acquista con l'effettivo inizio dell'attivit\u00e0 di impresa, e non quando si richiedono eventuali autorizzazioni amministrative, si iscrive l'impresa al registro delle imprese o si costituisce la societ\u00e0. Si diventa imprenditori gi\u00e0 nella fase preliminare di organizzazione, in quanto comunque attivit\u00e0 indirizzata a un fine produttivo. Nel caso di una persona fisica, gli atti di organizzazione devono manifestare in modo non equivoco l'orientamento dell'attivit\u00e0 verso un fine produttivo, per il loro numero o per la loro significativit\u00e0. Nel caso di una societ\u00e0, solitamente anche un solo atto di organizzazione \u00e8 sufficiente per affermare l'inizio dell'attivit\u00e0 di impresa.\nLa fine dell'impresa.\nOriginariamente, l'art. 10 della legge fallimentare disponeva che l'imprenditore commerciale potesse essere dichiarato fallito entro un anno dalla cessazione dell'impresa. La giurisprudenza, tenendo presente che la fase di liquidazione costituisce ancora esercizio di impresa, stabiliva che la fine dell'impresa non si verificasse fin tanto che questa metteva in atto operazioni intrinsecamente identiche a quelle normalmente poste in essere.\nPer l'imprenditore individuale, la giurisprudenza riconosceva che non fosse necessaria la completa definizione dei rapporti (soprattutto i debiti in atto).\nPer le societ\u00e0, invece, la giurisprudenza stabiliva che non si verificasse l'effettiva cessazione dell'impresa fintanto che vi fossero rapporti pendenti. In questa maniera, l'art. 10 non si applicava di fatto alle societ\u00e0: le societ\u00e0 che avevano ancora debiti erano considerate non aver mai cessato l'attivit\u00e0 di impresa, pertanto potevano essere fatte fallire a distanza di anni.\nDopo l'abrogazione da parte della Corte costituzionale dell'originario art. 10, il nuovo art. 10 dispone che gli imprenditori individuali e collettivi possono essere dichiarati falliti entro un anno dalla cancellazione dal registro delle imprese, se l'insolvenza si \u00e8 manifestata anteriormente alla medesima o entro l'anno successivo. Per gli imprenditori persone fisiche e per le societ\u00e0 cancellate di ufficio la cancellazione non \u00e8 da sola sufficiente, ma si deve accompagnare all'effettiva cessazione dell'attivit\u00e0 di impresa. \u00c8 fatta salva la facolt\u00e0 per il creditore o per il pubblico ministero di dimostrare il momento dell'effettiva cessazione dell'attivit\u00e0, in caso di impresa individuale o di cancellazione di ufficio delle societ\u00e0.\nIl debitore non pu\u00f2 dimostrare di aver cessato l'attivit\u00e0 di impresa prima della cancellazione per anticipare il decorso del termine. La cancellazione dal registro delle imprese \u00e8 dunque condizione necessaria, ma non sufficiente, affinch\u00e9 inizi a decorrere il termine entro cui l'imprenditore pu\u00f2 fallire.\nIncapacit\u00e0 e incompatibilit\u00e0.\nIl minore o l'incapace che esercita attivit\u00e0 di impresa non acquista la qualit\u00e0 di imprenditore. Invece, coloro che esercitano determinati uffici o professioni incompatibili con l'esercizio di impresa prendono comunque la qualit\u00e0 di imprenditore; sono esposti solamente a sanzioni amministrative e a un aggravamento delle sanzioni penali per bancarotta.\nL'impresa commerciale degli incapaci.\n\u00c8 possibile l'esercizio di attivit\u00e0 di impresa per conto di un minore o di un incapace da parte del suo rappresentante legale. \u00c8 anche possibile l'attivit\u00e0 di impresa da parte di soggetti limitatamente capaci di agire (inabilitato, minore emancipato). \u00c8 prevista una specifica disciplina per l'impresa commerciale degli incapaci (artt. 320, 371, 424, 425). In nessun caso \u00e8 consentito l'inizio di una nuova impresa commerciale nell'interesse e in nome del minore o dell'incapace, salvo che per il minore emancipato. \u00c8 consentita solo la continuazione di un'impresa preesistente, quando ci\u00f2 sia utile per il minore o l'incapace e purch\u00e9 la continuazione sia autorizzata dal tribunale. In tal caso, il rappresentante legale pu\u00f2 compiere tutti gli atti che rientrano nell'esercizio dell'impresa, di ordinaria o straordinaria amministrazione. \u00c8 necessaria l'autorizzazione per quegli atti che non sono in rapporto di mezzo a fine per la gestione dell'impresa.\nL'inabilitato, intervenuta l'autorizzazione alla continuazione, potr\u00e0 esercitare personalmente l'impresa, con l'assistenza del curatore e con il suo consenso per gli atti che esulano dall'esercizio dell'impresa. Il minore emancipato acquista la piena capacit\u00e0 di agire con l'autorizzazione, pertanto potr\u00e0 esercitare normalmente l'attivit\u00e0 di impresa. Il beneficiario dell'amministrazione di sostegno conserva la capacit\u00e0 di agire per tutti gli atti che non richiedono la rappresentanza esclusiva o l'assistenza dell'amministratore di sostegno. Quindi potr\u00e0 esercitare normalmente l'attivit\u00e0 di impresa, salvo che il giudice tutelare disponga diversamente."}
{"id": "109621", "revid": "1718925", "url": "https://it.wikipedia.org/wiki?curid=109621", "title": "Livello energetico", "text": "In meccanica quantistica, i livelli energetici di un sistema sono i determinati valori discreti dell'energia che sono accessibili al sistema. Questo \u00e8 in contrasto con la meccanica classica, dove l'energia pu\u00f2 assumere ogni valore.\nSin dalle origini della chimica come scienza era stato osservato che l'assorbimento della luce da parte dei gas non varia in maniera morbida con la lunghezza d'onda ma \u00e8 caratterizzato dalla presenza di un gran numero di picchi estremamente sottili e disposti in maniera complicata.\nUna prima trattazione fenomenologica del problema venne fatta nel 1885 da Johann Jakob Balmer che not\u00f2 come la disposizione di un gruppo di righe di assorbimento dell'atomo di idrogeno venisse ben descritta dalla formula:\nQuesta formula venne successivamente generalizzata da Johannes Rydberg e Walther Ritz in modo da poter descrivere la posizione di tutte le righe di assorbimento ma questa rimaneva una descrizione fenomenologica, per quanto accurata, senza un vero fondamento scientifico.\nIl tentativo di spiegare la natura dei picchi di assorbimento fu alla base del modello atomico di Bohr: gi\u00e0 Rutherford aveva proposto l'idea che l'atomo fosse composto da un piccolo nucleo carico positivamente attorno al quale ruotavano in orbite circolari gli elettroni. Tuttavia un sistema del genere non \u00e8 stabile perch\u00e9 un elettrone accelerato emette radiazione e quindi perde energia. Per risolvere il problema Bohr, seguendo le idee proposte da Planck e Einstein, ipotizz\u00f2 che gli elettroni potessero trovarsi solo su determinati \"livelli energetici\" e potessero muoversi dall'uno all'altro solo per passi discreti. Questo semplice (ma rivoluzionario) modello permette di descrivere molto bene le righe di assorbimento di molti gas e fu una delle basi per lo sviluppo della meccanica quantistica.\nLa buca di potenziale infinita.\nIn meccanica quantistica il sistema pi\u00f9 semplice nel quale sia possibile ottenere una \"quantizzazione dell'energia\" (ovvero il fatto che solo certi livelli discreti siano accessibili) \u00e8 la cosiddetta buca di potenziale infinita. Se prendiamo una particella di massa formula_2 in una dimensione e consideriamo un potenziale della forma:\ne quindi l'equazione di Schr\u00f6dinger stazionaria sar\u00e0 data dall'equazione differenziale\nformula_4\nPer formula_5 il potenziale ha un valore infinito e quindi l'unica soluzione del problema \u00e8 formula_6. All'interno della buca invece il potenziale \u00e8 nullo e quindi la particella \u00e8 libera e sar\u00e0 descritta dalla funzione d'onda\nPer individuare i valori delle costanti di scala A e B dobbiamo imporre la continuit\u00e0 della funzione d'onda. Facendolo si osserva che questa condizione pu\u00f2 essere soddisfatta solamente per un insieme discreto di valori dell'energia \"E\" dati da\ndove \"n\" \u00e8 un numero intero.\nL'oscillatore armonico.\nUn esempio molto chiaro \u00e8 quello dell'oscillatore armonico in una dimensione. Nel caso della meccanica classica un oscillatore armonico di costante elastica \"k\" ha un'energia\ndove L \u00e8 l'ampiezza dell'oscillazione. Come si vede sono accettabili tutte le energie da zero (dove L=0 ovvero non c'\u00e8 alcuna oscillazione) a quella associata alla massima elongazione che il sistema pu\u00f2 sostenere senza danneggiarsi e queste energie formano un continuo.\nNel caso quantistico invece si ottiene che \u00e8 possibile imporre le condizioni al contorno solo quando l'energia assume i valori\ndove formula_11 \u00e8 la frequenza dell'oscillazione, formula_12 \u00e8 pari alla costante di Planck divisa per formula_13 e formula_14 \u00e8 un numero intero.\nIn questo caso sono accettabili solo alcuni valori dell'energia (infiniti ma numerabili con l'indice \"n\"), equispaziati tra loro (motivo per cui l'oscillatore, in analogia al caso delle onde acustiche, \u00e8 chiamato \"armonico\"). La ragione per la quale nella vita di tutti i giorni non ci accorgiamo di questa \"quantizzazione\" dei livelli dell'energia \u00e8 che formula_12 \u00e8 piccolissima (circa formula_16 J formula_17 s) e quindi la separazione fra i vari stati non \u00e8 apprezzabile.\nParticella su una sfera.\nIl modello della particella su una sfera \u00e8 utilizzato per descrivere il moto rotazionale di una particella nello spazio tridimensionale. Come noto dalla meccanica classica, l'energia di una particella che ruota su un piano xy lungo un asse z \u00e8 data dalla relazione:\ndove \"Jz\" \u00e8 la componente del momento angolare lungo l'asse z e \"I\" \u00e8 il momento di inerzia. In base alla relazione di de Broglie si ricava\nLe condizioni al contorno ciclico impongono che la funzione d'onda assuma lo stesso valore lungo un percorso passante per i poli cos\u00ec come lungo l'equatore. Ci\u00f2 equivale alla quantizzazione dell'energia. Risolvendo l'equazione di Schr\u00f6dinger, dopo avere separato le variabili ed espresso la funzione d'onda come prodotto \"\u0398(\u03b8)\u03a6(\u03c6)\", si ottiene l'energia che in termini quantomeccanici assume i valori\ndove \"l\" \u00e8 il numero quantico azimutale. Esistendo per ogni valore del numero quantico magnetico \"2l+1\" differenti funzioni d'onda caratterizzate dalla medesima energia, segue che un livello con numero quantico \"l\" \u00e8 \"2l+1\" volte degenere. Da notare come invece nel caso dell'espressione dell'energia per la rotazione in due dimensioni (particella su un anello) nella formulazione quantomeccanica compaia il numero quantico magnetico:\nIn questo caso la condizione al contorno ciclico \u00e8 solo una e impone che la funzione d'onda torni ad assumere il medesimo valore iniziando un nuovo \"giro\".\nLivello energetico rotazionale.\nI livelli energetici rotazionali sono livelli energetici delle molecole (quantizzati) relativi alla rotazione della molecola nello spazio.\nI livelli sono descritti da formule diverse per diversi tipi di molecole:\nDove:\nAltre molecole sono invece assimilabili a rotatori asimmetrici (con tre momenti di inerzia diversi).\nLe transizioni rotazionali possono essere solo J\u2192J\u00b11 e possono essere osservate nella spettroscopia a microonde, e all'interno delle transizioni vibrazionali (transizioni vibrorotazionali) in spettroscopia infrarossa e in spettroscopia Raman. Perch\u00e9 siano visibili in spettroscopia occorre che le molecole abbiamo un momento di dipolo permanente."}
{"id": "109623", "revid": "1573940", "url": "https://it.wikipedia.org/wiki?curid=109623", "title": "Caenogastropoda", "text": "Caenogastropoda \u00e8 una delle sei sottoclassi in cui vengono attualmente suddivisi i molluschi della classe dei Gasteropodi.\nDescrizione.\nI molluschi di questa sottoclasse hanno conchiglie dalle forme, dai colori e dai disegni molto variabili, con spira regolare o irregolare, generalmente alta, bassa o discoidale. L'opercolo pu\u00f2 essere sia corneo che calcificato.\nPresentano generalmente sessi separati.\nTassonomia.\nClassificazione di Ponder e Lindberg (1997).\nLa classificazione del 1997 di Ponder e Lindberg collocava il taxon Caenogastropoda al rango di superordine, suddividendolo in due ordini:\nClassificazione di Bouchet &amp; Rocroi (2005).\nNella classificazione di Bouchet &amp; Rocroi (2005) i raggruppamenti linneani compresi tra la classe e la superfamiglia venivano sostituidi da cladi e gruppi informali; i raggruppamenti presenti all'interno del clade Caenogastropoda sono mostrati nel seguente cladogramma:\nClassificazione MolluscaBase/WoRMS (2020).\nLa classificazione attualmente accettata, frutto di una revisione del 2017 che ha portato alla reintroduzione dei tradizionali ranghi linneani al posto di cladi e gruppi informali, assegna al raggruppamento Heterobranchia il rango di sottoclasse."}
{"id": "109625", "revid": "287204", "url": "https://it.wikipedia.org/wiki?curid=109625", "title": "Arthur Vierendeel", "text": "Biografia.\nVierendeel nacque Jules Arthur Meunier da Josephine Meunier. Cinque anni dopo la nascita del figlio, la madre si spos\u00f2 con Pierre Vierendeel dal quale Jules Arthur prese il cognome.\nNel 1874 ottenne il diploma in ingegneria dalle \"Ecoles Sp\u00e9ciales de G\u00e9nie Civil, des Arts et Manufactures et des Mines\" dell'Universit\u00e0 Cattolica di Lovanio.\nDal 1876 al 1885 lavor\u00f2 presso le industrie dell'acciaio \"Ateliers de La Louvi\u00e8re\".\nNel 1885 fu chiamato in qualit\u00e0 di Ingegnere Capo e Direttore dei Servizi Tecnici della provincia delle Fiandre Occidentali.\nDal 1889 al 1935 insegn\u00f2 alle \"Ecoles Sp\u00e9ciales\" in Lovanio. Il suo corso di Stabilit\u00e0 delle costruzioni (1889) fu di riferimento nella tecnologia delle costruzioni per quasi mezzo secolo.\nNel 1896 ricevette il \"Prix du Roi\" (Premio del Re) per la pubblicazione \"Construction architecturale en fer, fonte et acier\" (Costruzione architettonica in ferro, ferro fuso e acciaio), che vide nuove versioni e ampliamenti tra il 1897 ed il 1902. Nel 1896 egli svilupp\u00f2 un traliccio con correnti superiori ed inferiori connessi rigidamente a elementi verticali e non attraversato da elementi diagonali. Il traliccio Vierendeel, brevettato, fu utilizzato in particolar modo nella costruzioni di ponti. Il primo ponte Vierendeel fu costruito in acciaio, sopra il fiume Lys in Avelgem, Belgio, nel 1902."}
{"id": "109626", "revid": "219110", "url": "https://it.wikipedia.org/wiki?curid=109626", "title": "Golan (informatica)", "text": "Golan \u00e8 il nome in codice del modulo wireless Pro Wireless 3945 ABG progettato da Intel per costituire, dal 5 gennaio 2006, insieme al processore Yonah e al chipset Calistoga la prima piattaforma Centrino Duo, erede di quella Centrino Sonoma che era conosciuta precedentemente con il nome in codice di Napa.\nCaratteristiche tecniche.\nLe dimensioni di questo modulo (30 \u00d7 51 mm) sono ridotte a meno del 50% rispetto a quello integrato nelle piattaforme mobile Sonoma, e questo consente sia di ridurre i consumi di circa il 30%, sia di ridurre l'ingombro dei portatili. Inoltre le prestazioni di Golan sono circa il 70% migliori rispetto ai moduli precedenti, grazie anche al fatto che Golan si connette al sistema utilizzando il bus PCI Express anzich\u00e9 il classico PCI.\nIl protocollo supportato \u00e8 l'802.11e, mentre l'imminente specifica 802.11n (MIMO), \u00e8 stata rimandata alla generazione successiva a causa dello sviluppo ancora preliminare di questo protocollo al momento del rilascio di Golan.\nIn ogni caso, Golan integra 2 nuove tecnologie:\nL'utilizzo di queste tecnologie \u00e8 reso possibile in abbinamento con gli access point di Cisco, che ha collaborato con Intel nella definizione di queste funzionalit\u00e0 avanzate.\nLa potenza dei dispositivi mobile disponibili fino a prima di Golan, veniva fortemente limitata in mancanza di segnale wireless, pertanto Intel ha dovuto operare congiuntamente con i produttori di dispositivi mobile affinch\u00e9 la copertura del segnale Wi-Fi sia la pi\u00f9 ampia possibile. In quest'ottica ben si capisce l'importanza della tecnologia WiMAX, che permette portate di segnale broadband su aree molto ampie, rendendo possibile la copertura di zone che non sarebbero mai state interessate da una copertura via cavo. Si tratta di un supporto che Intel introdurr\u00e0 solo con i futuri prodotti wi-fi.\nIl successore.\nLa piattaforma Napa \u00e8 stata seguita a maggio 2007 dalla nuova Centrino Pro Santa Rosa, la quale integra l'evoluzione di Golan, Kedron. Inizialmente era previsto che Kedron potesse supportare lo standard WiMax, ma successivamente Intel ha deciso di posticipare tale supporto alla piattaforma che succeder\u00e0 a Santa Rosa nel 2008, attualmente conosciuta come Montevina."}
{"id": "109628", "revid": "599013", "url": "https://it.wikipedia.org/wiki?curid=109628", "title": "Ghiro (disambigua)", "text": ""}
{"id": "109629", "revid": "92723", "url": "https://it.wikipedia.org/wiki?curid=109629", "title": "Golan", "text": "Golan \u00e8 un termine che pu\u00f2 assumere diversi significati a seconda del contesto:"}
{"id": "109631", "revid": "119146997", "url": "https://it.wikipedia.org/wiki?curid=109631", "title": "Progetto Rosetta", "text": "Il progetto Rosetta \u00e8 un progetto di collaborazione mondiale tra specialisti linguisti e persone madrelingua volto a realizzare una versione moderna della stele di Rosetta.\nLo scopo \u00e8 quello di rilevare e archiviare un totale di 1000 lingue sulle 7000 parlate nel mondo, alcune delle quali sono parlate da meno di un centinaio di persone.\nAltre lingue sono considerate in estinzione soprattutto a causa della diffusione dell'inglese nelle societ\u00e0.\nSi stima che dal 50 al 90% delle lingue parlate nel mondo scomparir\u00e0 entro un secolo, molte delle quali senza lasciare alcuna documentazione significativa. Molto del materiale prodotto, specialmente per le lingue minori, rimane nascosto in piccoli archivi personali, mantenuti e scarsamente finanziati.\nAllo scopo di preservare questa diversit\u00e0 linguistica, la Long Now Foundation sta creando un archivio permanente online.\nLa collaborazione \u00e8 aperta e basata su contributi liberi. Il processo di revisione impiegato \u00e8 simile a quello adottato per creare il primo Oxford English Dictionary. I dati risultanti sono pubblicati in tre modi:\nIl progetto, mantenuto dalla \"Long Now Foundation\", sta cercando di realizzare un punto di riferimento comune per gli studiosi di linguistica comparata, gli antropologi e gli educatori.\nIn particolare sono perseguite tre finalit\u00e0:\nIl corpo dell'archivio di 1000 lingue cresce come struttura di tre testi paralleli, similmente alla stele di Rosetta, archiviando dieci elementi descrittivi per ciascun linguaggio.\nSi vuole realizzare una comunit\u00e0 open source, un \"Linux linguistico\", uno sforzo di collaborazione online tra le esperienze e i contributi di migliaia di specialisti accademici e persone parlanti le diverse lingue nel mondo.\nIl progetto sta anche organizzando gruppi di ricerca nelle universit\u00e0 di Stanford e Berkeley in California, alla Biblioteca del Congresso di Washington ed all\"'American Summer Institute of Linguistics\" di San Francisco."}
{"id": "109640", "revid": "767487", "url": "https://it.wikipedia.org/wiki?curid=109640", "title": "Trave Vierendeel", "text": "La trave Vierendeel \u00e8 una trave senza tiranti.\nTale tipo di trave, cos\u00ec denominata dall'ingegnere belga Arthur Vierendeel che la brevett\u00f2, \u00e8 infatti una trave inflessa piana, risolta senza diagonali. Essa viene realizzata direttamente in cantiere saldando i profilati a \"doppio T\" trattati, come ogni elemento strutturale in acciaio, con opportuno prodotto antiossidante. \u00c8 prevalentemente utilizzata in strutture miste nelle quali c'\u00e8 interazione tra costruzioni in acciaio e in cemento armato.\nDi solito la trave Vierendeel ha due correnti paralleli e montanti posti perpendicolarmente ai correnti, mentre negli appoggi \u00e8 realizzata in modo tale da chiudere il triangolo statico (si veda la figura).\nA causa delle diagonali mancanti, nelle travi Vierendeel i nodi si devono progettare in modo da trasmettere momenti flettenti mentre negli altri tipi di capriata i nodi sono considerati delle cerniere. Infatti la maglia triangolare \u00e8 nel suo insieme indeformabile anche se sono ammesse rotazioni nei nodi mentre quella rettangolare non lo \u00e8 e quindi l'indeformabilit\u00e0 viene garantita con giunzioni in grado di impedire la rotazione reciproca tra le aste. I momenti flettenti presenti nei montanti e nei correnti, oltre che nei nodi, sono localmente molto elevati e determinano in modo essenziale le dimensioni delle sezioni.\nIn confronto ad una trave reticolare a maglie triangolari avente la stessa campata e la stessa altezza la trave Vierendeel \u00e8, perci\u00f2, nettamente pi\u00f9 pesante e costosa. D'altra parte tali travi presentano una linea armonica e un'alta qualit\u00e0 della forma, apprezzabile da un punto di vista estetico. Un'altra caratteristica utile della trave Vierendeel \u00e8 che, data la forma regolare delle maglie, si presta maggiormente ad essere tamponata con finestre nel caso sia utilizzata come trave-parete."}
{"id": "109643", "revid": "599013", "url": "https://it.wikipedia.org/wiki?curid=109643", "title": "Vierendeel", "text": ""}
{"id": "109644", "revid": "56620", "url": "https://it.wikipedia.org/wiki?curid=109644", "title": "Scienza cognitiva della matematica", "text": "La scienza cognitiva della matematica \u00e8 lo studio delle idee matematiche che si serve delle tecniche della scienza cognitiva. Specificamente, essa \u00e8 la ricerca dei fondamenti della matematica nella cognizione umana.\nQuesto approccio \u00e8 stato preceduto dallo studio di lunga durata, nell'ambito delle scienze cognitive propriamente dette, della inclinazione cognitiva umana, specialmente nel pensiero statistico, e soprattutto per merito di Amos Tversky e Daniel Kahneman; questo studio ha incluso le teorie della misurazione, del rischio e della finanza comportamentale dovute ai due studiosi sopra citati e ad altri autori. Questi studi hanno suggerito che la pratica della matematica e forse anche la matematica vera e propria ha scarsa rilevanza diretta su quello che la gente pensa dei concetti matematici. \u00c8 quindi sembrato utile chiedersi da dove viene la matematica formale, se non dalla intuizione.\nUna considerazione che per taluni risulta centrale per giustificare una scienza cognitiva della matematica, consiste nella convinzione che un enunciato come l'identit\u00e0 di Eulero riflette una struttura cognitiva peculiare degli umani, o meno restrittivamente di una ristretta fascia di esseri simili agli umani, ad es. degli ominidi. \nAltri non considerano questa convinzione necessaria o centrale per lo studio complessivo dell'argomento, ma propongono altri approcci perch\u00e9 siano inclusi come parte dello studio delle relazioni tra cognizione umana e matematica formale moderna.\nIl libro pi\u00f9 accessibile, pi\u00f9 famoso, ma anche pi\u00f9 vituperato, su questo argomento \u00e8 \"Where Mathematics Comes From\" di George Lakoff e Rafael E. N\u00fa\u00f1ez, pubblicato nel 2000."}
{"id": "109645", "revid": "167951", "url": "https://it.wikipedia.org/wiki?curid=109645", "title": "Il deserto dei Tartari (film)", "text": "Il deserto dei Tartari \u00e8 un film del 1976, diretto da Valerio Zurlini, tratto dal romanzo omonimo di Dino Buzzati. \u00c8 stato l'ultimo film diretto da Zurlini.\nTrama.\nL'ufficiale Giovanni Battista Drogo, appena nominato sottotenente dell'esercito imperiale di una nazione imprecisata (potrebbe per\u00f2 essere l'Impero austro-ungarico riconoscibile dalle uniformi e dalle bandiere), viene comandato alla Fortezza Bastiano (mentre nel romanzo di Buzzati il nome \u00e8 Bastiani), un inaccessibile e remoto avamposto militare, dove una nutrita guarnigione di soldati e ufficiali ha il compito di sorvegliare la frontiera desertica che separa l'impero da una misteriosa ma minacciosa popolazione: i Tartari.\nL'ufficiale si lascer\u00e0 presto assimilare a quei rigidi rituali militari che animano quotidianamente la fortezza e i suoi occupanti e ne determinano comportamenti e relazioni, nell'attesa di un evento eroico e glorioso, di un'invasione, di una battaglia finale dalla quale ognuno potr\u00e0 ricavare gloria e prestigio. Il tenente Drogo trascorrer\u00e0 alla fortezza tutta la sua vita nella attesa vana di una minaccia che si concretizzer\u00e0 proprio nel momento in cui, anziano, stanco e malato, dovr\u00e0 abbandonare per sempre la guarnigione mentre ingenti rinforzi e nuove truppe, inviate dalla capitale, risaliranno le mulattiere che conducono alla Fortezza Bastiano per combattere i Tartari, che finalmente avranno attraversato il deserto e attaccato l'impero.\nProduzione.\nAlcuni registi (Antonioni, Jancs\u00f3) avevano progettato un'opera cinematografica basata sul romanzo di Buzzati, ma non avevano dato corso alla realizzazione per le inevitabili difficolt\u00e0 sia di tipo narrativo, sia di tipo economico. La situazione si sblocc\u00f2 grazie a Jacques Perrin, che si impegn\u00f2 personalmente nella ricerca di finanziamenti, e soprattutto grazie alla fortunosa scoperta, nell'Iran sud-orientale, dell'antica fortezza di Arg-e Bam, che sarebbe diventata l'ambientazione del film.\nLa citt\u00e0, patrimonio dell'umanit\u00e0 UNESCO, fu poi quasi completamente distrutta dal terremoto che colp\u00ec l'Iran nel dicembre del 2003, causando pi\u00f9 di 40.000 vittime. Alcune scene aggiuntive furono tuttavia girate a Bressanone, in Alto Adige, e nella zona di Campo Imperatore e del monte Velino in Abruzzo, mentre gli interni furono creati a Cinecitt\u00e0.\nDifferenze fra romanzo e film.\nLa vicenda narrativa segue quella del tenente Drogo buzzatiano; fanno eccezione alcune rifiniture della sceneggiatura, come ad esempio i tratti di alcuni personaggi che risultano leggermente accentuati rispetto alla vaghezza esistenziale del romanzo (personaggi i cui nomi vengono talvolta modificati).\nL'inaccessibilit\u00e0 della fortezza, il suo isolamento fisico ed esistenziale rimangono centrali per tutto lo svolgimento del film, cos\u00ec come l'idea della frontiera morta, del deserto, della presenza di un nemico assente e dell'inutilit\u00e0 del tempo. La vastit\u00e0 degli ambienti e la coreografia delle immagini, che si alternano tra gli esterni assolati o crepuscolari e gli interni tenebrosi e ciechi della Fortezza Bastiano (cos\u00ec viene indicata nel film quella che nel romanzo \u00e8 la Fortezza Bastiani), esprimono l'immobilit\u00e0 corale esattamente come nel romanzo in cui le povere vicende umane, annullate dalla contemplazione della vastit\u00e0, hanno luogo.\nTuttavia, pur abbastanza fedele al romanzo nello spirito e nei fatti narrati, il film se ne discosta moltissimo nel punto di vista del protagonista durante la scena finale. Nel film Drogo semplicente muore o si addormenta, disperato e pieno di rimpianti, sulla carrozza che lo sta portando via dalla fortezza verso la quale finalmente stanno galoppando i \"Tartari\". Nel romanzo invece, lasciata la fortezza sulla carrozza, Drogo osserva durante la prima parte del viaggio, altrettanto sconvolto e amareggiato, il passaggio sulla strada, in senso contrario, dei rinforzi diretti alla fortezza. Tuttavia, giunta la notte, deve pernottare in una locanda: qui trascorrendo le ultime ore di vita sdraiato nel letto, acquista pian piano la consapevolezza che la battaglia, che aveva aspettato tutta la vita alla fortezza Bastiani, ma che aveva perso all'ultimo momento, si presenta diversa ma esiziale. Il dover affrontare la morte senza paura. Con la raggiunta consapevolezza di questa lotta decisiva e pi\u00f9 importante da combattere, Drogo muore, riappacificato con la sua storia, della quale ha finalmente trovato un senso, anche ultraterreno.\nIn nome di una maggiore concretezza cinematografica, il regista colloca il \"deserto dei Tartari\" ai margini (presumibilmente settentrionali o orientali) dell'Impero austro-ungarico, e fornisce ai protagonisti una spiccata personalit\u00e0 ottocentesca. Questi tratti realistici sono assenti nel romanzo dello scrittore bellunese, come in quasi tutta la sua poetica; anzi, nel romanzo essi sono volutamente resi ambigui e inefficaci. Tuttavia c'\u00e8 da dire che tale caratterizzazione era praticamente obbligata nella trasposizione da un'opera letteraria a forte contenuto evocativo e simbolico, ad un'opera cinematografica in cui i personaggi e gli eventi devono necessariamente trovare una collocazione visiva nei costumi e nella cultura di una epoca storica. Il periodo storico a cavallo tra Ottocento e Novecento era l'unico che si prestava a riportare molti particolari presenti nel racconto letterario (eserciti con cavalli, armi da fuoco e cannoni, mitragliatrici vecchio tipo e cannocchiali per l'osservazione). Analogamente l'Impero austro-ungarico di fine Ottocento-inizio Novecento era l'unica entit\u00e0 storica che poteva giustificare molti particolari del racconto, come l'ambientazione di un regno europeo ma al contempo confinante con zone insieme desertiche e montagnose (in questo senso il cosiddetto e misterioso \"Stato del Nord\" situato in un luogo vasto e desolato potrebbe cos\u00ec essere identificato con l'Impero russo che costituiva tutta la frontiera orientale dell'Impero Asburgico dalla Polonia al Mar Nero).\nL'opera cinematografica inizia con un evidente errore storico, quando l'inizio dell'azione viene collocato nel mattino di luned\u00ec 2 agosto 1907. Innanzitutto il 2 agosto 1907 non era luned\u00ec ma venerd\u00ec. Inoltre, poich\u00e9 lo svolgimento del racconto copre quasi 25 anni, la data sarebbe anacronistica perch\u00e9 la prima guerra mondiale (che avrebbe coinvolto l'Austria contro tutti i suoi vicini) avrebbe dovuto scoppiare a soli 7 anni dall'arrivo di Drogo alla fortezza, e terminare con la sconfitta 11 anni dopo l'arrivo.\nIl film in realt\u00e0 trascende la storicit\u00e0 e anche la finzione e diventa metafora kafkiana della vita, trascorsa senza altra aspettativa che l'attesa della morte, e dell'impossibilit\u00e0 a opporvisi quando questa arriva."}
{"id": "109649", "revid": "6204", "url": "https://it.wikipedia.org/wiki?curid=109649", "title": "Filosofia ebraica", "text": "La filosofia ebraica (; ; yiddish: \u05d9\u05d9\u05b4\u05d3\u05d9\u05e9 \u05e4\u05bf\u05d9\u05dc\u05d0\u05b8\u05e1\u05d0\u05b8\u05e4\u05bf\u05d9\u05e2) include tutta la filosofia prodotta dagli ebrei, o relativa alla religione dell'Ebraismo. Fino alla moderna \"Haskalah\" (Illuminismo ebraico) e all'emancipazione ebraica, la filosofia ebraica tentava principalmente di conciliare nuove idee coerenti con la tradizione del rabbinismo, organizzando cos\u00ec le idee emergenti che non necessariamente erano ebraiche in una visione del mondo univoca. Con la loro accettazione nella societ\u00e0 moderna, quegli ebrei che possedevano una formazione laica abbracciarono o svilupparono filosofie completamente nuove per soddisfare le esigenze del mondo in cui ora si trovavano.\nIl termine \"filosofia ebraica\" non \u00e8 quindi universalmente accettato; \u00e8 tuttavia un argomento che richiede un'attenta analisi ed un'accurata definizione e spiegazione dei termini. Secondo alcuni essa \u00e8 un tentativo di fondere insieme gli insegnamenti laici ed ateistici con quelli religiosi dell'Ebraismo, secondo altri, invece, si tratta piuttosto di una forma relativamente moderna di razionalizzazione dell'Ebraismo stesso. La riscoperta medievale del pensiero greco da parte dei Gaonim delle accademie babilonesi del X secolo port\u00f2 la filosofia razionalista nell'Ebraismo biblico-talmudico. La filosofia era generalmente in concorrenza con la Cabala ebraica: entrambe le scuole sarebbero diventate parte della letteratura rabbinica classica, sebbene il declino del razionalismo scolastico coincidesse con gli eventi storici che attrassero gli ebrei verso l'approccio cabalistico. Per gli ebrei aschenaziti l'emancipazione e l'incontro col pensiero laico dal XVIII secolo in poi alter\u00f2 la loro interpretazione di filosofia. Le comunit\u00e0 aschenazite e sefardite ebbero una pi\u00f9 tarda e ambivalente interazione con la cultura secolare che non gli ebrei dell'Europa occidentale. Nelle varie risposte alla modernit\u00e0, le idee filosofiche ebraiche furono sviluppate in tutta la gamma di emergenti correnti religiose. Tali sviluppi possono essere visti sia come continuazioni o rotture con il canone della filosofia rabbinica medievale, sia come altri aspetti dialettici storici del pensiero ebraico, e ha condotto a diversi atteggiamenti ebraici contemporanei rispetto ai metodi filosofici.\nPrincipi della filosofia ebraica.\nVa notato che le fonti ebraiche principali, come Tanakh e Talmud, \"non\" contengono i termini \"filosofia\" (che \u00e8 di origine greca e significa letteralmente \"amore della sapienza\") e \"giudaismo\" poich\u00e9 tali fonti, che partono dal presupposto che gli insegnamenti in essi contenuti servono come precetti per il \"comportamento\" dei fedeli, anche base per elaborazioni di tipo sapienzale, sono precedenti nel sapere, il primo caso, mentre nel secondo caso se ne considera generale la definizione la cui concezione viene espressa altrimenti.\nCome con ogni fusione tra filosofia e religione, l'approccio \u00e8 difficoltoso, perch\u00e9 i filosofi classici cominciano senza ipotesi certe da cui dedurre le conclusioni che devono raggiungere con la loro ricerca, mentre i pensatori religiosi hanno una serie di principi religiosi che devono assumere come veri.\nA causa di queste divergenze negli obiettivi e nei punti di vista, alcuni sostengono che non si pu\u00f2 sia essere filosofi che aderire ad una determinata religione: secondo questo presupposto, tutti i tentativi di sintesi tra religione e filosofia sono destinati a fallire. Per esempio, il Rabbino Nachman, un mistico Chassid, considera tutta la filosofia falsa ed eretica. Affrontando l'argomento in modo opposto, Baruch Spinoza, un panteista, considera la religione rivelata inferiore alla filosofia, e quindi la filosofia ebraica tradizionale come un fallimento intellettuale.\nAltri sostengono la possibilit\u00e0 di una sintesi tra questi due mondi. Una via \u00e8 quella di usare argomenti e ragionamenti filosofici per dimostrare la veridicit\u00e0 dei principi di una religione. Questa \u00e8 una tecnica molto comune di cui si trovano testimonianze in scritti appartenenti a tradizioni di molte religioni, incluse l'Ebraismo, il Cristianesimo e l'Islam, ma questa non \u00e8 generalmente accettata come vera filosofia dalla maggior parte dei filosofi. Un esempio di questo approccio si trova negli scritti di Lawrence Kelman, nel suo \"Permission to Believe\", (Feldheim 1990).\nUn altro modo di unire filosofia e religione \u00e8 l'astenersi dal ritenere veri i principi di una data religione, fino a che non si giunga alle stesse conclusioni attraverso un processo filosofico. Questo \u00e8 in un certo modo presente nell'opera del Rabbino ricostruzionista Mordecai Kaplan (XX secolo). Comunque questo approccio implica una mancanza di fede, secondo gli appartenenti alla religione stessa.\nUn altro modo di procedere \u00e8 applicare filosofia analitica alla propria religione per rafforzare le basi della fede. Tra i pensatori ebrei che presero questa posizione si notano Saadya Gaon, Gersonide, e Abraham ibn Daud. Con questa impostazione un credente sarebbe anche un filosofo se si ponesse queste domande:\nSecondo alcuni questo potrebbe essere il compito della filosofia ebraica, ma il dibattito non \u00e8 chiuso.\nAntica filosofia ebraica.\nFilosofia nella Bibbia.\nLa letteratura rabbinica a volte considera Abramo come \"filosofo\". Alcuni studiosi hanno asserito che Abramo introdusse un tipo di filosofia imparata da Melchisedec; altri attribuiscono lo \"Sefer Yetzirah\" (\"Libro della Creazione\") ad Abramo. Un midrash descrive come Abramo intendeva che il mondo terreno avesse un creatore e rettore paragonando la terra ad \"una casa con dentro la luce\", in quello che oggi viene chiamato Argomento del disegno divino. Il Libro dei Salmi contiene esortazioni ad \"ammirare la saggezza di Hashem attraverso le Sue opere\"; da ci\u00f2 alcuni studiosi suggeriscono che l'Ebraismo intrattiene una sottocorrente filosofica. Il Libro di Qoelet \u00e8 spesso considerato come l'unica vera opera filosofica della Bibbia ebraica: l'autore cerca di capire il posto degli esseri umani nel mondo e il senso della vita.\nFilone d'Alessandria.\nFilone d'Alessandria tent\u00f2 di fondere e armonizzare la filosofia greca e quella ebraica mediante l'allegoria che aveva imparato dall'esegesi ebraica e dagli Stoici. Filone cerc\u00f2 quindi di rendere la sua filosofia un mezzo per difendere e giustificare le \"verit\u00e0\" religiose ebraiche. Consider\u00f2 queste \"verit\u00e0\" fisse e determinate, e la filosofia venne utilizzata come aiuto alla \"verit\u00e0\", un mezzo per arrivare ad essa. A tal fine Filone scelse dei principi filosofici greci, rifiutando quelli che non si armonizzavano con l'ebraismo, come per esempio la dottrina aristotelica dell'\"eternit\u00e0 e indistruttibilit\u00e0 del mondo\".\nIl rabbino e filosofo Bernard Revel, nella sua tesi dottorale sulla \"Halakhah Caraita\", indica gli scritti di un caraita del X secolo, l'esegeta Ya'qub al-Qirqisani, che cita Filone, illustrando come i Caraiti facessero uso delle opere di Filone nello sviluppo del Caraismo. Le opere di Filone divennero importanti per studiosi cristiani medievali, che usarono il lavoro dei Caraiti per dare credito alle loro affermazioni che \"quelle sono le credenze degli ebrei\" - un'attribuzione tecnicamente corretta, ma mendace.\nStudi ebraici dopo la distruzione del Secondo Tempio.\nCon la distruzione del Secondo Tempio nel 70 e.v., il giudaidsmo del Secondo Tempio era in disfacimento, ma le tradizioni ebraiche venivano conservate grazie specialmente all'abile operato di Jochanan Ben Zakkai, che salv\u00f2 il Sinedrio e lo spost\u00f2 a Yavne. La speculazione filosofica non fu una parte centrale dell'ebraismo rabbinico, sebbene alcuni reputino la Mishnah come opera filosofica. Anche Rabbi Akiva viene considerato una figura filosofica: Tra le sue asserzioni si annoverano: 1) \"Quanto \u00e8 favorito l'uomo, perch\u00e9 \u00e8 stato creato secondo un'immagine \"perch\u00e9 ad immagine di Dio Egli ha fatto l'uomo\" ()\"; 2) \"Tutto \u00e8 previsto, ma la libert\u00e0 [di arbitrio] \u00e8 data ad ogni uomo\"; 3) \"Il mondo \u00e8 governato dalla misericordia... ma la decisione divina \u00e8 presa secondo la preponderanza del bene o del male nelle azioni\".\nDopo la rivolta di Bar Kokhba, gli studiosi rabbinici si riunirono a Tiberiade e Safed per riesaminare l'Ebraismo, le sue leggi, teologia, liturgia, credenze e struttura di coordinazione. Nel 219 e.v., l'Accademia di Sura (dalla quale emerse la filosofia \"Kal\u0101m\" ebraica molti secoli dopo) fu fondata da Abba Arika. Nei cinque secoli successivi, le accademie talmudiche si concentrarono sulla ricostruzione dell'Ebraismo e non si preoccuparono quasi per niente della ricerca filosofica.\nInfluenze.\nL'ebraismo rabbinico ebbe una limitata attivit\u00e0 filosofica fino a quando non fu contestato da Islam, Caraismo e Cristianesimo - con Tanakh, Mishnah e Talmud, non c'era necessit\u00e0 di un contesto filosofico. Da un punto di vista economico, il dominio del commercio ebraico \"radanita\" era stato usurpato dalle conversioni forzate dai cristiani e islamici - conversioni e torture, che convincevano gli studiosi ebrei a riconoscere le minacce economiche nascenti. Queste situazioni innescarono nuove idee e scambi intellettuali tra gli studiosi ebrei e islamici nei settori della giurisprudenza, matematica, astronomia, logica e filosofia. Gli studiosi ebrei influenzarono gli studiosi islamici e viceversa. Accademici contemporanei continuano a discutere su chi fosse musulmano e chi ebreo - alcuni \"studiosi islamici\" erano in realt\u00e0 \"studiosi ebrei\" prima della conversione forzata all'Islam; alcuni studiosi ebrei si convertirono volontariamente all'Islam, come Abdullah Ibn Salam (compagno \"sahaba\" del profeta Maometto), mentre altri successivamente ritornarono all'Ebraismo e altri ancora, nati e cresciuti come ebrei rimasero ambigui nelle loro credenze religiose, come Ibn al-Rawandi \u2014 sebbene fossero vissuti secondo i costumi dei loro vicini.\nVerso il 700 e.v., `Amr ibn `Ubayd Abu `Uthman al-Basri introdusse due correnti di pensiero che influenzarono gli studiosi ebrei, islamici e cristiani:\nLa storia del Bahshamiyya Mu'tazili e Qadariyya \u00e8 tanto importante quanto la simbiosi intellettuale di Ebraismo e Islam nella Spagna islamica.\nVerso il 733 e.v., un importante personaggio letterario \u2013 Mar Natronai ben Habibai \u2013 si trasferisce a Kairouan (Qayrawan, citt\u00e0 della Tunisia), poi in al-Andalus (Spagna islamica), trascrivendo a memoria il Talmud babilonese per l'Accademia di Kairouan \u2014 in seguito portandone con s\u00e9 una copia in Spagna.\nCaraismo.\nI Caraiti sono stati la prima setta ebraica a sottoporre l'Ebraismo al Mu'tazilah. Rifiutando il Talmud e la tradizione rabbinica, i Caraiti si presero la libert\u00e0 di reinterpretare il Tanakh come meglio credevano. Questo significava abbandonare le strutture di credenze ebraiche fondamentali. Alcuni studiosi suggeriscono che l'impulso principale per la formazione del Caraismo sia stata una reazione al rapido aumento dello Sciismo islamico, che aveva riconosciuto l'Ebraismo come fede monoteistica compagna sostenendo per\u00f2 che penalizzasse il monoteismo rimandando ad un'autorit\u00e0 rabbinica. I Caraiti assorbirono alcuni aspetti di sette ebraiche come l'Isawismo (di influenza sciita), il Malikismo (sunnita) e lo Yudghanismo (sufi), influenzati dalla cultura islamica orientale, ma facevano riferimento a teologo al-Ash\u02bfar\u012b (Asharismo) quando contemplavano le scienze.\nInizia la sintesi filosofica.\nLa diffusione dell'Islam in tutto il Medio Oriente e Nordafrica reso musulmano tutto quello che una volta era ebraico. La filosofia greca, la scienza, la medicina e la matematica venne assorbita dagli studiosi ebrei che vivevano nel mondo arabo grazie alle traduzioni in arabo di quei testi, rimanenze della famosa Biblioteca di Alessandria. I primi ebrei convertiti all'Islam portarono con loro storie dalla loro tradizione, note come \"Isra`iliyyat\", che narravano dei \"Banu Isra`il\", uomini pii dell'antico Israele. Uno dei pi\u00f9 rinomati primi mistici islamici-sufi \u2013 Hasan al-Basri \u2013 introdusse numerose leggende \"isra'iliyyat\" nella cultura islamica, che diventarono storie rappresentative delle idee mistiche islamiche di pietismo sufi.\nIl rabbino e teologo ebreo Hai Gaon, dell'Accademia di Pumbedita, inizi\u00f2 una nuova fase della dottrina e indagine filosofica ebraiche (\"Hakirah\"), incrementando lo studio talmudico con studi non-ebraici. Hai Gaon fu un saggio ebreo con una conoscenza esatta dei movimenti teologici del suo tempo, tanto che il filosofo Mos\u00e8 ibn Ezra lo chiam\u00f2 un \"mutakallim\". Hai era esperto nel discutere con i seguaci di \"Qadariyya\" e Mutazilismo, a volte adottando i loro metodi polemici. Attraverso la corrispondenza con le accademie talmudiche di Kairouan, Cordova e Lucena, Hai Gaon tramand\u00f2 le sue scoperte agli studiosi talmudici di quei luoghi.\nGli insegnamenti dei \"Fratelli della Purezza\" vennero trasmessi all'Occidente da un arabo spagnolo di Madrid, Muhammad Abu`l-Qasim al-Majnti al-Andalusi, morto nel 1004. Grazie comunque a Ibn Rushd (Averro\u00e8), la Spagna divenne un centro di studi filosofici, come dimostrato dall'intensificazione di indagini filosofiche tra ebrei, musulmani e cristiani.\nMisticismo ebraico: la Qabbalah.\nCome gi\u00e0 affermato pi\u00f9 sopra, l'approccio \"cabalistico\" \u00e8 un altro aspetto della teologia ebraica e viene trattato in voce separata. Si veda inoltre la \"Critica della Qabbalah\" pi\u00f9 sotto.\nLa filosofia ebraica prima di Maimonide.\n\"Hiwi l'Eretico\".\nSecondo Saadya Gaon, la comunit\u00e0 ebraica di Balkh (Afghanistan) era divisa in due gruppi: \"ebrei\" e \"coloro che erano chiamati ebrei\"; Hiwi al-Balkhi (IX secolo) era membro del secondo gruppo. \u1e24\u012bw\u012b \u00e8 generalmente considerato il primo filosofo \"ebreo\" che abbia sottoposto il Pentateuco ad un'analisi critica. Alcuni studiosi pensano che Hiwi sia stato un uomo in conflitto intellettuale, combattuto tra l'Ebraismo, lo Zoroastrismo, il Cristianesimo gnostico e il pensiero manicheo.\n\u1e24\u012bw\u012b sostenne la convinzione che gli atti miracolosi descritti nel Pentateuco, sono semplicemente esempi di persone che utilizzano le loro abilit\u00e0 di ragionamento per intraprendere ed eseguire atti apparentemente miracolosi. Come esempi di questa posizione, egli afferm\u00f2 che la divisione del Mar Rosso fu un fenomeno naturale e che la fama di grandezza di Mos\u00e8 risiedette soltanto nella sua capacit\u00e0 di calcolare il momento giusto per la traversata. \u1e24\u012bw\u012b sottoline\u00f2 inoltre che i maghi egiziani erano in grado di riprodurre molti dei \"miracoli\" di Mos\u00e8, dimostrando quindi che tali \"miracoli\" non erano poi cos\u00ec unici. Secondo gli studiosi, l'errore pi\u00f9 grave di Hiwi fu di avere redatto una versione del Pentateuco che riflettesse le proprie opinioni - tali testi, che divennero popolare, li distribu\u00ec in seguito ai bambini. Poich\u00e9 le sue interpretazioni contraddicevano le opinioni sia dei saggi Rabbaniti che di quelli Caraiti, \u1e24\u012bw\u012b fu dichiarato eretico. In questo contesto, tuttavia, possiamo considerare \u1e24\u012bw\u012b, seppure imperfetto, come il primo commentatore biblico critico; le opinioni razionalistiche zelanti di \u1e24\u012bw\u012b coincidono con quelle di Ibn al-Rawandi (827-911), uno dei primi scettici dell'Islam e critico delle religione in generale.\nSaadya Gaon dedic\u00f2 un intero trattato, scritto in ebraico rimato, a confutare le argomentazioni di \u1e24\u012bw\u012b, due frammenti del quale, conservati nella Geniza del Cairo, sono stati pubblicati (Davidson, 1915; Schirmann, 1965). Le critiche di \u1e24\u012bw\u012b sono annotate anche nel commentario di Abraham ibn Ezra sul Pentateuco. Saadya Gaon denunci\u00f2 \u1e24\u012bw\u012b quale razionalista estremo, un \"Mulhidun\", o ateo/deviatore. Abraham Ibn Daud descrisse \u1e24\u012bw\u012b come un settario che \"negava la Torah e tuttavia la usava per formulare una nuova Torah di suo piacimento\".\nSaadya Gaon.\nSaadya (Ben Joseph) Gaon (arabo:Sa\u02bf\u012bd Ab\u012b Ya\u02bf\u1e32\u016bb Y\u016bsuf al-Fayy\u016bm\u012b \u2013 892-942) \u00e8 considerato tra i pi\u00f9 grandi dei primi filosofi ebraici. La sua opera principale, scritta in arabo e comcpletata presso l'Accademia di Sura nel 933 con il titolo \"Kit\u0101b al-Am\u0101n\u0101t wa-al-I\u02bftiq\u0101d\u0101t\" (Libro sulle credenze e sulle opinioni), fu tradotta per la prima volta in ebraico nel 1186 a Costantinopoli con il titolo \"Sefer ha- Emunot ve-ha-De'ot\". Questa opera \u00e8 la prima presentazione sistematica e fondazione filosofica e teologica dei principi dell'Ebraismo.\nIn essa egli espone la razionalit\u00e0 della Fede ebraica, con la condizione che la logica \u00e8 sottoposta alla tradizione nei casi di contraddizione. Il dogma ha la precedenza sulla ragione. Al riguardo dell'eternit\u00e0 del mondo, la ragione insegna, fin dai tempi di Aristotele, che il mondo non ha inizio; che non \u00e8 stato creato; al contrario, il dogma ebraico asserisce la creazione dal nulla. Dai tempi di Aristotele si affermava che il ragionamento logico poteva solo provare l'esistenza di una generica forma di immortalit\u00e0, e che nessuna forma individuale di immortalit\u00e0 poteva esistere. Il dogma ebraico di maggioranza, invece, manteneva l'immortalit\u00e0 dell'individuo. La ragione, secondo Saadya, deve cedere il passo.\nNell'organizzazione del proprio lavoro, Saadya segu\u00ec fedelmente le regole dei Mutaziliti (i dogmatisti razionalisti dell'Islam, a cui lui deve in parte la sua tesi e i suoi argomenti), seguendo per la maggior parte l'insegnamento di Al-Jubbai. Segu\u00ec il kal\u0101m mutazilita, specialmente in questo aspetto, che nelle prime due sezioni egli discusse i problemi metafisici della creazione del mondo (I) e l'unit\u00e0 di Dio (II), mentre nelle sezioni seguenti tratt\u00f2 la teoria ebraica della rivelazione (III) e della dottrina basata sulla giustizia divina, inclusa l'obbedienza e la disobbedienza (IV), come anche i meriti e i demeriti (V). Strettamente connessi a queste sezioni sono quelle riguardanti l'anima e la morte (VI), e la resurrezione dei morti (VII), che, secondo l'autore, fa parte della redenzione messianica (VIII). Il lavoro finisce col trattamento delle ricompense e delle punizioni della vita ulteriore (IX).\nD\u0101w\u016bd ibn Marw\u0101n al-Muqammi\u1e63 al-Raqqi.\nDavid ben Merwan al-Mukkamas|D\u0101w\u016bd ibn Marw\u0101n al-Muqammi\u1e63 (m. 937 ca.) fu l'autore della prima opera filosofica ebraica nota nel Medioevo, un commentario del \"Sefer Yetzirah\" (Libro della Creazione); viene reputato quale padre della filosofia ebraica medievale. al-Muqammi\u1e63 fu il primo ad introdurre i \"metodi\" del Kal\u0101m nell'Ebraismo ed il primo ebreo a citare Aristotele nei suoi scritti. Fu un proselita dell'ebraismo rabbinico (non del Caraismo, come asseriscono alcuni); al-Muqammi\u1e63 fu studente del rinomato medico e filosofo cristiano Hana. La sua stretta interazione con Hana e la sua affiliazione con l'Islam diede ad al-Muqammi\u1e63 una prospettiva unica della fede religiosa e della teologia.\nNel 1898 Avraam Garkavi scopr\u00ec nella Biblioteca Imperiale di San Pietroburgo quindici dei venti capitoli dell'opera filosofica di David, intitolata \"Ishrun Ma\u1e33al\u00e2t\" (Venti Capitoli). Tale opera rappresenta la pi\u00f9 antica testimonianza del primo Kal\u0101m, iniziando con le indagini epistemologiche, per poi esaminare le prove della creazione del mondo e la successiva esistenza di un Creatore; discute inoltre l'unit\u00e0 del Creatore (compresi i suoi attributi divini) e conclude con la teodicea (umanit\u00e0 e rivelazione) ed una confutazione delle altre religioni.\nNel 915, Saadya Gaon si trasfer\u00ec in Palestina dove, secondo al-Mas\u02bf\u016bd\u012b (Tanb\u012bh, 113), egli perfezion\u00f2 la sua formazione ai piedi di Ab\u016b 'l-Kath\u012br Ya\u1e25y\u0101 ibn Zakariyy\u0101\u02be al-Katib al-Tabari (m. 932). Quest'ultimo viene anche menzionato da Ibn \u1e24azm nel suo \"K. al-Fi\u1e63lal wa 'l-ni\u1e25al\", iii, 171: \"insieme a D\u0101w\u016bd ibn Marw\u0101n al-Muqammi\u1e63 e Sa'adya stesso\", come uno dei \"mutakallim\u016bn\" degli ebrei.\nDal momento che al-Muqammi\u1e63 fece pochi riferimenti a questioni specificamente ebraiche e molto poco del suo lavoro fu tradotto dall'arabo all'ebraico, egli fu in gran parte dimenticato dalla tradizione ebraica. Tuttavia, ebbe un impatto significativo sui successivi seguaci filosofici ebrei del Kalam, come Saadya Gaon.\nSamuel HaNagid.\nAb\u016b \u02bf Ism\u0101 Ibrahim ibn Yusuf ibn Il Naghr\u012bla, nato a M\u00e9rida e vissuto a Cordova, fu un bambino prodigio e studente di \"Rabbi Hanoch ben Moshe\". Shmuel Ha-Nagid, Hasday ibn Shaprut e Rabbi Moshe ben Hanoch fondarono la Yeshiva di Lucena, che produsse studiosi brillanti come il rabbino Yitzhak ibn Ghiath e Rabbi Maimon ben Yosef (padre di Maimonide). Il figlio di Ha-Nagid, Yosef, diede rifugio a due figli di Ezechia Gaon: Daud Ibn Chizkiya Gaon Ha-Nasi e Yitzhak Ibn Chizkiya Gaon Ha-Nasi. Sebbene non fosse un filosofo, fece costruire le infrastrutture per consentire ai filosofi di prosperare. Nel 1070 il gaon Isaac ben Moses ibn Sakri, di D\u00e9nia (Spagna), viaggi\u00f2 in Oriente e divenne \"Rosh Yeshivah\" dell'Accademia di Baghdad.\nSolomon ibn Gabirol.\nIl filosofo-poeta Shelomo Ibn Gvirol \u00e8 anche conosciuto come Avicebron. Egli mor\u00ec verso il 1070. Fu influenzato da Platone. La sua principale opera filosofica fu il \"Mekor Chayim\", \"L'origine della vita\". La sua opera sull'etica \u00e8 intitolata \"Tikkun Middot HaNefesh\", \"La correzione delle qualit\u00e0 dell'anima\".\nNel lavoro di Ibn Gvirol Platone \u00e8 l'unico filosofo citato per nome. Tra le caratteristiche comuni a queste due filosofie c'\u00e8 l'idea di un tramite tra Dio e il mondo, e tra le specie e l'individuo. Aristotele aveva gi\u00e0 formulato una critica alla teoria platonica delle idee, che mancava di un intermediario o terzo elemento tra Dio e l'Universo, tra forma e materia. Questo \"terzo uomo\", questo collegamento tra cose incorporee (idee) e corpi ben poco ideali (materia), \u00e8, secondo Filone, il \"Logos\"; per Ibn Gvirol \u00e8 la volont\u00e0 divina. Filone d\u00e0 al problema una valenza intellettuale; invece Gabirol lo considera una questione di volont\u00e0, avvicinandolo a pensatori moderni come Arthur Schopenhauer e Wilhelm Wundt.\nIbn Gvirol fu uno dei primi maestri neoplatonici in Europa. Il suo ruolo \u00e8 stato paragonato a quello di Filone. Filone ha fatto da intermediario tra la filosofia greca e il mondo orientale; mille anni dopo Gabirol ha occidentalizzato la filosofia greco-musulmana e l'ha restituita all'Europa. Gli insegnamenti di Filone e IIbn Gvirol furono ignorati dai suoi compagni ebrei; si pu\u00f2 aggiungere che Filone e Ibn Gvirol esercitarono invece una grande influenza in ambienti estranei all'Ebraismo: Filone presso il primo Cristianesimo, e Ibn Gvirol nello scolasticismo del Cristianesimo medievale.\nLa filosofia di Ibn Gvirol fece scarsa impressione sui filosofi ebrei seguenti. Il suo impatto pi\u00f9 grande fu sulla liturgia. Il suo lavoro \u00e8 citato da Moses ibn Ezra e da Abraham ibn \u201bEzra. Gli scolastici cristiani, inclusi Alberto Magno e il suo pupillo, Tommaso d'Aquino, si riferiscono a lui frequentemente e con gratitudine.\nAbraham bar-Hiyya Ha-Nasi.\nAbraham bar Hiyya Ha-Nasi, di Barcellona e in seguito di Arles-Provenza, fu studente di suo padre Hiyya al-Daudi Ha-Nasi. Abraham bar Hiyya fu una delle figure pi\u00f9 importanti del movimento scientifico che rese gli ebrei di Provenza, di Spagna e d'Italia gli intermediari tra l'Averroismo, il Mutazilismo e il Cristianesimo. Aiut\u00f2 questo movimento scientifico con opere originali, con traduzioni e come interprete per un altro traduttore, Platone Tiburtino (\"fl.\" XII secolo). Il miglior allievo di bar-Hiyya fu Abraham ibn \u201bEzra. Le opere filosofiche di bar-\u1e24iyya sono: \"La meditazione dell'anima\", un lavoro etico scritto da un punto di vista religioso razionalista, e un'epistola apologetica rivolta al talmudista Judah ben Barzilai al-Barzeloni.\nHibat Allah.\nNoto inizialmente col suo nome ebraico \"\"Nethanel\" Baruch ben Melech al-Balad\" e in seguito conosciuto come Hibat Allah Abu'l-Barakat al-Baghdaadi|Abu'l-Barakat Hibat Allah ibn Ali ibn Malka al-Baghdadi, fu un filosofo e medico e suocero di Maimonide, che si convert\u00ec all'Islam nei suoi ultimi anni di vita - a suo tempo rettore della Yeshivah di Baghdad e considerato il filosofo leader dell'Iraq. Gli storici si differenziano circa il motivo della sua conversione all'Islam: alcuni suggeriscono che fosse una reazione all'emarginazione sociale che dovette subire come ebreo, mentre altri asseriscono che fu convertito forzatamente a fil di spada (che indusse Maimonide a commentare sugli \"Anusim\"). Nonostante la sua conversione all'Islam, le sue opere continuarono ad essere studiate presso l'accademia ebraica di Baghdad \u2013 nota accademia del XIII secolo. Fu un seguace della dottrina di Avicenna, che proponeva una spiegazione dell'accelerazione nella caduta dei gravi data dall'accumulo di successive dosi di potenza con incrementi successivi di velocit\u00e0.\nTra le sue opere si annoverano \"Kit\u0101b al-Mu\u02bftabar\" (\"Il Libro di quanto stabilito dalla riflessione personale\"); un commentario del \"Qohelet\", scritto in arabo usando l'alfabeto ebraico; un trattato intitolato \"Sul motivo per cui le stelle sono visibili di notte e celate di giorno\". Secondo Hibat Allah, \"Kit\u0101b al-Mu\u02bftabar\" consiste principalmente di commenti critici messi gi\u00f9 durante gli anni in cui il filosofo leggeva testi filosofici, e pubblicato dietro l'insistenza degli amici, in forma di opera filosofica.\nAbu al-Ma'ali 'Uzziel Ibn Hibat Allah, figlio di Hibat Allah, non si convert\u00ec mai all'Islam e spos\u00f2 la sorella di Maimonide. Abu al-Ma'ali 'Uzziel Ibn Hibat Allah fu il medico personale di Saladino e trov\u00f2 impiego a Maimonide quando questi scapp\u00f2 in Egitto. Maimonide poi spos\u00f2 la sorella di Abu al-Ma'ali 'Uzziel Ibn Hibat Allah.\nNethan'el al-Fayyumi.\nNatan'el al-Fayyumi (1090-1165 ca.), dello Yemen, fu l'autore nel XII secolo di \"Bustan al-Uqul\" (\"Giardino degli Intelletti\"), una versione ebraica delle dottrine sciite ismaelite. Come gli ismaeliti, Nethaneel al-Fayyumi sosteneva che Hashem invi\u00f2 profeti diversi in varie nazioni del mondo, con legislazioni adatte al particolare temperamento di ogni singola nazione. Le dottrine ismaelite affermano che una sola verit\u00e0 religiosa universale \u00e8 alla radice delle diverse religioni. Alcuni ebrei accettarono questo modello di pluralismo religioso, portandoli a considerare il profeta Maometto come profeta legittimo, anche se non ebreo, inviato a predicare agli arabi, cos\u00ec come i profeti ebrei erano stati inviati a portare i loro messaggi a Israele; altri per\u00f2 rifiutarono questa nozione in toto. Il figlio di Nethanel, Yakob ben Nethaneel Ibn al-Fayyumi, si rivolse a Maimonide, chiedendo con urgenza consigli su come trattare le conversioni forzate all'Islam e le persecuzioni religiose effettuate dal Saladino. Maimonide rispose con una lunga lettera nota col titolo di \"Iggret Teiman (lettera allo Yemen\".\nBahya ibn Paquda e \"I doveri del cuore\".\nBahya ibn Paquda di Saragozza, visse in Spagna nella prima met\u00e0 dell'XI secolo. Fu l'autore del primo sistema di norme etiche ebraico, scritto in Arabo nel 1040 con il titolo \"al-Hid\u0101ya il\u0101 fara\u02bei\u1e0d al-qul\u016bb\", vale a dire \"Guida ai doveri del cuore\", e fu tradotto in Ebraico da Judah ben Saul ibn Tibbon nel 1161-1180 con il titolo \"Hovot ha-Levavot\", I doveri del cuore.\nSebbene egli citi frequentemente le opere di Saadya Gaon, non appartiene alla scuola razionalistica dei mutaziliti che seguiva Saadya, ma come il suo contemporaneo un po' pi\u00f9 giovane, Shelomo ibn Gvirol (1021-1070), aderiva al misticismo neoplatonico. Utilizz\u00f2 spesso l'ordine degli enciclopedisti arabi conosciuto come \"i Fratelli della Purezza\".\nIncline al misticismo contemplativo e all'ascetismo, Bahya elimin\u00f2 dal suo sistema ogni elemento che gli sembrava potesse offuscare il monoteismo o essere in contrasto con la legge ebraica. Aveva l'intenzione di creare un sistema religioso allo stesso tempo elevato, puro ed in pieno accordo con la ragione.\nSecondo Bahya, la Torah si appella alla ragione e alla conoscenza come prove dell'esistenza di Hashem. \u00c8 quindi un dovere che incombe su ognuno di rendere Hashem il centro della ragione speculativa e della conoscenza, al fine di arrivare alla vera fede. Bahya attinge dal sufismo e dal Kal\u0101m ebraico, integrandoli nel neoplatonismo. Prova di ci\u00f2 ne \u00e8 il fatto che il titolo del suo ottavo percorso filosofico, \"Mu\u1e25asabat al-Nafs\" (\"Autoesaminazione\"), ricorda il sufi Abu Abd Allah Harith Ibn-Asad, soprannominato \"El Mu\u1e25asib\" (\"l'autoesaminatore\"), poich\u00e9 - dice il suo biografo - \"era sempre immerso nel introspezione\".\nYehuda Ha-Levi e il Kuzari.\nNella sua opera polemica, il \"Kuzari\", il poeta e filosofo ebreo Yehuda HaLevi (Toledo, XII secolo) condusse una decisa critica ai filosofi. Divenne in tal senso un al-Ghazali ebraico, dato che l'opera dell'arabo, la \"Destructio Philosophorum\" (\"Tahafut al-fal\u0101sifa\" ), fu il modello per il \"Kuzari\".\nSecondo il testo la ragione umana non pu\u00f2 non presentare il legame con la fede, ragione che, se non unita alla fede, risulta essere mera speculazione; l'illuminazione e la visione emotiva sono quindi accesso alla rivelazione della verit\u00e0 compresa tramite le facolt\u00e0 intellettive. Il \"Kuzari\" presenta i rappresentanti delle diverse religioni e delle varie filosofie che dibattono, finch\u00e9 il Kuzaro, riconoscendo i rispettivi meriti delle dottrine che essi sostengono, alla fine loda il Signore proclamando la Sua Misericordia e la Sua unit\u00e0.\nPer quanto concerne l'origine della verit\u00e0 Ha-Levi, pur riconoscendo ai filosofi molti meriti tra cui quello dell'intento nel conoscere, si contrappone ad essi affermando che se fosse vero che l'uomo conoscesse unicamente sommando le esperienze conosciute non si capirebbe quale potrebbe essere la prima cosa conosciuta senza che vi sia stata un'esperienza precedente ad essa: come la prima, se vera, deriva da una rivelazione divina, anche le altre, se conformi a verit\u00e0 ed unite alle prime, saranno anch'esse divine.\nEgli dice che i filosofi rischiano di perdersi nella speculazione per l'assenza di fede nella provvidenza divina: la filosofia greca credeva nel distacco del piano divino da quello dell'uomo e del mondo pur credendo nell'esistenza del Signore. HaLew\u00ec conferma invece il valore sia della trascendenza sia dell'immanenza divina nella storia, nella vita dell'umanit\u00e0 e nel mondo.\nSorge poi una discussione dalla confutazione dell'eternit\u00e0 del mondo. Viene detto che se ogni cosa fosse infinita non si spiegherebbe come possano sussistere differenti parti del tutto che, come tali, sono finite... inoltre ogni cosa infinita ne attenderebbe un'altra infinita ad essa precedente proseguendo cos\u00ec senza che si trovi una reale causa prima che il testo afferma essere il Signore: viene risolta cos\u00ec l'idea che soltanto il Signore, nella Sua Eternit\u00e0, \u00e8 perfetto ed infinito mentre ogni creatura, non pu\u00f2 che essere tale solo se messa in relazione con le altre opere disposte per gradi e livelli sotto la provvidenza del governo divino.\nAlla conclusione del testo viene precisato come l'uomo si trovi spesso di fronte alla scelta, il libero arbitrio: contro quei filosofi che affermavano l'assenza dell'intervento divino nelle azioni dell'uomo, sia esso manifesto tramite miracoli, premi o punizioni, e che dunque dubitavano sull'esistenza del libero arbitrio, si dice che non si spiegherebbe la necessit\u00e0 della scelta e della volont\u00e0 dell'uomo secondo le proprie inclinazioni tanto che, nel caso in cui sia tutto \"al caso\" senza alcuna necessit\u00e0 dell'azione umana, sarebbe inutile intervenire al fine del perfezionamento proprio e di quanto \u00e8 prossimo a s\u00e9: secondo Ha-Lew\u00ec la scelta del libero arbitrio non contraddice la pre-scienza divina che preordin\u00f2 tutto fin da principio; \"tutto torna alla Sua provvidenza\", in questo modo egli afferma che il Signore ha gi\u00e0 tutto preordinato pur concedendo all'uomo la scelta o meno del legame e della collaborazione con Lui per il perfezionamento suddetto.\nQueste sono alcune delle prove razionali e di fede del testo riguardanti il divino, la legge divina, il mondo e l'uomo in relazione ad essi.\nAbraham ibn Daud.\nAbraham ibn Daud fu studente di Rabbi Baruch ben Yitzhak Ibn Albalia, suo zio materno. L'opera filosofica di Ibn Daud scritta in arabo, \"Al-'akidah al-Rafiyah\" (\"La fede Sublime\"), \u00e8 stata conservata in ebraico col titolo \"Emunah Ramah\". Ibn Daud non introdusse una nuova filosofia, ma fu il primo ad introdurre una forma sistematica pi\u00f9 approfondita derivata da Aristotele. Di conseguenza, Hasdai Crescas menziona Ibn Daud come l'unico filosofo ebreo tra i predecessori di Maimonide. Oscurato da Maimonide, \"Emunah Rama\" di Ibn Daud \u2013 un'opera alla quale Maimonide fu indebitato \u2013 ricevette poca attenzione da filosofi successivi. \"La vera filosofia\", secondo Ibn Daud, \"non ci distoglie dalla religione, ma tende piuttosto a rafforzarla e a consolidarla. Inoltre, \u00e8 il dovere di ogni ebreo pensante di conoscere l'armonia esistente tra le dottrine fondamentali dell'Ebraismo e quelle della filosofia e, allorquando sembrino contraddire l'un l'altra, cercare un modo di conciliarle \".\nIl \"Rambam\": Maimonide.\nRav Moshe ben Maimon (1135 - 1204), in ebraico \u05e8\u05d1\u05de\u05e9\u05d4 \u05d1\u05df \u05de\u05d9\u05de\u05d5\u05df, comunemente noto col nome \"Rambam\", era anche un medico ed un filosofo.\nMaimonide affermava che non si possono riferire aggettivi con valore positivo a Dio: il numero dei suoi attributi ne pregiudicherebbe l'unit\u00e0. Per preservare intatto questo concetto bisogna evitare di riferirgli gli attributi relativi all'uomo, come l'esistenza, la vita, il potere, la volont\u00e0, la conoscenza - gli attributi positivi tradizionali del Kal\u00e2m. Tra gli attributi di Dio e quelli dell'uomo non c'\u00e8 altra analogia che nella parola (omonimia), non c'\u00e8 somiglianza nell'essenza (\"Guida\", I 35, 56). Gli attributi negativi implicano che non si pu\u00f2 sapere nulla riguardo alla vera natura di Dio, che \u00e8 ci\u00f2 che realmente intende Maimonide..\nMaimonide scrisse i suoi tredici principi della fede in cui, affermava, tutti gli Ebrei devono credere. I primi cinque riguardano la conoscenza del Creatore, i quattro successivi la profezia e l'origine divina della Torah, gli ultimi quattro la ricompensa, la punizione e l'ultima redenzione.\nIl principio che ispir\u00f2 tutta l'attivit\u00e0 filosofica di Maimonide era identico al fondamento della Scolastica: non ci pu\u00f2 essere contraddizione tra le verit\u00e0 rivelate da Dio e le scoperte della ragione umana in scienza e in filosofia. Inoltre, attraverso la filosofia e la scienza egli comprese i \"divergenti\" insegnamenti di Aristotele. Maimonide si allontan\u00f2 comunque dal testo aristotelico in alcuni punti importanti affermando, per esempio, che il mondo non \u00e8 eterno, come Aristotele pensava, ma fu creato \"ex nihilo\", come viene esplicitamente scritto nella Bibbia. Ancora, egli rifiut\u00f2 la dottrina aristotelica della Provvidenza divina estesa solo all'umanit\u00e0 e non all'individuo. Ma, mentre in questi importanti punti Maimonide precedette gli Scolastici e senza dubbio li influenz\u00f2, egli fu guidato dalla propria ammirazione per i commentatori neoplatonici e dalla sua spontanea decisione di mantenere molte posizioni che gli Scolastici non avrebbero potuto accettare. nella sua \"Guida dei perplessi\" (1:17 &amp; 2:11)\" Maimonide spiega che Israele perse la sua \"Mesorah\" (ebr. \u05de\u05e1\u05d5\u05e8\u05d4, tradizione) in esilio, e con essa \"abbiamo perso la nostra scienza e filosofia - ma per essere rivivicati in Al-Andalus nell'ambito del contesto di interazione e indagine intellettuale dei testi ebraici, cristiani e musulmani\".\nRelazione tra il pensiero ebraico e l'aristotelismo islamico.\nJudah ha-Levi non avrebbe potuto arrestare il progresso dell'Aristotelismo tra gli ebrei dell'Andalusia musulmana che scrivevano in arabo. Come tra gli Arabi Ibn Sina (Avicenna) e Ibn Rushd (Averro\u00e8) propendevano sempre pi\u00f9 per Aristotele, cos\u00ec tra gli ebrei Abraham ibn Daud e Mos\u00e8 Maimonide ne formularono una critica intellettuale.\nIl Rabbino Levi ben Gershon, conosciuto anche come \"Gersonide\", o Ralbag (acronimo vocalizzato di Rav Levi Ben Gershon), (1288-1345) \u00e8 celebre per la sua \"Milhamot Ha Shem\" (o solo \"Milchamot\"), (\"Guerre del Signore\"). Tra gli Scolastici, Gersonide era forse il pi\u00f9 innovatore; pose la ragione al di sopra della tradizione. Il \"Milhamot HaShem\" \u00e8 modellato sulla \"Guida dei perplessi\" di Mos\u00e8 Maimonide. Pu\u00f2 esser visto come una raffinata critica da un punto di vista filosofico (soprattutto Averroista) al sincretismo tra l'Aristotelismo e l'ortodossia ebraica presentato in quest'ultima opera.\nHasdai Crescas (1340-1410) \u00e8 noto per la sua \"Or Hashem\" (\"Luce del Signore\"). La manifesta intenzione di Crescas \u00e8 quella di liberare l'Ebraismo da ci\u00f2 che egli riteneva la schiavit\u00f9 dell'Aristotelismo, il quale, attraverso Maimonide, influenzato da Avicenna, e Gersonide (Ralbag), influenzato da Averro\u00e8, minacciava di offuscare la distinzione dalla fede ebraica, riducendo le fondamenta dottrinali dell'Ebraismo a imitazioni dei concetti aristotelici. Il libro, \"Or Hashem\", comprende quattro parti principali (\"ma'amar\"), suddivise in \"kelalim\" e capitoli (\"perakim\"): la prima parte tratta del fondamento di ogni certezza, l'esistenza di Dio; la seconda delle basilari dottrine della fede; la terza di altri sistemi che, sebbene non essenziali, legano ogni seguace dell'Ebraismo; la quarta di quei concetti che, nonostante siano tradizionali, non hanno un preciso carattere e sono aperti alla speculazione filosofica.\nJoseph Albo era un rabbino e teologo spagnolo del XV secolo conosciuto soprattutto in quanto autore di un'opera sui princ\u00ecpi di fede ebraici, \"Ikkarim\". Albo limitava le basi della fede ebraica a tre: (1) la credenza nell'esistenza di Dio; (2) nella rivelazione; e (3) nella giustizia divina in quanto collegata all'idea dell'immortalit\u00e0. Albo trova l'occasione di criticare le opinioni dei propri predecessori, eppure si prende cura di evitare la caccia agli eretici. \u00c8 concesso un ampio spazio per l'interpretazione; cos\u00ec ampio che sarebbe difficile che sarebbe difficile, seguendo le sue teorie, criticare l'ortodossia dell'Ebreo pi\u00f9 liberale. Albo rifiuta che l'accettazione della creazione \"ex nihilo\" sia una necessaria conseguenza della fede nell'esistenza di Dio, e critica liberamente i tredici princ\u00ecpi di Maimonide sulla fede e i sei di Crescas.\nPosizione nella storia del pensiero occidentale.\nGli scolastici preservarono la continuit\u00e0 del pensiero filosofico. Senza l'attivit\u00e0 di questi filosofi arabo-ebraici, difficilmente la cultura occidentale avrebbe preso la direzione che l'ha portata alla situazione attuale, almeno non con la velocit\u00e0 mantenuta nei periodi dell'Umanesimo e del Rinascimento. I filosofi ebrei del mondo arabo erano gli umanisti del Medioevo: essi stabilirono mantennero una fusione tra i filosofi, i medici e i poeti arabi da una parte e il mondo latino e cristiano dall'altra.\nGersonides, Gabirol, Maimonide, e Crescas sono considerati importantissimi per la continuit\u00e0 della filosofia, perch\u00e9 essi illuminarono non solo i giganti della Scolastica cristiana Alberto Magno e Tommaso d'Aquino, ma hanno fatto arrivare la loro luce fino alla filosofia moderna.\nQui appresso una trattazione nello specifico.\nFilosofia ebraica medievale dopo Maimonide.\nGli scritti di Maimonide quasi subito finirono sotto accusa da parte dei Caraiti, dei frati domenicani, dei Tosafisti della Provenza, degli Aschenaziti e di Al-Andalus. Il suo genio era evidente, e le proteste si incentrarono quindi sulle sue opere. Gli studiosi suggeriscono che Maimonide istiga\u00f2 la \"polemica maimonidea\" quando attacc\u00f2 verbalmente Samuel ben Ali Ha-Levi al-Dastur (il \"Gaon di Baghdad\") come \"uno che la gente abitua fin dall'infanzia a fargli credere che non ci sia nessuno come lui nella sua generazione\", e attacc\u00f2 bruscamente le \"richieste monetarie\" delle accademie. Al-Dastur era un anti-maimonideo operante a Babilonia per minare le opere di Maimonide e quelle dei suoi sostenitori (la famiglia Al-Constantini del Nordafrica). Per illustrare la portata della controversia maimonidea , al-Dastur, avversario principale di Maimonide in Oriente, fu scomunicato da Ibn Daud Hodaya al Daudi (esilarca di Mosul). Gli attacchi di Maimonide contro Ibn al-Dastur non furono forse del tutto altruistici, data la posizione dei suoi suoceri nelle yeshivah concorrenti.\nIn Europa occidentale, la polemica fu fermata dal rogo delle maimonidee da parte dei domenicani nel 1232. Il figlio Abraham ben Maimon continu\u00f2 a combattere e sostenere le dottrine di suo padre in Oriente; la profanazione della tomba di Maimonide a Tiberiade da parte degli ebrei, fu un profondo shock per gli ebrei di tutta la Diaspora e caus\u00f2 un periodo di pausa e riflessione su ci\u00f2 che stava accadendo all'essenza della cultura ebraica. Ci\u00f2 costrinse molti anti-maimonideani a ritrattare le loro asserzioni e comprendere quello che la cooperazione con i cristiani significava per loro, i loro testi e le loro comunit\u00e0.\nLa polemica maimonidea divamp\u00f2 nuovamente, all'inizio del XIV secolo, quando Rabbi Shlomo ben Aderet, sotto l'influenza di Asher ben Jehiel, emise un cherem su \"qualsiasi membro della comunit\u00e0 che, essendo sotto i venticinque anni, studi le opere dei greci sulla scienza naturale e la metafisica.\"\nCabalisti contemporanei, tosafisti e razionalisti continuano a impegnarsi in un dibattito vivace, a volte caustico, a sostegno delle loro posizioni e influenza nel mondo ebraico. Al centro di molti di questi dibattiti sono 1) \"Guida dei perplessi\", 2) I \"13 principi della fede\", 3) La \"Mishneh Torah\" e 4) il commentario maimonideo sugli \"Anusim\".\nYosef ben Yehuda di Ceuta.\nJoseph ben Judah ben Shimeon di Ceuta, fu figlio di Rabbi Yehuda Ha-Kohen Ibn Soussan e studente di Maimonide, per il quale quest'ultimo scrisse la \"Guida dei perplessi\". Yosef viaggi\u00f2 da Alessandria d'Egitto fino a Fustat per studiare logica, matematica e astronomia sotto Maimonide. Filosoficamente, la tesi di Yosef, in arabo, sul problema della \"Creazione\" \u00e8 sospetta di essere stata scritta prima del contatto con Maimonide. Si intitola \"Ma'amar bimehuyav ha-metsiut ve'eykhut sidur ha-devarim mimenu vehidush ha'olam\" (\"Trattato su (1) Esistenza necessaria (2) Lo svolgimento delle cose dall'esistenza necessaria e (3) La creazione del mondo\").\nJacob Anatoli.\nJacob ben Abba Mari ben Simson Anatoli \u00e8 generalmente considerato come un pioniere dell'applicazione del razionalismo maimonideo allo studio dei testi ebraici. Era il genero di Samuel ibn Tibbon, traduttore di Maimonide. A causa di questi legami familiari Anatoli fu introdotto alla filosofia di Maimonide, il cui studio fu una cos\u00ec grande rivelazione per lui che in seguito ci si rifer\u00ec come l'inizio della sua comprensione intelligente e vera delle Scritture, citando spesso Ibn Tibbon come uno dei due maestri che l'avevano istruito e ispirato. Anatoli scrisse il \"Malmad \" esponendo la sua vasta conoscenza degli esegeti ebrei classici, come anche di Platone, Aristotele, Averro\u00e8, la Vulgata, ed un gran numero di istituzioni cristiane, alcune delle quali egli osa criticare, come il celibato e le \"discipline\" monastiche, nonch\u00e9 alcuni eretici. Anatoli si appella ripetutamente ai suoi lettori per una coltivazione pi\u00f9 ampia delle lingue classiche e delle branche di apprendimento non ebraiche. Per Anatoli tutti gli uomini sono, in verit\u00e0, formati ad immagine di Dio, sebbene gli ebrei abbiano un obbligo particolare di favorire la vera conoscenza di Dio, semplicemente a causa della loro elezione - \"i greci avevano scelto la saggezza come loro perseguimento; i romani il potere; gli ebrei la religiosit\u00e0\".\nHillel ben Samuel.\nL'importanza di Hillel ben Samuel nella storia della filosofia ebraica medievale si basa in primo luogo sul suo tentativo di affrontare, in modo sistematico, la questione della immortalit\u00e0 dell'anima. In secondo luogo, Hillel svolse un ruolo considerevole nelle controversie del 1289-1290 relative alle opere filosofiche di Maimonide. In terzo luogo, Hillel fu il primo studioso dedito alla cultura e filosofia ebraiche in Italia, concludendo cos\u00ec un periodo di relativa ignoranza della \"Hakirah\" (filosofia medievale) a Verona. Infine, Hillel fu uno dei primi traduttori latini dei \"saggi delle nazioni\" (dotti non ebrei).\nDifendendo Maimonide, Hillel indirizz\u00f2 una lettera al suo amico Maestro Gaio chiedendogli di usare la sua influenza con gli ebrei di Roma contro avversari di Maimonide (Solomon Petit). Egli propose inoltre l'idea coraggiosa di riunire ad Alessandria i difensori e oppositori di maimonidei, al fine di portare la controversia dinanzi ad un tribunale di rabbini babilonesi, la cui decisione sarebbe stata vincolante per entrambe le fazioni. Hillel era certo che il verdetto avrebbe favorito Maimonide.\nHillel scrisse un commentario sulle 25 proposizioni che appaiono all'inizio della seconda parte della \"Guida dei perplessi\", e tre trattati filosofici, che sono stati allegati al \"Tagmulei ha-Nefesh\": la prima sulla conoscenza e il libero arbitrio, la seconda sulla questione del perch\u00e9 la mortalit\u00e0 si origin\u00f2 dal peccato di Adamo, il terzo se la credenza negli angeli caduti fosse o meno una vera fede.\nShemtov Ben Joseph Ibn Falaquera.\nShem Tov ben Yosef Falaquera fu un filosofo spagnolo che cerc\u00f2 di riconciliare il dogma ebraico con la filosofia. Gli studiosi reputano che sia stato un allievo di Rabbi David Kimhi, la cui famiglia fugg\u00ec dalla Spagna verso Narbona. Ibn Falaquera visse una vita ascetica di solitudine. Le due principali autorit\u00e0 filosofiche di Ibn Falaquera furono Averro\u00e8 e Maimonide. Ibn Falaquera difese la \"Guida dei perplessi\" contro gli attacchi antimaimonidei. Conobbe le opere dei filosofi islamici meglio di qualsiasi altro studioso ebreo del suo tempo, e rese disponibili molti di loro ad altri studiosi ebrei - spesso senza attribuzione (\"Reshit Hokhmah\"). Ibn Falaquera non esit\u00f2 a modificare i testi filosofici islamici per adattarli i suoi scopi. Ad esempio, Ibn Falaquera trasform\u00f2 il resoconto di Alfarabi sull'origine della religione filosofica in una discussione dell'origine della \"citt\u00e0 virtuosa\". Altre opere di Ibn Falaquera includono\nJoseph ben Abba Mari ibn Kaspi.\nJoseph Caspi (Ibn Kaspi) fu un fiero sostenitore di Maimonide a tal punto che part\u00ec per l'Egitto nel 1314, al fine di ascoltare le spiegazioni sulla sua \"Guida dei perplessi\" dai nipoti del filosofo. Quando sent\u00ec che la \"Guida\" era oggetto di studio nelle scuole filosofiche musulmane di Fez, part\u00ec per quella citt\u00e0 (nel 1332) al fine di osservare il loro metodo di studio.\nIbn Kaspi inizi\u00f2 a scrivere quando aveva 17 anni, su temi che comprendevano logica, linguistica, etica, teologia, esegesi biblica e commentari relativi a Abraham Ibn Ezra e Maimonide. Nel sistema filosofico seguiva Aristotele e Averro\u00e8. Kaspi definisce il suo scopo quello \"di non essere un pazzo che crede in tutto, ma solo in quello che pu\u00f2 essere verificata da prove... e non di essere della seconda sconsiderata categoria che non crede fin dall'inizio della propria indagine\" poich\u00e9 \"certe cose devono essere accettate per tradizione, perch\u00e9 non possono essere provate\". Gli studiosi continuano a discutere se Ibn Kaspi fosse un eretico o uno degli studiosi ebrei pi\u00f9 illustri.\nGersonide.\nRabbi Levi ben Gershon fu allievo di suo padre, Gerson ben Solomon di Arles, che a sua volta fu allievo di Shem Tov ben Yosef Falaquera. Gersonide \u00e8 rinomato per la sua opera \"Milhamot HaShem\" (\"Guerre del Signore\"), strutturata come la \"Guida dei perplessi\". Gersonide e suo padre furono avidi studenti degli scritti di Alessandro d'Afrodisia, Aristotele, Empedocle, Galeno, Ippocrate, Omero, Platone, Tolomeo, Pitagora, Temistio, Teofrasto, Ali ibn Abbas al-Majusi, Ali ibn Ridwan, Averro\u00e8, Avicenna, Qusta ibn Luqa, Al-Farabi, Al-Fergani, Chonain, Isaac Israeli, Ibn Tufayl, Ibn Zuhr, Isaac Alfasi e Maimonide. Gersonide sosteneva che Hashem non ha una preconoscenza completa delle azioni umane. \"Gersonide, preoccupato dalla vetusta questione di come la preconoscenza divina sia compatibile con il libero arbitrio, asserisce che ci\u00f2 che Dio conosce in anticipo sono tutte le scelte possibili all'individuo. Dio non sa per\u00f2 quale scelta l'individuo, in libert\u00e0 d'arbitrio, far\u00e0.\"\nMoses Narboni.\nMoses ben Joshua Narboni compose commentari sulle opere filosofiche islamiche. Come ammiratore di Averro\u00e8, dedic\u00f2 una grande quantit\u00e0 di tempo a studiare le sue opere, scrivendone dei commentari su un certo numero. Il suo lavoro pi\u00f9 noto \u00e8 \"Shelemut ha-Nefesh\" (\"Trattato sulla perfezione dell'anima\"). Moses inizi\u00f2 a studiare filosofia con suo padre quando aveva tredici anni, in seguito studiando con Moses ben David Caslari e Abraham ben David Caslari - entrambi dei quali erano studenti di Kalonymus ben Kalonymus. Moses credeva che l'Ebraismo fosse una guida al pi\u00f9 alto grado di verit\u00e0 teoretica e morale. Credeva inoltre che la Torah avesse sia un significato diretto semplice e accessibile al lettore medio, sia un pi\u00f9 profondo significato metafisico accessibile ai pensatori. Moses respinse la credenza nei miracoli, credendo invece che potessero essere spiegati, e difese il libero arbitrio dell'uomo con argomenti filosofici.\nIsaac ben Sheshet Perfet.\nIsaac ben Sheshet Perfet di Barcellona, studi\u00f2 presso Hasdai Crescas e Rabbi Nissim ben Reuben Gerondi, fermo razionalista che non esitava ad opporsi ad autorit\u00e0 principali come Rashi, Rabbenu Tam, Nahmanide e Shlomo ben Aderet. I pogrom del 1391 contro gli ebrei di Spagna, forzarono Isaac a fuggire ad Algeri - dove visse per il resto dei suoi giorni. I responsa evidenziano una grande conoscenza delle opere filosofiche del suo tempo; nel suo responsum nr. 118 egli spiega la differenza tra l'opinione di Gersonide e quella di Abraham ben David di Posqui\u00e8res sul libero arbitrio, fornendo le proprie idee in materia. Fu un avversario della Cabala e non parl\u00f2 mai delle Sefirot \u2013 cita un altro filosofo quando ammonisce i cabalisti dicendo \"credono nelle Dieci [Sefirot] come i cristiani credono nella Trinit\u00e0\".\nHasdai ben Judah Crescas.\nHasdai Crescas di Barcellona fu un importante razionalista in materia di legge naturale e libero arbitrio. I suoi concetti possono essere considerati come precursori di Baruch Spinoza. La sua opera \"Or Adonai\" (anche \"Or Hashem\" \u05d0\u05d5\u05e8 \u05d4\u05e9\u05dd), divenne una confutazione classica dell'aristotelismo medievale, e foriera della rivoluzione scientifica nel XVI secolo. Hasdai Crescas fu allievo di Nissim Ben Reuben Gerondi, che a sua volta era fu studente di Ruben ben Nissim Gerondi. Crescas non fu rabbino, ma attivo come insegnante. Tra i suoi compagni e amici, il suo migliore amico era Isaac ben Sheshet Perfet. Gli studenti di Cresca vinsero riconoscimenti come partecipanti alla \"Disputa di Tortosa\" tra cristiani ed ebrei.\nSue opere conosciute:\nSimeon ben Zemah Duran.\nInfluenzato dall'insegnamento di Rabbi Nissim di Gerona, per via della Yeshivah di Ephraim Vidal a Maiorca, il commentario di Duran (1361\u20131444) \"Magen Avot\" (\"Lo Scudo dei Padri\"), che ha influenzato Joseph Albo, \u00e8 importante. Fu inoltre uno studente di filosofia, astronomia, matematica e, in particolare, della medicina, che esercit\u00f2 per un certo numero di anni a Palma di Maiorca. \"Magen Avot\" tratta di concetti come la natura di Hashem, l'eternit\u00e0 della Torah, la venuta del Messia e la risurrezione dei morti. Duran credeva che l'Ebraismo avesse solo tre dogmi: l'esistenza di Hashem, l'origine divina della Torah, e la ricompensa e punizione \u2013 a questo proposito fu seguito da Joseph Albo.\nProlifico autore, Simon scrisse commentari su diversi trattati della Mishnah, del Talmud e su Alfasi; esamin\u00f2 inoltre vari dogmi religiosi come anche il rito sinagogale di Algeri, mentre nei suoi responsa mostr\u00f2 una conoscenza profonda di tutta la letteratura halakhica. La sua erudizione teologico-filosofica, oltre che nel suo \"Magen Avot\", \u00e8 evidente nei suoi scritti contro Hasdai Crescas, che gli offrono l'occasione di difendere Maimonide (\"Or ha-\u1e24ayyim\"), nel suo commentario del Pentateuco (\"Liwyat \u1e24en\"), dove entra in polemica con Gersonide, e nel commentario del Libro di Giobbe, specialmente nell'introduzione. Nel suo commentario del \"Pirkei Avot\" dimostra un ampio senso storico (\"Magen Avot\", parte IV); gli si attribuisce inoltre il poema storico-didattico \"Seder ha-Mishneh leha-Rambam\".\nJoseph Albo.\nJoseph Albo di Monreal (Spagna), fu allievo di Hasdai Crescas e scrisse \"Sefer ha-Ikkarim\" (\"Libro dei Princ\u00ecpi\"), un'opera classica, in parte polemica, sui fondamenti dell'Ebraismo. Albo riduce i principi fondamentali di fede ebraica da tredici a tre -\nAlbo respinge l'ipotesi che la creazione ex nihilo sia essenziale per la fede in Dio. Albo critica liberamente i tredici principi di fede di Maimonide e i sei di Crescas. Secondo Albo, \"la fede nel Messia \u00e8 soltanto un 'ramoscello' inutile alla solidit\u00e0 del tronco\"; non \u00e8 essenziale all'Ebraismo. N\u00e9 \u00e8 vero, secondo Albo, che ogni legge \u00e8 vincolante. Anche se ogni precetto ha il potere di conferire la felicit\u00e0 nella sua osservanza, non \u00e8 vero che ogni legge deve essere osservata, o che attraverso la negligenza di una parte della legge, l'ebreo violerebbe il patto divino o sarebbe dannato. Gli ebrei ortodossi contemporanei, tuttavia, sono fortemente in disaccordo con la posizione di Albo, affermando che tutti gli ebrei sono divinamente obbligati ad osservare ogni comandamento in vigore.\nHoter ben Solomon.\nHoter Ben Shlomo fu uno studioso e filosofo dello Yemen fortemente influenzato da Nethaneel ben al-Fayyumi, Maimonide, Saadya Gaon e al-Ghazali. La connessione tra la \"Lettera dei Fratelli della Purezza\" e l'Ismailismo suggerisce che questa opera fu adottata come una delle principali fonti di quello che sarebbe diventato noto come \"ismaelismo ebraico\", come si riscontra nel tardo ebraismo medievale yemenita. L'ismailismo ebraico\" consisteva nell'adattamento all'ebraismo di alcune dottrine ismailite sulla cosmologia, la profezia e l'ermeneutica. Ci sono molti esempi dell'influenza dei Fratelli della Purezza sui filosofi e autori ebrei yemeniti nel periodo 1150-1550. Alcune tracce delle dottrine dei Fratelli della Purezza, come anche la loro numerologia, si possono trovare in due midrashim filosofici yemeniti scritti nel 1420-1430: \"Midrash ha-hefez\" (\"L'Apprendimento felice\") di Zerahyah ha-Rof\u00e9 (noto anche come Yahya al-Tabib) e il \"Siraj al-\u02bfuqul\" (\"Lampada degli intelletti\") di Hoter ben Solomon.\nDon Isaac Abrabanel.\nIsaac Abrabanel (o Abravanel), statista, filosofo, commentatore della Bibbia e finanziere, che comment\u00f2 i tredici principi di Maimonide nel suo \"Rosh Amanah\". Abrabanel era immerso nel razionalismo della famiglia Ibn Yahya, che aveva una residenza adiacente alla \"Grande Sinagoga di Lisbona\" (anch'essa costruita dalla famiglia Ibn Yahya). La sua opera pi\u00f9 importante, \"Rosh Amanah\" (\"Il Pinnacolo della fede\"), difende i tredici articoli di fede maimonidei contro gli attacchi di Hasdai Crescas e di Yosef Albo. \"Rosh Amanah\" si conclude con l'affermazione che \"Maimonide compil\u00f2 questi articoli semplicemente in conformit\u00e0 alla moda delle altre nazioni, che hanno istituito assiomi o principi fondamentali per la loro scienza\".\nIsaac Abrabanel nacque e crebbe a Lisbona, allievo del rabbino di Lisbona, Yosef ben Shlomo Ibn Yahya. Rabbi Yosef era un poeta, erudito religioso, restauratore della \"Sinagoga Ibn Yahya di Calatayud\", esperto in letteratura rabbinica e della cultura del suo tempo, dedicando i suoi primi anni allo studio della filosofia ebraica. La famiglia Ibn Yahya era composta da medici famosi, filosofi e da secoli rinomati assistenti della monarchia portoghese.\nIl nonno di Isaac, Samuel Abravanel, fu convertito forzatamente al cristianesimo durante i pogrom del 1391 e prese il nome spagnolo \"Juan Sanchez de Sevilla\". Samuel fugg\u00ec dalla Castiglia-Le\u00f3n spagnola nel 1397 stabilendosi a Lisbona, in Portogallo, e torn\u00f2 all'Ebraismo - rigettando la sua condizione di \"converso\" dopo aver vissuto tra i cristiani per sei anni. Le conversioni al di fuori dell'Ebraismo, forzate o altro, ebbero un forte impatto sul giovane Isaac, spingendolo in seguito a rinunciare al suo immenso patrimonio, nel tentativo di riscattare l'ebraismo iberico dalla coercizione del Decreto di Alhambra. Ci sono parallelismi tra quello che scrive ed i documenti prodotti dagli Inquisitori, che presentano i \"conversos\" come ambivalenti riguardo al cristianesimo e talvolta anche ironici nelle loro espressioni in merito alla \"nuova religione\" di coloro che chiamavano \"cripto-giudei\".\nLeone Ebreo.\nJudah Leon Abravanel detto Leone Ebreo, fu un medico, poeta e filosofo portoghese. I suoi \"Dialoghi d'amore\", scritti in italiano, furono una delle opere filosofiche pi\u00f9 importanti del suo tempo. Nel tentativo di aggirare un complotto, ordito da vescovi cattolici locali per rapire suo figlio, Judah lo mand\u00f2 dalla Castiglia al Portogallo con una balia, ma per ordine del re il figlio fu sequestrato e battezzato. Questo fu un insulto devastante per Judah e la sua famiglia, e gli fu fonte di amarezza per tutta la vita e tema dei suoi scritti anni dopo, soprattutto perch\u00e9 questa non era stata la prima volta che la famiglia Abravanel veniva sottoposta a tale imbarazzo per mani del Chiesa cattolica.\nI \"Dialoghi\" di Judah sono considerati come la pi\u00f9 bella delle opere del Periodo umanistico. Il suo neoplatonismo deriva dalla comunit\u00e0 ebraica ispanica, in particolare dalle opere di Ibn Gabirol. I concetti platonici del raggiungere un ideale quasi impossibile di bellezza, saggezza e perfezione permeano tutta il suo testo. In \"Dialoghi d'amore\", Judah definisce l'amore in termini filosofici: struttura i suoi tre dialoghi come una conversazione tra due \"personaggi\" astratti: Filo, che rappresenta l'amore o il desiderio, e Sofia, che rappresenta la scienza o la saggezza, Filo + Sofia (= filosofia).\nCritica della Qabbalah.\nLa parola \"Qabbalah\" fu utilizzata nei testi ebraici medievali a significare \"tradizione\" \u2013 si veda per esempio il \"Sefer Ha-Qabbalah\" di Abraham ibn Daud, noto anche come il \"Libro della nostra tradizione\": questo libro infatti non si riferisce ad un misticismo di qualsiasi tipo, ma racconta \"la nostra tradizione di ricerca e di studio\" nellen due Accademia babilonesi, partendo dai Geonim e fino alle yeshivah talmudiche di Spagna. In tempi talmudici esisteva nell'Ebraismo una tradizione mistica, nota come \"Maaseh Bereshith\" (l'opera della creazione) e \"Maaseh Merkavah\" (l'opera del carro); Maimonide interpreta questi testi come un riferimento alla fisica e metafisica aristoteliche interpretate alla luce della Torah.\nTuttavia nel XIII secolo emerse un sistema mistico-esoterico che venne conosciuto come \"la Qabbalah.\" Molte delle credenze associate con la Qabbalah erano state da tempo rifiutate dai filosofi. Saadya Gaon aveva insegnato nel suo libro \"Emunot v'Deot\" che gli ebrei che credono nel \"gilgul\" (reincarnazione) hanno adottato una credenza non ebraica. Maimonide rigett\u00f2 molti testi degli \"Heikhalot\", particolarmente lo \"Shi'ur Qomah\" la cui visione antropomorfica di Hashem egli considerava eretica.\nNel XIII secolo Meir ben Simon di Narbona scrisse un'epistola (inclusa nel \"Milhhemet Mitzvah\") contro i primi cabalisti ebrei e si concentr\u00f2 contro il \"Sefer haBahir (Libro della Luminosit\u00e0)\", confutando l'attribuzione della relativa paternit\u00e0 al Tanna Rabbi Nehhunya ben ha-Kanah e descrivendone alcuni contenuti come segue: -\nFilosofia ebraica rinascimentale.\nAlcune delle monarchie dell'Asia Minore ed europee accolsero favorevolmente i mercanti, studiosi e teologi ebrei espulsi. Diverse filosofie ebraiche si svilupparono sullo sfondo di nuove culture, nuovi lingue e rinnovato scambio teologico. L'esplorazione filosofica continu\u00f2 lungo tutto il periodo rinascimentale mentre il fulcro dello studio ed erudizione ebraici si spost\u00f2 verso Francia, Germania, Italia e Turchia.\nElias ben Moise del Medigo.\nElia del Medigo (Candia, ca. 1458\u20131493) era un discendente di Judah ben Eliezer ha-Levi Minz e Moses ben Isaac ha-Levi Minz. Elia ricevette il cognome \"Del Medigo\" dopo aver studiato medicina e per i suoi studi viaggi\u00f2 estensivamente per l'Italia, fermandosi a Padova, Roma e Perugia presso scuole di filosofia ed esoterismo \u2013 a Venezia nel 1480 scrisse \"Quaestio utrum mundus sit effectus\" e si sostenne dando lezioni in filosofia aristotelica frequentate da importanti famiglie locali. A Firenze incontr\u00f2 Pico della Mirandola, traducendo per lui dei manoscritti dall'ebraico, ma presto si disilluse dei suoi concetti ermetici.\nElia in seguito cambi\u00f2 il nome da \"Del Medigo\" a \"Ha-rofeh\". Fu padre e insegnante di numerosi filosofi razionalisti. Tra i suoi allievi non ebrei vi fu Domenico Grimani, un veneziano che successivamente divenne cardinale e patriarca di San Marco; Grimani si dimostr\u00f2 essere un generoso sostenitore di Elia e, dietro suo incoraggiamento, scrisse diversi manoscritti che ebbero ampia diffusione tra i filosofi italiani. Gli studenti non ebrei di Elia lo considerarono un averroista, tuttavia egli stesso si reput\u00f2 un seguace di Maimonide. L'associazione scolastica di Maimonide e Averro\u00e8 era naturale: Maimonide, verso la fine della sua vita, fu colpito dai commenti di Averro\u00e8 e li consigli\u00f2 ai suoi studenti. I seguaci di Maimonide (maimonidei) ne furono quindi, per diverse generazioni prima di Del Medigo, i principali utenti, traduttori e divulgatori delle opere nei circoli ebraici, e sostenitori averroisti anche dopo il rifiuto islamico delle sue idee radicali. I maimonidei considerarono che Maimonide e Averro\u00e8 avessero seguito la stessa linea filosofica generale. Nel suo libro, Del Medigo si ritrae come difensore dell'Ebraismo maimonideo e - come molti maimonidei - sottolinea la razionalit\u00e0 della tradizione ebraica.\nMoses Almosnino.\nMoses Almosnino nacque a Salonicco nel 1515 e mor\u00ec a Costantinopoli nel 1580. Fu allievo di Levi Ibn Habib, che a sua volta fu allievo di Jacob ibn Habib, allievo di Nissim ben Reuben di Gerona. Nel 1570 scrisse un commentario sul Pentateuco intitolato \"Yede Mosheh (Le Mani di Mos\u00e8)\"; un'esposizione del trattato talmudico \"Pirkei Avot (Etica dei Padri)\", pubblicato a Salonicco nel 1563; una raccolta di sermoni tenuti in varie occasioni, in particolare orazioni funerarie, intitolata \"Meamme\u1e93 Koa\u1e25 (Aumentando la forza)\".\nSecondo l'orientalista Moritz Steinschneider (\"Die Hebr\u00e4ischen Uebersetzungen des Mittelalters und die Juden als Dolmetscher\", p.\u00a0215), Moses Almosnino fu anche l'autore di un commentario dell\"Etica Nicomachea\" di Aristotele. Lo storico Eliakim Carmoly lo cita (\"Toledot Gedole Yisrael\", Metz, 1828, p.\u00a012) col titolo \"Peneh Mosheh (Il Volto di Mos\u00e8)\", affermando che fu scritto da Almosnino a Palestria vicino a Salonicco, e che suo figlio Simon, dopo la morte del padre, volle pubblicarlo nel 1584.\nMoses ben Jehiel Ha-Kohen Porto-Rafa (Rapaport).\nMoses ben Iechi\u00e8l Ha-Kohen Porto-Rafa (Rapaport), era membro della famiglia tedesca \"Rafa\" (da cui origina la famiglia Del Medigo), che si stabil\u00ec nella citt\u00e0 di Porto vicino a Verona (Italia), e divenne progenitrice della nota famiglia rabbinica Rapaport. Nel 1602 Moses serv\u00ec come rabbino a Badia Polesine; fu inoltre un amico di Leone Modena. In seguito fu rabbino di Rovigo.\nMoses fu l'autore di \"\u1e24avvot Ya'ir\" (Venezia, 1628), che espone epigrammi e altre deduzioni argute di detti rabbinici in ordine alfabetico. Corresse e pubblic\u00f2 la \"Min\u1e25ah Belulah\" (Verona, 1594), un commentario al Pentateuco dal suo parente Abraham Menahem ben Jacob Ha-Kohen Porto (Rafa-Rapaport). Le seguenti sue opere sono rimaste in formato manoscritto: \"Gat Rimmon\", una raccolta di poesie; \"Shimmush Avraham\", un commentario al Pentateuco; \"\u1e24asdei David\", un commentario ai Salmi. Alcuni dei suoi responsa sono stati pubblicati nelle opere dei suoi contemporanei.\nAbraham ben Judah ha-Levi Minz.\nAbraham ben Judah ha-Levi Minz fu un rabbino italiano che oper\u00f2 a Padova nella prima met\u00e0 del XVI secolo, suocero di Meir Katzenellenbogen (\"q.v.\"). Minz studi\u00f2 principalmente con suo padre, Judah Minz, al quale succedette come rabbino e capo della yeshivah di Padova.\nMeir ben Isaac Katzellenbogen.\nMeir ben Isaac Katzellenbogen nacque a Katzenelnbogen, poi studi\u00f2 a Praga insieme a Shalom Shachna presso il rabbino Jacob Pollak. Molti rabbini, tra cui Moses Isserles, gli indirizzarono i rispettivi responsa chiamandolo l'\"\"av bet din\" della Repubblica di Venezia\". I grandi studiosi del Rinascimento coi quali corrispose includono Shmuel ben Moshe di Modena, Joseph Katz, Solomon Luria, Moses Isserles, Obadja Sforno e Moses Alashkar.\nElijah Ba'al Shem di Che\u0142m.\nRabbi Elijah Ba'al Shem di Che\u0142m fu allievo di Rabbi Solomon Luria che a sua volta fu allievo di Rabbi Shalom Shachna (m. 1558) - suocero di Moses Isserles e suo cugino.\nEliezer ben Elijah Ashkenazi.\nRabbi Eliezer ben Elijah Ashkenazi (1512\u20131585) di Nicosia (\"il medico\"), autore di \"Yosif Lekah\" sul \"Libro di Ester\" e delle seguenti altre opere:\nFilosofia ebraica del XVII secolo.\nL'Ebraismo classico vide la crescita di un ramo della filosofia ebraica che si avvicinava al misticismo della Torah derivato dall'esoterismo dello Zohar e dagli insegnamenti del rabbino Isaac Luria. Questo fu particolarmente evidente nell'imponente opera del rabbino Judah Loew ben Bezalel (Pozna\u0144, ca. 1520 - Praga, 1609), conosciuto come il \"Maharal di Praga.\"\nCon l'espulsione dalla Spagna arriv\u00f2 la diffusione dell'indagine filosofica ebraica in tutto il Bacino del Mediterraneo, nell'Europa settentrionale e nell'Emisfero occidentale. Il fulcro del Razionalismo si sposta verso Francia, Italia, Germania, Creta, Sicilia e Paesi Bassi. L'espulsione degli ebrei e i pogrom coordinati d'Europa produssero una mescolanza di variazioni del Razionalismo, incubato nell'ambito di diverse comunit\u00e0. Questo periodo \u00e8 inoltre marcato da uno scambio intellettuale tra leader della Riforma cristiana e studiosi ebrei. Di particolare nota \u00e8 la linea di razionalisti che emigrano dalla Germania e dall'Italia verso Creta, e in altre aree dell'Impero Ottomano in cerca di sicurezza e protezione dai continui pogrom fomentati dalla Casa d'Asburgo e dalla Chiesa cattolica contro gli ebrei.\nIl Razionalismo si stava sviluppando nelle aree geografiche lontane dalla Spagna. Dalle storie raccontate da Rabbi Elia Baal Shem di Che\u0142m, gli ebrei di lingua tedesca discendenti degli ebrei che ritornarono a Gerusalemme dopo che l'invito di Carlo Magno era stato revocato dalla Germania molti secoli prima e che vissero a Gerusalemme durante l'XI secolo, furono influenzati dagli studiosi mutaziliti prevalenti a Gerusalemme. Un ebreo palestinese di lingua tedesca salv\u00f2 la vita di un giovane tedesco soprannominato \"Dolberger\". Quando i cavalieri della Prima Crociata vennero ad assediare Gerusalemme, uno dei membri della famiglia Dolberger salv\u00f2 gli ebrei di lingua tedesca in Palestina e li riport\u00f2 alla sicurezza di Worms, in Germania, per restituire il favore. Ulteriore evidenza di comunit\u00e0 tedesche nella Citt\u00e0 Santa proviene dalle questioni halakhiche inviate dalla Germania a Gerrusalemme durante la seconda met\u00e0 dell'undicesimo secolo.\nQuanto sopra serv\u00ec a provocare un'esplosione di nuove idee e percorsi filosofici.\nYosef Shlomo ben Eliyahu Delmedigo.\nYosef Solomon Delmedigo (anche Del Medigo, ebr. \u05d9\u05e9\u05e8 \u05de\u05e7\u05e0\u05d3\u05d9\u05d0, e Yashar Mi-Qandia o in ital. Jacopo de Candia; Candia 1591-1655, Praga) fu rabbino, medico, matematico, teorico della musica e insegnante - Baruch Spinoza studi\u00f2 le sue opere. Trasferitosi da candia a Padova, studi\u00f2 medicina e astronomia con Galileo Galilei, seguendone le lezioni durante l'anno accademico 1609-1610. Negli anni seguenti si riferi\u00ec spesso a Galileo chiamandolo \"rabbi Galileo\".\nLaureatosi nel 1613, si trasfer\u00ec a Venezia e trascorse un anno in compagnia di Leone Modena e Simone Luzzatto. Da Venezia torn\u00f2 a Candia e da l\u00ec inizi\u00f2 a viaggiare nel Vicino Oriente, raggiungendo Alessandria d'Egitto e il Cairo, dove partecip\u00f2 ad un dibattito pubblico in matematica contro un matematico locale. Dall'Egitto si spost\u00f2 a Istanbul, dove osserv\u00f2 la cometa del 1619. Dopo Istanbul gir\u00f2 per le comunit\u00e0 Caraite in Europa orientale, per poi arrivare ad Amsterdam nel 1623. Mor\u00ec infine a Praga nel 1655. Nel corso della sua vita, ovunque soggiorn\u00f2 si guadagn\u00f2 da vivere come medico e/o insegnante. La sua opera maggiore fu \"Elim\" (o \"Sefer Elim\", Libro delle Palme), che tratta di matematica, astronomia, scienze naturali e metafisica \u2013 scrisse inoltre alcune lettere e saggi.\nCi fu tensione tra Delmedigo e la comunit\u00e0 ebraica italiana a causa dei suoi interessi intellettuali secolari e le sue associazioni con studiosi gentili. Quando Pico della Mirandola cadde in disgrazia col Vaticano, Delmedigo come conseguenza attravers\u00f2 delle difficolt\u00e0 finanziarie e decise quindi di lasciare l'Italia per sempre. Torn\u00f2 a Creta, dove trascorse gli ultimi anni della sua vita. Durante questo periodo, Delmedigo ritorn\u00f2 al pensiero ebraico, scrivendo il \"Sefer Bechinat Ha-dath\" per i suoi studenti, in cui chiar\u00ec il suo disaccordo con le teorie magiche e cabalistiche che avevano ispirato il \"Discorso sulla dignit\u00e0 dell'uomo\" di Pico, ed espose la sua convinzione che un essere umano non pu\u00f2 aspirare a diventare un dio, e che l'Ebraismo richiede all'uomo di \"lottare per la razionalit\u00e0, la sobriet\u00e0 e la comprensione dei [suoi] limiti umani.\"\nDelmedigo argoment\u00f2 contro l'antichit\u00e0 della Qabbalah, notando che non era conosciuta ai saggi del Talmud, o ai Gaonim, o a Rashi. Egli neg\u00f2 inoltre che Rabbi Shimon bar Yochai fosse l'autore dello \"Zohar\", dal momento che l'opera cita persone che vissero dopo la morte di Yochai. Attacc\u00f2 anche gli esoterici allegoristi tra i filosofi ebrei. In un'altra sezione di \"Sefer Behinat Hadat\", Delmedigo esamina criticamente il ragionamento intellettuale sottostante i comandamenti della Torah (\"Ta\u02beamei ha-mitzvot\").\nBaruch Spinoza.\nNato ad Amsterdam il 24 novembre 1632 da genitori di religione ebraica divenuti poi marrani, cio\u00e8 ebrei forzati a convertirsi al Cristianesimo, Baruch fu inizialmente educato nella comunit\u00e0 ebraica sefardita locale. Presso la scuola della comunit\u00e0, il \"Talmud Torah\", port\u00f2 a termine i primi quattro gradi di istruzione. Nel 1649, in seguito alla morte del fratello maggiore Isaac, fu costretto ad abbandonare gli studi per aiutare il padre Michael nella conduzione dell'azienda commerciale della famiglia. La sua curiosit\u00e0 e la sua sete di conoscenza rimasero comunque inalterate, spingendolo a frequentare innanzitutto le \"yeshivot\" (gruppi di studio per adulti) della comunit\u00e0 e - in seguito alla maturazione di una sempre pi\u00f9 marcata insoddisfazione nei confronti della vita e della religione ebraica e di un interesse crescente per altre idee filosofiche e scientifiche - la scuola di latino di Franciscus Van den Enden, a partire dal 1654.\nNel 1656 ruppe con l'ortodossia ebraica e venne espulso con un \"\u1e25erem\" (scomunica) dalla comunit\u00e0 di Amsterdam. \u2013 all'et\u00e0 di 29 anni e dopo questa drammatica esperienza, Spinoza pubblic\u00f2 i \"Principi della filosofia di Cartesio\", con l'appendice \"Pensieri Metafisici\", opera che gli diede fama di esegeta della filosofia cartesiana. In questo periodo (1661), si era gi\u00e0 formata intorno a lui una cerchia di amici e discepoli, con i quali intratteneva un nutrito scambio epistolare, fonte preziosa sull'andamento della sua riflessione. Inizi\u00f2 la scrittura dell\"Etica\" nel 1661 a Rijnsburg, per poi tentare di pubblicarla una prima volta nel 1664, con il titolo di \"Methodus inveniendi argumenta redacta ordine et tenore geometrico\". La scelta di adottare il metodo geometrico corrispondeva all'intenzione di rendere immediatamente evidente il carattere di verit\u00e0, dimostrabile ed eterna, che aveva la sua filosofia. In realt\u00e0, l'opera vide la luce solo dopo la sua morte, nella raccolta delle \"Opera Posthuma\" (1677), voluta e messa a punto dai suoi discepoli a pochi mesi dalla sua scomparsa, che comprende anche il \"Trattato sull'emendazione dell'intelletto\", il \"Trattato teologico-politico\", l\"Epistolario\" e una grammatica ebraica, il \"Compendium grammatices linguae hebraeae\".\nL'influenza di Leone Ebreo e di Maimonide nelle sue opere \u00e8 evidente. Alcuni critici contemporanei (ad es. Wachter, \"Der Spinozismus im Judenthum\") hanno affermato di rilevare l'influenza della Qabbalah, mentre altri (ad es. Gottfried Leibniz) considerano lo spinozismo come una rinascita dell'averroismo, un metodo talmudico di riferirsi al razionalismo maimonideo. Nei secoli successivi alla sua morte, gli studiosi hanno riesaminato le opere di Spinoza e riscontrato in loro un corpo di lavoro e di pensiero che non \u00e8 estraneo ad alcuni flussi contemporanei dell'Ebraismo. Per esempio, mentre Spinoza fu accusato di panteismo, filosofi moderni sono d'accordo nell'affermare che la sua opera sostiene il panenteismo, una visione contemporanea valida facilmente compresa nell'ebraismo moderno (si veda per esempio lo Chassidismo).\nTzvi Hirsch ben Yaakov Ashkenazi.\nRabbi Tzvi Hirsch ben Yaakov Ashkenazi (Moravia, 1656-1718, Leopoli) fu allievo di suo padre, ma soprattutto anche uno studente di suo nonno Rabbi Elijah Ba'al Shem di Chelm. Noto come il \"Chacham Tzvi\" per i suoi responsa dallo stesso titolo, serv\u00ec per un periodo quale rabbino di Amsterdam. Fu uno strenuo oppositore dei seguaci del \"falso messia\" Sabbatai Zevi, ma ebbe una carriera irregolare a causa del suo carattere indipendente. Visit\u00f2 molti paesi, tra cui l'Inghilterra, dove esercit\u00f2 molta influenza. I suoi responsa sono tenuti in grande considerazione. Fu il nipote di Ephraim ha-Kohen, (autore di \"Sha\u02bfar Efrayim\") che a sua volta fu il genero di un nipote di Elijah Ba\u02c1al Shem di Che\u0142m.&lt;\nJacob Emden.\nRabbi Jacob Emden (Altona, 1697-1776) fu allievo di suo padre, Rabbi Tzvi Hirsch ben Yaakov Ashkenazi, rabbino di Amsterdam. Emden, notevole talmudista, fu anch'egli un forte oppositore dei sabbatiani (cabalisti messianici, seguaci di Sabbatai Zevi). Sebbene anti-maimonideo, Emden \u00e8 rinomato per il suo esame critico dello Zohar, concludendo che molte sue parti erano contraffatte.\nQabbalah e filosofia.\nLa Cabala continu\u00f2 ad essere centrale nell'ebraismo haredi, che generalmente rifiutava la filosofia, sebbene la corrente Chabad del Chassidismo dimostrasse un approccio pi\u00f9 positivo verso tale disciplina. Contemporaneamente, il pensiero ebraico non ortodosso del tardo XX secolo conobbe una rinato interesse nella Qabbalah (Cabala ebraica). Nell'ambito degli studi accademici, Gershom Scholem inizi\u00f2 un'indagine critica del misticismo ebraico, mentre le correnti non ortodosse, il Rinnovamento giudaico e il Neochassidismo, spiritualizzarono il culto. Molti filosofi non la reputano una forma di filosofia, poich\u00e9 la Qabbalah \u00e8 una raccolta di metodi esoterici per l'interpretazione testuale. Il misticismo \u00e8 generalmente interpretato come un'alternativa alla filosofia, non una sua variante.\nTra i critici moderni della Qabbalah si annovera Yi\u1e25yah Qafi\u1e25 (1850\u20131931), che scrisse un libro intitolato \"Milhamoth ha-Shem\" (\"Guerre del Nome\") contro ci\u00f2 che egli considerava il falso insegnamento dello Zohar e la Cabala falsa di Isaac Luria. \u00c8 considerato il precursore dei Dor Daim. Il filosofo e scienziato Yeshayahu Leibowitz condivise pubblicamente le opinioni espresse da Rabbi Yi\u1e25yah Qafi\u1e25 nella sua opera \"Milhhamoth ha-Shem\" e ci si bas\u00f2 nel comporre i suoi numerosi scritti.\nFilosofia ebraica dei secoli XVIII e XIX.\nNel XVIII secolo inizi\u00f2 una nuova era col pensiero di Moses Mendelssohn. Mendelssohn \u00e8 stato descritto come il \"'Terzo Mos\u00e8', col quale inizia una nuova era dell'Ebraismo\", cos\u00ec come nuove ere iniziarono con Mos\u00e8 il profeta e con Mos\u00e8 Maimonide. Mendelssohn fu un filosofo ebreo tedesco le cui idee influenzarono la rinascita degli ebrei europei, la Haskalah (l'Illuminismo ebraico). \u00c8 stato indicato come il padre dell'Ebraismo riformato, anche se i portavoce della riforma sono stati \"restii ad affermarlo come loro padre spirituale\". Mendelssohn venne ad essere considerato come una figura culturale fondamentale del suo tempo sia da parte dei tedeschi che degli ebrei. Il suo libro pi\u00f9 significativo fu \"Jerusalem oder \u00fcber religi\u00f6se Macht und Judenthum\" (\"Gerusalemme\"), pubblicato per la prima volta nel 1783.\nInsieme a Mendelssohn, altri filosofi ebrei importanti del XVIII secolo includono:\nTra quelli del XIX secolo si annoverano:\nAtteggiamenti tradizionalisti sulla filosofia.\nI tradizionalisti Haredi che emersero nella reazione alla \"Haskalah\" (Illuminismo ebraico) consideravano difficile la fusione tra religione e filosofia, perch\u00e9 i filosofi classici nelle loro indagini iniziavano senza precondizioni per arrivare alle proprie conclusioni filosofiche, mentre gli osservanti religiosi classici avevano un set di principi religiosi di fede in cui dovevano credere. La maggior parte degli haredim sostenevano che non si pu\u00f2 essere contemporaneamente un filosofo e un vero seguace di una religione rivelata. In questa prospettiva, tutti i tentativi di sintesi alla fine falliscono. Rabbi Nachman di Breslov, per esempio, reputava tutta la filosofia come falsa ed eretica. In questo egli rappresenta una linea di pensiero chassidico con particolare enfasi creativa sulle emozioni.\nAltri esponenti dello Chassidismo hanno avuto un atteggiamento pi\u00f9 positivo verso la filosofia. Nel scritti Chabad di Schneur Zalman di Liadi, lo \"Chassidut\" \u00e8 visto come in grado di unire tutte le parti del pensiero originatosi dalla Torah, dalle scuole di filosofia al misticismo, scoprendo l'Essenza divina illuminante che permea e trascende tutti gli approcci. Interpretando il versetto di Giobbe, \"dalla mia carne vedo HaShem\", Shneur Zalman spiega il significato interiore, o \"anima\", della tradizione mistica ebraica in forma intellettuale, mediante analogie tratte dal contesto umano. Come esposto e perseguito dalle successive guide spirituali di Chabad, ci\u00f2 ha permesso alla mente umana di afferrare i concetti di religiosit\u00e0 e quindi consentire al cuore di percepire l'amore e timore di Hashem, sottolineato da tutti i fondatori dello Chassidismo, in un percorso interiore. Questo sviluppo, livello culminante della tradizione mistica ebraica, unisce in tal modo filosofia e misticismo, esprimendo il trascendente in termini umani.\nFilosofia ebraica moderna.\nUna delle maggiori tendenze della filosofia ebraica moderna fu il tentativo di sviluppare una teoria del Ebraismo attraverso l'esistenzialismo. Uno dei protagonisti in questo campo fu Franz Rosenzweig. Nella preparazione della sua tesi di laurea sul filosofo tedesco del XIX secolo Georg Wilhelm Friedrich Hegel, Rosenzweig attacc\u00f2 l'idealismo di Hegel in favore di un approccio esistenzialista. Rosenzweig consider\u00f2 a lungo la conversione al cristianesimo, ma nel 1913 si diede alla filosofia ebraica. Egli divenne un filosofo e allievo di Hermann Cohen. L'opera prima di Rozenzweig, la \"Stella della Redenzione\", mostra la sua nuova filosofia, in cui ritrae le relazioni tra Dio, l'umanit\u00e0 e il mondo nel modo in cui essi sono connessi dalla Creazione, la Rivelazione e la Redenzione. I successivi pensatori ebrei includono i Rabbini conservativi Neil Gillman e Elliot N. Dorff.\nLa forma di filosofia maggiormente polemica che si svilupp\u00f2 all'inizio del XX secolo \u00e8 forse il naturalismo religioso del Rabbino Mordecai Kaplan. La sua teologia era una variante della filosofia di John Dewey. Il naturalismo di Dewey combinava le convinzioni atee con una terminologia religiosa per creare una filosofia religiosamente accettabile per coloro che avevano perso la loro fede nella religione tradizionale. Seguendo i pensatori classici ebrei medievali, Kaplan afferm\u00f2 che Dio non \u00e8 personale, e che tutte le descrizioni antropomorfiche di Dio sono, al massimo, metafore imperfette. La teologia di Kaplan prosegu\u00ec dichiarando che Dio \u00e8 la somma di tutti i processi naturali che permettono all'uomo di diventare auto-realizzato. Kaplan scrisse che \u201ccredere in Dio significa prendere per vero che il destino dell'uomo \u00e8 innalzarsi dallo stato selvaggio ed eliminare tutte le forme di violenza e di sfruttamento dalla societ\u00e0 umana\u201d.\nUna delle tendenze pi\u00f9 recenti \u00e8 stata una riformulazione della teologia ebraica attraverso la lente della filosofia dell'azione, e pi\u00f9 specificatamente della teologia dell'azione. La filosofia dell'azione suggerisce che gli elementi fondamentali dell'universo sono occasioni di esperienza. Secondo questa nozione, ci\u00f2 che le persone comuni ritengono concreti oggetti sono in realt\u00e0 successioni di queste occasioni di esperienza. Le occasioni di esperienza possono essere organizzate in gruppi; qualcosa di complesso come un essere umano \u00e8 perci\u00f2 un gruppo di molte occasioni di esperienza pi\u00f9 piccole. In questo tipo di visione, tutto nell'universo \u00e8 caratterizzato dall'esperienza (che non deve essere confusa con la coscienza); non esiste dualismo mente-corpo in questo sistema, perch\u00e9 la \u201cmente\u201d \u00e8 visto semplicemente come un tipo di esperienza molto sviluppata.\nInerente a questa visione del mondo \u00e8 la nozione che tutte le esperienze sono influenzate da esperienze anteriori, e influenzeranno tutte le esperienze future. Questo processo di influenza non \u00e8 mai deterministica; un'occasione di esperienza consiste in un processo di comprensione di altre esperienze, e poi una reazione a ci\u00f2. \u00c8 questa l'azione della filosofia dell'azione. La filosofia dell'azione d\u00e0 a Dio un posto speciale nell'universo delle occasioni di esperienza. Dio racchiude tutte le altre occasioni di esperienza ma al tempo stesso le trascende; perci\u00f2 la filosofia d'azione \u00e8 una forma di panteismo\nLe idee originali della teologia dell'azione furono sviluppate da Charles Hartshorne (1897-2000), e influenzarono un numero di teologi ebraici, incluso il filosofo inglese Samuel Alexander (1859-1938) e i Rabbini Max Kaddushin, Milton Steinberg e Levi A. Olan, Harry Slominsky e un po' pi\u00f9 in basso, Abraham Joshua Heschel. Oggi alcuni rabbini che sostengono la teologia dell'azione o una teologia simile includono i Rabbini William E. Kaufman, Harold Kushner, Anton Laytner, Nahum Ward, Donald B. Rossoff e Gilbert S. Rosenthal.\nForse il cambiamento pi\u00f9 inaspettato nel pensiero religioso ebraico alla fine del XX secolo fu la rinascita di interesse nella Qabbalah. Molti filosofi non la considerano una forma di filosofia, poich\u00e9 la Qabbalah \u00e8 una forma di Misticismo. Il Misticismo in generale viene solitamente compreso come un'alternativa alla filosofia, e non una sua variante.\nLa teologia dell'Olocausto.\nL'ebraismo, insieme alle altre due religioni abramitiche, ha tradizionalmente insegnato che Dio \u00e8 onnipotente, onnisciente e onnipresente. Tuttavia, queste affermazioni sono in stridente contrasto con la presenza del male nel mondo. Forse la domanda pi\u00f9 difficile con cui si sono confrontati i monoteismi \u00e8 come si possa conciliare l'esistenza di Dio con l'esistenza del male.\nQuesto \u00e8 il problema del male. Tutte le fedi monoteiste nel corso della storia hanno proposto molte risposte. Comunque, alla luce della grandezza del male visto nell'Olocausto, molte persone hanno riesaminato le visioni classiche a questo proposito.\n\"Come pu\u00f2 l'essere umano avere ancora un qualsiasi tipo di fede dopo l'Olocausto?\"\nLa domanda e le risposte ebraiche concernenti questo tema sono discusse nella voce sulla teologia dell'Olocausto.\nLo stesso argomento \u00e8 stato oggetto d'interesse anche nella teologia protestante, la quale ha prodotto, negli anni sessanta del Novecento, il movimento teologico della morte di Dio, composto soprattutto da teologi statunitensi, che risente fortemente anche del nichilismo di Friedrich Nietzsche.\nFilosofi ebrei moderni.\nI seguenti filosofi hanno avuto un impatto sostanziale sulla filosofia di Ebrei dei giorni moderni che si identifichino come tali. Essi sono scrittori che hanno trattato consapevolmente con tematiche filosofiche all'interno di una struttura ebraica.\nFilosofi di formazione ebraica.\nNel XX e XXI secolo ci sono stati molti filosofi di origine ebraica ed il cui ebraismo ha in qualche modo il rispettivo approccio di ricerca, ma che non si sono focalizzati su questioni specificamente ebraiche. Tra questi si annoverano i seguenti:"}
{"id": "109653", "revid": "219110", "url": "https://it.wikipedia.org/wiki?curid=109653", "title": "Intel PRO/Wireless 2100", "text": "L'Intel PRO/Wireless 2100 \u00e8 il modulo wireless che ha equipaggiato la prima piattaforma mobile Intel Centrino conosciuta con il nome in codice Carmel (hardware). Era abbinata al primo Pentium M Banias e al chipset i855 PM/GM.\nTale dispositivo era rispondente agli standard 802.11a/b (ovviamente in osservanza alle normative vigenti nello stato in cui il notebook fu commercializzato) e presentava le pi\u00f9 avanzate e diffuse tecnologie in ambito di sicurezza, ovvero Wired Equivalent Privacy (WEP) e Temporal Key Integrity Protocol (TKIP), anche se era gi\u00e0 prevista la predisposizione per le tecnologie Wi-Fi Protected Access (WPA) e CKIP non ancora supportate).\nCome per gli altri componenti della piattaforma Centrino, anche per quanto riguarda il modulo wireless, Intel ha posto molta attenzione alle problematiche relative al risparmio energetico; i moduli Wi-fi sono ben poco parsimoniosi in termini di alimentazione e costituiscono un'importante voce del bilancio energetico del notebook.\nA questo fine, con un approccio che ricorda nel suo funzionamento quello della tecnologia SpeedStep integrata nei processori mobile, Intel ha introdotto il Power Saving Protocol (PSP) che grazie a 5 differenti step consente di trovare il giusto equilibrio tra performance e autonomia.\nI dispositivi wireless consumano energia sia quando trasferiscono dati, sia quando sono in stand-by, poich\u00e9 sono alla costante ricerca del segnale proveniente dall'Access point. L'Intel Intelligent Scanning Technology introdotta con Centrino consente di ottimizzare anche questa fase di funzionamento, portando quindi un notevole beneficio all'autonomia del dispositivo."}
{"id": "109655", "revid": "9", "url": "https://it.wikipedia.org/wiki?curid=109655", "title": "Antisemita", "text": ""}
{"id": "109656", "revid": "767487", "url": "https://it.wikipedia.org/wiki?curid=109656", "title": "Barco reale", "text": "Il Barco reale o Barco reale mediceo era una riserva di caccia istituita ufficialmente dal granduca Ferdinando II de' Medici il 17 maggio 1626, nell'area del Montalbano, in Toscana.\nEtimologia.\nLa voce \"barco\" \u00e8 di area italiana settentrionale (pavese \"barc\", bresciano \"b\u00e0rech\", reggiano \"b\u00e0reg\", antico vicentino \"barco\", milanese \"barc\") ma anche calabrese (\"barcu\", forse un prestito). Il significato \u00e8 quello di \"recinto, parco per il bestiame\". L'etimo \u00e8 il latino *\"barricus\" (forse un relitto mediterraneo da *\"barra\", \"confine\" cfr. basco \"marra\") che nella \"Lex Ripuaria\" (VIII sec.) appare in una forma germanizzata *\"parricus\". Da questo deriva l'italiano \"parco\" e il tedesco \"Pferch\".\nStoria e caratteristiche.\nLa realizzazione del Barco reale fu dettata dalla necessit\u00e0 di disporre di un'area che salvaguardasse la selvaggina e che fosse sempre disponibile per le battute di caccia organizzate dai Medici. La tenuta si estendeva per pi\u00f9 di 4000 ettari localizzati sul crinale del Montalbano ed aveva come punto di riferimento la Villa Medicea di Artimino che, pur essendo fuori dalla bandita, ne risultava praticamente circondata. Il Barco trova infatti il suo presupposto nella realizzazione della Villa di Artimino su progetto di Buontalenti, come centro delle attivit\u00e0 venatorie che saranno la passione di molti tra i sovrani di casa Medici.\nIl Barco racchiudeva, in grande misura, territori boscati che ospitavano un vasto numero di uccelli, lepri, cinghiali, cervi, daini bianchi e perfino orsi.\nCustodivano la zona delle guardie chiamate \"birri\" e pene severe erano previste per chi si intrufolava al suo interno per cacciare di frodo. Anche boschi e arbusti erano rigidamente protetti: il barco era diviso in dieci zone e in ciascuna di esse, ogni dieci anni, si operava il taglio del bosco per vendere la legna.\nNel 1716 il granduca Cosimo III stabil\u00ec una serie di norme molto restrittive per la produzione dei vini all'interno della bandita. Fu il primo esempio di Denominazione di Origine Controllata che la storia ricordi, anticipando addirittura di un secolo la Appellation d'origine contr\u00f4l\u00e9e francese. Al giorno d'oggi questo vino esiste ancora (fa parte della famiglia dei Carmignano ed \u00e8 appunto denominato \"Barco Reale\").\nCon il passare del tempo e la fine della dinastia Medici il commercio del legname e le battute di caccia subirono un forte declino. Per il barco cominci\u00f2 un periodo di decadenza culminato nel 1772, quando il granduca Pietro Leopoldo di Lorena decise la \"sbandita\", la destituzione della riserva e la destinazione dell'area a nuovi utilizzi.\nIl Barco era circondato da un alto muro per la lunghezza di circa 50\u00a0km. Oggi ne restano una trentina, in diverso stato di conservazione, ma \u00e8 comunque possibile ricostruirne l'intero percorso. Ogni strada che interrompesse il muro era chiusa con cancelli. La recinzione nata per custodire la selvaggina e separare le aree agricole circostanti, necessitava di un imponente servizio di sorveglianza a tutte le sue porte e misure molto rigide per impedire il bracconaggio. Alcuni punti di accesso sono ancora visibili, mentre i cancelli originali sono andati tutti perduti.\nAnche i numerosi corsi d'acqua erano interrotti da cancellate per impedire agli animali di uscire dalla riserva.\nAltri barchi.\nPochissimo distante dal Barco propriamente detto e dalla villa di Artimino, nei pressi di Poggio alla Malva, sul versante occidentale del Montalbano, verso l'Arno, sorgeva un'altra piccola riserva chiamata Barchetto della Pineta. Si tratta di un'area anch'essa circondata da un muro di circa 2 miglia accessibile attraverso una porta monumentale ancora conservata e costruita una settantina d'anni prima del Barco vero e proprio. Al suo interno si trovavano molti animali rari.\nL'antico complesso della Pineta, comprende un importante complesso di edifici con tracce di torri medievali.\nUn altro piccolo bargo, anch'esso recintato e dedicato alla caccia, ma di limitatissima estensione, si trovava nei pressi della Villa di Poggio a Caiano sul colle di Bonistallo \u00e8 anteriore e risale al XVI secolo, ai tempi di Cosimo I. Conosciuto come Bargo mediceo di Bonistallo, viene spesso confuso, anche in pubblicazioni importanti, con il grande Barco reale del Montalbano con cui non \u00e8 in relazione se non per stessa la funzione venatoria."}
{"id": "109662", "revid": "10873", "url": "https://it.wikipedia.org/wiki?curid=109662", "title": "Intel 855", "text": ""}
{"id": "109664", "revid": "15756", "url": "https://it.wikipedia.org/wiki?curid=109664", "title": "Marco Giunio Bruto", "text": "Biografia.\nFamiglia e studi.\nMarco Giunio Bruto nacque nell'85 a.C.\u00a0o forse nel 78-79 a.C.\u00a0da Servilia, figlia di Quinto Servilio Cepione e nipote di Marco Livio Druso, e da Marco Giunio Bruto, tribuno della plebe dell'83 a.C., \"popularis\" e seguace del partito mariano. Nel 77 a.C. il padre Marco Bruto aveva partecipato alla sollevazione democratica del console dell'anno precedente M. Emilio Lepido contro il Senato oligarchico che era stata sanguinosamente repressa da Quinto Lutazio Catulo e da Gneo Pompeo. Quest'ultimo assedi\u00f2 a Modena Marco Bruto e lo costrinse alla resa; subito dopo lo fece sommariamente uccidere.\nSua madre Servilia era una donna molto affascinante e politicamente potente, la cui relazione con Gaio Giulio Cesare, nota a tutti, fu per quest'ultimo la pi\u00f9 importante fra le sue molte relazioni sentimentali, e poich\u00e9 essa era molto antica, a dire di Plutarco, Cesare aveva qualche motivo di credere che Bruto fosse suo figlio.\nGrande peso sulla formazione del giovane Bruto ebbe suo zio Marco Porcio Catone, fratello uterino di Servilia, avversario politico di Cesare e personalit\u00e0 di spicco del partito conservatore, noto per i suoi costumi morigerati e irreprensibili e per l'attaccamento ai valori tradizionali. Di lui infatti Bruto volle farsi \"imitatore\".\nTra gli antenati del giovane poi, tanto da parte di madre quanto da parte di padre, figuravano due illustri e mitici tirannicidi, Lucio Giunio Bruto, fondatore della repubblica, e Servilio Ahala.\nRisposatasi con il console del 62 a.C. Decimo Giunio Silano, Servilia aveva poi avuto altre tre figlie. Delle sorelle minori di Bruto, Giunia Prima spos\u00f2 M. Emilio Lepido, futuro triumviro e figlio del Lepido in rivolta con Bruto padre nel 77, Giunia Seconda fu moglie di P. Servilio Isaurico - che sar\u00e0 in seguito fra i leader dell'ala anti-antoniana del partito cesariano - e Giunia Terzia, detta Tertulla, spos\u00f2 Cassio Longino.\nProbabilmente intorno ai vent'anni, Bruto, assai verosimilmente per rientrare in possesso dei diritti di \"civis\", si fece adottare da uno zio materno, altrimenti ignoto, Quinto Servilio Cepione, e divenne ufficialmente Quinto Servilio Cepione Bruto.\nIl giovane Bruto studi\u00f2 con grande zelo la filosofia, perfezionando la sua formazione - com'era costume dei giovani \"nobiles\" dell'epoca - in Grecia, e fra le scuole filosofiche ader\u00ec all'Accademia di Antioco di Ascalona; grande influenza su di lui ebbe anche lo stoicismo dello zio Catone Uticense. Fu inoltre studioso ed epitomatore di storia\u00a0e appassionato di poesia\u00a0e arte.\nScrisse tre trattati di argomento morale, per noi perduti, ma piuttosto apprezzati nell'antichit\u00e0: \"Sulla virt\u00f9\", \"Sulla pazienza\" e \"Sui doveri\".\nBruto fu poco stimato dai posteri per le sue qualit\u00e0 oratorie e, bench\u00e9 Cicerone gli dedicasse un'opera, il \"Brutus\", in cui esalt\u00f2 le sue promettenti qualit\u00e0 in fatto di retorica, tuttavia lo riteneva in realt\u00e0 un oratore poco ardente, \"statico\" e \"sconclusionato\". Bruto, insieme a Cicerone, fu infatti coinvolto in una \"querelle\", che vide giovani oratori, che si definivano neoatticisti e che ricercavano la semplicit\u00e0 dell'eloquio, opporsi alla vecchia moda asiana, che prediligeva invece un parlare ridondante ed enfatico. Bersaglio polemico di questi giovani era per\u00f2 anche il grande oratore Cicerone, ritenuto arbitrariamente un rappresentante dello stile asiano, e che fu da Bruto definito \"fiacco e smidollato\".\nAttivit\u00e0 politica e finanziaria.\nIn seguito al primo triumvirato (60 a.C.), Catone venne allontanato da Roma con un incarico onorifico, l'annessione di Cipro (58 a.C.), e volle al suo seguito Bruto, cui affid\u00f2 il compito di amministrare le propriet\u00e0 del re dell'isola per conto del Senato, incarico che il giovane svolse con grande elogio di suo zio. Nel 54 a.C. Bruto fu poi triumviro monetale e, in quanto tale, fece emettere monete rappresentanti i suoi antenati tirannicidi, Lucio Bruto e Servilio Ahala, e la \"Libertas\", ribadendo cos\u00ec le sue posizioni politiche repubblicane. E in tal senso si schier\u00f2 anche con un pubblico discorso contro la deriva autocratica di Pompeo, che egli odiava - come si \u00e8 visto - per motivi personali. Tuttavia negli stessi anni spos\u00f2 Claudia, figlia del console Appio Claudio Pulcro, uno degli uomini di punta del partito pompeiano e suocero del maggiore dei figli di Pompeo. Nel 53 Bruto divenne questore al seguito di Claudio, governatore della provincia di Cilicia (che comprendeva ora anche Cipro), il cui malgoverno e la cui corruzione gli procurarono, al rientro a Roma, un'accusa per \"peculatus\" e \"maiestas\".\nBruto, al seguito di suo suocero, si diede a prestare soldi a usura, per mezzo di prestanome, ad Ariobarzane, re di Cappadocia, che era per\u00f2 sull'orlo della bancarotta, e ai provinciali dell'isola di Salamina all'altissimo tasso d'interesse annuo del 48%, uno dei pi\u00f9 alti dell'epoca e in aperta violazione alle leggi romane. La cosa dest\u00f2 particolare sconcerto in Cicerone, che subentr\u00f2 a Claudio quale nuovo governatore della Cilicia. Cicerone dovette infatti constatare con amarezza come le azioni degli uomini di Bruto, armati di squadroni di cavalleria da Claudio, avevano portato quasi alla rovina la comunit\u00e0 di Salamina e perpetuato vessazioni che avevano provocato la morte per fame di cinque senatori dell'isola durante un assedio. Tornato a Roma, intanto, Bruto aveva fatto parte del collegio di difesa di Claudio, insieme all'insigne oratore Ortensio Ortalo e al suo nemico di sempre Pompeo, ottenendo l'assoluzione dell'imputato (51 a.C.).\nLa guerra civile e il dominio di Cesare.\nAllo scoppio della guerra civile tra Cesare e Pompeo (49 a.C.), Bruto, non senza remore e destando grande sorpresa, a causa della notoriet\u00e0 della sua avversione per Pompeo, si un\u00ec al campo di quest'ultimo come legato del nuovo proconsole di Cilicia Publio Sestio. Bench\u00e9 dimostrasse grande dedizione alla causa repubblicana, tuttavia, all'indomani della disfatta di Farsalo, fu fra i primi a lasciare il campo per correre a chiedere il perdono di Cesare, il quale non tard\u00f2 a concederglielo - in cambio di informazioni sui movimenti di Pompeo. Infatti, pare che, gi\u00e0 prima della battaglia, Cesare avesse dato ordine ai suoi ufficiali affinch\u00e9 non fosse fatta violenza alcuna a Bruto. Bruto cos\u00ec lasci\u00f2 nella notte l'accampamento repubblicano, abbandonando tanto Pompeo, in fuga verso l'Egitto, dove mor\u00ec di l\u00ec a poco, quanto suo zio Catone, che continu\u00f2 invece la sua strenua resistenza al dittatore.\nNonostante la posizione politica di Bruto apparisse particolarmente ambigua - il giovane infatti continuava a dichiararsi fermamente repubblicano - in un momento in cui Cesare aveva preso il potere a Roma, Cesare, nutrendo per lui una smaccata simpatia, gli concesse l'amnistia e, poich\u00e9 cercava di attrarlo alla propria parte, una certa libert\u00e0 d'azione, assegnandogli importanti incarichi di governo che diedero una netta accelerata alla sua carriera.\nNel 47 il giovane fu nominato per l'anno successivo governatore della Gallia Cisalpina, provincia di grande importanza strategica e che Cesare gli affid\u00f2 mentre, lontano da Roma, combatteva le ultime resistenze repubblicane concentratesi in Nordafrica. Bruto govern\u00f2 questa provincia con grande senso di giustizia, rappresentando per gli abitanti del luogo sollievo dalle sventure causate dalla corruzione e dall'avidit\u00e0 dei precedenti governatori e tale fu la popolarit\u00e0 di cui godette che le popolazioni del luogo eressero in suo onore una statua a Milano, la quale sopravviveva ancora molti anni dopo la morte di Bruto in piena et\u00e0 augustea.\nDel buon governo di Bruto fu particolarmente soddisfatto anche Cesare, che nel 44 lo nomin\u00f2 \"praefectus urbi\", terza carica dello stato repubblicano, preferendolo sfacciatamente a suo cognato Cassio - anch'egli repubblicano passato a Cesare dopo essere stato sconfitto - nonostante fosse superiore a Bruto per et\u00e0 ed esperienza militare. nel 44 Cesare gli offr\u00ec il consolato.\nDa parte sua, l'altro influente \"leader \"politico conservatore, Cicerone, bench\u00e9 esiliato dalla politica in seguito alla vittoria di Cesare, cerc\u00f2 di sottrarre Bruto all'influenza di Cesare e, attraverso sei opere di carattere retorico e filosofico, il \"Brutus\", i \"Paradoxa Stoicorum\", l'\"Orator\", il \"De finibus bonorum et malorum\", le \"Tusculanae disputationes\" e il \"De natura deorum\", tutte dedicate a Bruto e pubblicate negli anni della dittatura di Cesare, present\u00f2 all'opinione pubblica il giovane Bruto, che aveva fatto carriera grazie al favore di Cesare, come un uomo virtuoso, di ardenti sentimenti repubblicani e suo discepolo e amico, ribadendo inoltre le sue illustri discendenze da Lucio Bruto e dall'altro \"leader\" repubblicano Catone.\nIntanto, con la sconfitta dei repubblicani in Nordafrica (febbraio 46) per opera di Cesare e la tragica morte di Catone, che prefer\u00ec suicidarsi piuttosto che consegnarsi al dittatore, in Bruto si produceva una crisi profonda ed egli esort\u00f2 Cicerone a scrivere un elogio funebre in memoria di suo zio, scrivendone poi un altro di suo pugno, cosa che suscit\u00f2 la reazione di parte cesariana e di Cesare stesso, che rispose con un suo \"Anticatone.\" Nel 45, poi, Bruto divorzi\u00f2 da Claudia per sposare sua cugina Porcia, figlia di Catone.\nIl Cesaricidio.\nMentre il potere di Cesare si faceva sempre pi\u00f9 autoritario, scomparivano le speranze condivise da molti, a cominciare da Bruto, che lo Stato repubblicano sarebbe presto stato restaurato dallo stesso Cesare. Una vasta congiura, partita da un ristretto gruppo guidato da Cassio Longino, si era cos\u00ec allargata fino a comprendere sessanta elementi, coprendo trasversalmente il Senato, dall'ala ultra-conservatrice di matrice catoniana fino a cesariani moderati che non avevano accettato la svolta autocratica del loro capo-parte. Troppo compromesso con il potere di Cesare, Bruto era stato inizialmente tenuto fuori dalla congiura, ma il suo nome fu richiesto da quanti, indecisi se aderire alla congiura, reclamavano una figura che garantisse la giustizia della loro impresa. Nei primi mesi del 44 a.C., Cassio riallacci\u00f2 i rapporti con suo cognato e Bruto, pressato da un'anonima campagna di biglietti lasciati sulla statua del suo antenato Lucio Bruto e nel suo tribunale di pretore, oltre a scritte sui muri, che lo richiamavano ai suoi doveri in quanto discendente del mitico tirannicida che cacci\u00f2 Tarquinio (\"Bruto, tu non sei Bruto!\" e altre scritte simili), si lasci\u00f2 infine cooptare nella congiura, diventandone insieme a Cassio il \"leader\". Gi\u00e0 in passato Bruto si era distinto per la sua volont\u00e0 di non essere soggetto a nessuno e in un breve scritto, \"De dictatura Cn. Pompei\", sosteneva che si pu\u00f2 vivere onestamente anche senza che nessuno comandi e serva.\nCesare aveva preparato una grande campagna militare contro i Parti con l'intenzione di ristabilire l'egemonia romana in Asia, compromessa dal disastro di Crasso. A Roma venne messo in giro ad arte un oracolo secondo il quale il regno dei Parti avrebbe potuto essere sconfitto solo da un re; ci\u00f2 and\u00f2 ad aumentare le voci e i sospetti di aspirazioni monarchiche di Cesare. Fu allora ordita una congiura (guidata da Marco Giunio Bruto, Cassio Longino e Decimo Bruto) prima della sua partenza per l'impresa partica, programmata per la seconda met\u00e0 di marzo.\nLa data per l'attentato fu fissata al 15 marzo del 44 in occasione di una seduta plenaria del Senato e il piano si svolse con successo.\nCesare, colpito da ventitr\u00e9 coltellate, cadde a terra morto. Secondo Plutarco e Appiano, egli tent\u00f2 di difendersi finch\u00e9 non vide anche Bruto snudare il pugnale, prima di colpirlo all'inguine. A quel punto si tir\u00f2 la toga sul capo e si abbandon\u00f2 alla violenza dei colpi.\nSia Svetonio sia Dione Cassio riferiscono che, secondo alcuni, le sue ultime parole, rivolte a Bruto, furono \"\"Tu quoque, Brute, fili mi\"?\" (\"Anche tu, Bruto, figlio mio?\").\nNonostante il successo dell'impresa, che aveva spinto Marco Antonio, console e braccio destro di Cesare, a scappare e aveva gettato nella confusione il partito cesariano, i cesaricidi persero ore preziose nel tentativo di accattivarsi il sostegno dei cittadini con discorsi sulla libert\u00e0, mentre i senatori, terrorizzati dalla vista dell'uccisione di Cesare, erano scappati seminando il panico in citt\u00e0.\nIl corpo di Cesare, abbandonato nella Curia, veniva infine portato via da alcuni suoi schiavi. Abbattuto Cesare, i cesaricidi non si erano preoccupati di eliminare anche i suoi principali collaboratori, Marco Emilio Lepido (che nel 49 a.C. aveva fatto nominare Cesare dittatore, nel 46 a.C. era stato console e nel 44 a.C. era \"magister equitum\" ed era gi\u00e0 destinato a divenire governatore della Gallia Narbonese e della Spagna Citeriore) e il collega di consolato di Cesare per il 44 a.C., Marco Antonio, uno dei pi\u00f9 fidati luogotenenti. Dopo il primo sbandamento, questi ultimi cominciarono a riorganizzarsi, mentre i cesaricidi dimostrarono la totale mancanza di un programma che andasse al di l\u00e0 dell'assassinio di Cesare e di una generica proclamazione di aver restaurato la libert\u00e0 repubblicana da lui minacciata. I congiurati trovarono a Roma un'accoglienza cos\u00ec fredda che preferirono ritirarsi sul Campidoglio per decidere il da farsi.\nVista l'inazione dei congiurati, il partito cesariano si riorganizz\u00f2 velocemente sotto la \"leadership\" di Marco Antonio, la cui vita, durante l'attentato, era stata risparmiata per decisione dello stesso Bruto.\nIn quanto console e pi\u00f9 alta carica dello Stato, Antonio si ritrov\u00f2 cos\u00ec a capo del governo e i congiurati, campioni della legalit\u00e0 e rispettosi delle istituzioni tradizionali, finirono per rimettersi alla sua autorit\u00e0. Due giorni dopo Antonio, in qualit\u00e0 di console, convoc\u00f2 una riunione del Senato nel corso della quale si avvi\u00f2 una politica di compromesso che assicur\u00f2 la pace alla citt\u00e0: ai congiurati - assenti - si decise, su proposta di Cicerone, di concedere l'amnistia per l'assassinio di Cesare, mentre gli atti del dittatore venivano ratificati, conservando di fatto immutata la situazione e le cariche distribuite da Cesare. Limitati sempre pi\u00f9 nel loro potere d'azione, i congiurati - in seguito al parere decisivo di Bruto - cedettero inoltre alla proposta di Antonio di tributare pubblici e solenni funerali per Cesare. Cos\u00ec, il 20 marzo, il cadavere del dittatore, molto amato dal popolo, e martoriato dalle coltellate fu esposto alla vista dei cittadini. Fu data inoltre lettura del suo testamento, dove alcuni fra i congiurati erano nominati come eredi secondi o possibili tutori del figlio adottivo Ottavio, mentre al popolo lasciava, per pubblico uso, i giardini vicino al Tevere e 300 sesterzi a testa. Infine Antonio, pronunciando il suo elogio funebre, scosse vivamente l'emotivit\u00e0 della folla e mostrando la toga insanguinata e trafitta dalle pugnalate, il dolore e l'indignazione del popolo si trasformarono rapidamente in rabbia. Ne segu\u00ec una violenta sommossa popolare durante la quale il corpo di Cesare fu cremato in un colossale rogo allestito in modo improvvisato sul luogo stesso e con il tributo di onori divini al defunto, mentre i cesaricidi erano costretti a rifugiarsi in tutta fretta nelle proprie case, assaltate poco dopo dalla folla.\nAppena ebbe termine il rito funebre, la plebe si diresse, con le torce, verso la casa di Bruto e di Cassio; respinta a fatica si imbatt\u00e9 in Elvio Cinna e scambiandolo, per un equivoco di nome, con Cornelio, quello che il giorno prima aveva pronunciato una violenta requisitoria contro Cesare, lo uccise e la sua testa, conficcata su una lancia, fu portata in giro.\nL'esilio.\nPer la loro sicurezza, Marco Antonio esort\u00f2 Bruto e Cassio a lasciare la citt\u00e0 ed essi, essendosi ritrovati isolati, privi del sostegno sia della plebe urbana, sia di un senato filo-cesariano, sia dei soldati e dei veterani, ad aprile lasciarono l'Urbe. Assecondando poi le richieste di Antonio, i due congiurati, per preservare la pace, sciolsero le bande di partigiani repubblicani che si erano riunite intorno a loro, mentre invece Antonio, per parte sua, di l\u00ec a poco, fece ritorno a Roma dalla Campania con una nutrita scorta di veterani. Nel frattempo, gli altri congiurati Decimo Bruto e Trebonio partirono in quegli stessi mesi per le provincie assegnate loro da Cesare, la Gallia Cisalpina e l'Asia.\nA maggio fece il suo ingresso a Roma il giovane Ottaviano, erede di Cesare, mentre il 1\u00ba giugno Antonio faceva approvare una legge che sottrasse a Decimo Bruto il governo della Gallia, conferito ora allo stesso Antonio. Il 5 giugno poi, nel tentativo di allontanare Bruto e Cassio con un incarico onorifico, veniva loro offerto il compito di acquistare grano dalla Sicilia e dall'Asia. La proposta suscit\u00f2 l'ira furiosa di Cassio, mentre Bruto, indeciso sul da farsi, continu\u00f2 ad attendere una qualche svolta favorevole, un accordo con Antonio e di conoscere l'andamento dei giochi Apollinari a Roma, indetti a suo nome in qualit\u00e0 di pretore. L'incrinatura nei rapporti con Antonio arriv\u00f2 infine ai primi di agosto e i due pretori, Bruto e Cassio, lanciando minacce al console Antonio, si risolsero infine a partire per le province che erano state intanto assegnate loro, Creta e Cirenaica, innocue e prive di eserciti. Cicerone, invece, fece ritorno a Roma e, dopo una latitanza di circa sei mesi, si fece rivedere in Senato dove, il 2 settembre, diede inizio alla sua battaglia contro Antonio, attraverso una serie di discorsi, le \"Filippiche\", nel corso delle quali port\u00f2 avanti un'opera di idealizzazione dell'attentato contro Cesare e sostenne politicamente l'operato di Bruto e Cassio in Oriente e di Decimo Bruto in Gallia, e inoltre del giovane Ottaviano, che, mostrando a Cicerone la sua devozione per lui e per la patria, otteneva il sostegno dell'influente senatore.\nAntonio, intanto, venuta meno la possibilit\u00e0 di mantenere un'intesa con il partito conservatore, si orient\u00f2 sempre pi\u00f9 verso una politica apertamente cesariana e, innalzando una statua a Cesare padre benemerito della patria, equiparava i cesaricidi a dei parricidi. Quando poi Antonio decise di entrare in carica come governatore della provincia della Gallia, si trov\u00f2 di fronte all'opposizione di Decimo Bruto, che aveva intanto occupato la provincia. Prima della fine dell'anno Decimo Bruto e la citt\u00e0 di Modena furono stretti d'assedio dall'esercito del console Antonio, dando cos\u00ec inizio nuovamente alla guerra civile. In quel periodo il Senato, dall'autunno del 43 all'estate del 42, si divise in tre fazioni principali: la fazione repubblicana guidata da Cicerone, quella antoniana di Caleno e quella cesariana anti-antoniana di Servilio Isaurico, cognato di Bruto e Cassio, e dei nuovi consoli Irzio e Pansa. Il complesso gioco di accordi e compromessi reciproci fra queste tre forze, sotto la guida e l'egemonia di Cicerone, diresse la politica di Roma di quei mesi, accrescendo la potenza delle personalit\u00e0 favorite da Cicerone, in particolar modo Bruto e Ottaviano.\nLe operazioni di Bruto e Cassio in Oriente.\nNel frattempo, Bruto e Cassio, ignorando i loro incarichi quali proconsoli di Creta e Cirenaica, avevano in un primo momento raggiunto Atene, dove erano stati accolti con entusiasmo e ammirazione da intellettuali e filosofi greci dalla comunit\u00e0 cittadina che gli aveva tributato decreti onorifici ed eretto in loro onore statue nell'agor\u00e0, accanto a quelle dei tirannicidi ateniesi del VI secolo Armodio e Aristogitone. Bruto trascorse il suo soggiorno ateniese seguendo lezioni di filosofia e accendendo, con la sua presenza, i sentimenti filo-repubblicani dei giovani studenti romani.\nFinalmente, nella prima met\u00e0 di febbraio, il cesaricida diede sue notizie al Senato, informando con un dispaccio di avere il controllo di tutte le terre dall'Illirico alla Macedonia alla Grecia, vale a dire tutta la zona nord-orientale dell'Impero, e mettendo al servizio del Senato le sue truppe. Giunto in Oriente, infatti, Bruto aveva requisito illegalmente truppe e contributi dalle popolazioni provinciali e dai sovrani locali ed esautorato i governatori provinciali. La durezza con cui, sia lui sia Cassio, procedettero contro le citt\u00e0 restie a collaborare - in particolare Rodi e i Licii - diede loro un'oscura fama che sopravvisse a lungo alla loro morte e arriv\u00f2 al suo apice con l'inquietante caso della citt\u00e0 licia di Xanto, dove si era concentrata la resistenza della popolazione Licia e i cui cittadini, vedendosi senza scampo, preferirono la morte piuttosto che perdere la libert\u00e0 e compirono un suicidio di massa, mentre la citt\u00e0, assediata dalle truppe di Bruto, bruciava tra le fiamme. La cosa impression\u00f2 profondamente Bruto, che cerc\u00f2 di salvare pi\u00f9 Xanti possibile, e quella vista lo indusse ad assumere una politica pi\u00f9 diplomatica con le altre citt\u00e0 licie.\nNonostante in Senato non mancassero voci di dissenso contro l'operato incostituzionale di Bruto, Cicerone, paventando la minaccia armata di Antonio e ribadendo la fama di virt\u00f9 del giovane, riusc\u00ec a ottenere dal Senato l'ufficializzazione della posizione e delle operazioni del cesaricida in Oriente e Bruto fu cos\u00ec nominato proconsole della Macedonia, dell'Illirico e dell'Acaia, con il conferimento di poteri speciali per le necessit\u00e0 della guerra, che gli davano una larga libert\u00e0 d'azione e potenza superiore a tutti i governatori e potentati di quell'area. Di l\u00ec a poco arrivarono anche notizie da Cassio, che aveva preso il controllo di Siria ed Egitto. Solo dopo la battaglia di Modena, per\u00f2, l'ala conservatrice del Senato riusc\u00ec a ottenere anche per lui un comando straordinario sulle province d'Oriente e l'incarico di muovere guerra al cesariano Dolabella, che aveva intanto giustiziato il congiurato Trebonio, governatore d'Asia. Sia Bruto sia Cassio mossero allora contro Dolabella sconfiggendolo.\nSebbene la conduzione delle operazioni militari di Bruto in Oriente si svolse all'unisono con l'attivit\u00e0 di Cicerone in Senato, vi furono motivi di tensione fra i due \"leader \"repubblicani a causa di due questioni fondamentali: l'alleanza stretta da Cicerone con Ottaviano, fortemente disapprovata da Bruto, e il trattamento riservato da Bruto a Gaio Antonio, fratello del console, che, nominato governatore della provincia di Macedonia, era stato sconfitto e fatto prigioniero da Bruto nel tentativo di raggiungerla. Nonostante gli inviti di Cicerone a non mostrare piet\u00e0 verso i nemici finch\u00e9 la guerra non fosse finita e nonostante il Senato avesse poi destituito Gaio Antonio dal suo incarico di proconsole di Macedonia, tuttavia Bruto si rifiut\u00f2 di sostituirsi al Senato e al popolo romano nel condannare un concittadino e, anzi, fece arrivare in Senato, senza informare Cicerone, due dispacci, uno suo e uno del \"proconsole\" Gaio Antonio, gettando confusione fra i senatori che, sapendo che Gaio Antonio era prigioniero di Bruto, temevano che egli non avesse un sufficiente controllo della situazione. Nonostante questo incidente in Senato e nonostante Gaio Antonio sobillasse le truppe di Bruto scatenando una rivolta e bench\u00e9 il Senato avesse intanto dichiarato Marco Antonio e i suoi seguaci nemici pubblici, Bruto continu\u00f2 a rifiutarsi di giustiziare il suo prigioniero. Il tentativo di Bruto di ricercare un ennesimo tentativo di accordo con Marco Antonio non ebbe a ogni modo seguito, ma incrin\u00f2 fortemente l'unit\u00e0 del partito repubblicano.\nNel frattempo, in primavera, l'assedio di Modena veniva risolto dall'intervento dei consoli Irzio e Pansa e di Ottaviano, che liberarono Decimo Bruto e misero in fuga Antonio. Durante la battaglia finale i consoli morirono e Ottaviano si rifiut\u00f2 di mettersi al servizio di Decimo, che non pot\u00e9 cos\u00ec inseguire tempestivamente Antonio. La situazione si capovolse rapidamente e Decimo, braccato da Antonio, fu infine ucciso. A fine maggio poi l'esercito di Antonio si un\u00ec a quello del cesariano Lepido, cognato di Bruto e Cassio e che, fino ad allora, era stato obbediente agli ordini del Senato.\nOttaviano invece, a capo delle truppe di Modena, comprese quelle dei consoli deceduti, marci\u00f2 su Roma. Le invocazioni fatte da Cicerone nei mesi precedenti a Bruto e Cassio affinch\u00e9 raggiungessero il prima possibile l'Italia, in modo da contrastare l'avanzata dei cesariani, rimasero inascoltate, cos\u00ec come le direttive del Senato di tenersi pronti a intervenire in Italia, decretando in tal modo la perdita delle posizioni repubblicane in Occidente. Il 19 agosto, con le truppe di Ottaviano fuori dalle mure di Roma, si svolsero in citt\u00e0 le elezioni consolari, che videro eletti lo stesso Ottaviano e un suo parente, Quinto Pedio, promulgatore di una legge che istitu\u00ec immediatamente un tribunale speciale per gli uccisori di Cesare: Bruto e Cassio furono condannati in contumacia. In autunno Ottaviano trov\u00f2 un accordo con Antonio e Lepido, che fu ufficializzato da un triumvirato. I tre si spartirono le cariche politiche e i territori dell'Impero e, per evitare di lasciare a Roma un'opposizione in grado di riorganizzarsi e per reperire i fondi per affrontare la guerra contro Bruto e Cassio, i triumviri stilarono una lista di proscrizioni che decret\u00f2 la morte e la requisizione dei beni di molti fra i pi\u00f9 nobili cittadini di Roma. Vittima pi\u00f9 illustre delle proscrizioni fu Cicerone, ucciso da sicari di Antonio. Numerosi nobili romani scapparono per raggiungere gli eserciti dei repubblicani, soprattutto di Bruto e Cassio, mentre in Italia si comp\u00ec una rivoluzione sociale con espropriazione delle terre dei ricchi e rimpinguamento del Senato con creature dei triumviri. Rimesse in sesto anche in questo modo le loro finanze, i triumviri poterono ora rivolgere le armi verso l'Oriente, dove i cesaricidi Bruto e Cassio si erano costituiti una solida base di potere e avevano raccolto un consistente esercito.\nLe battaglie di Filippi.\nCon l'avvento del nuovo anno Cesare fu annoverato tra gli d\u00e8i dello Stato e Ottaviano, \"Divi filius\" (\"figlio di un dio\"), si prepar\u00f2 insieme ad Antonio ad affrontare la guerra decisiva per vendicare la morte del \"padre della patria\" e debellare definitivamente l'opposizione repubblicana.\nGli ultimi tempi prima della fine furono segnati per Bruto da una serie di presagi e in special modo dalla visione o dall'incubo - a seconda delle fonti - di un'ombra (in alternativa descritto come uno spettro, un genio o un \"daimon\"). Dalla testimonianza di Plutarco si ricava che Bruto, gi\u00e0 abituato per natura ed esercizio a dormire poco, nel periodo della guerra aveva ulteriormente ridotto le ore di sonno giornaliere. Nel corso della notte, mentre era solo, gli si present\u00f2 cos\u00ec l'apparizione terribile e strana di un corpo mostruoso che dichiar\u00f2 di essere il suo demone cattivo e che si sarebbero rivisti a Filippi, al che Bruto rispose: \u00abTi vedr\u00f2\u00bb. La mattina dopo Cassio, che era seguace di Epicuro, cerc\u00f2 di rassicurarlo confortandolo sul fatto che i demoni non fossero entit\u00e0 reali e che Bruto avesse avuto quella visione perch\u00e9 troppo affaticato; lo stesso Plutarco sembra condividere in parte quest'affermazione.\nOccupate le posizioni a Filippi, Cassio in seguito allest\u00ec la strategia per la guerra, che consisteva in sostanza nel temporeggiare. Avendo infatti conquistato una netta superiorit\u00e0 geografica e strategica, i campi di Bruto e Cassio - inattaccabili e protetti da barriere naturali su tutti i fronti - detenevano il controllo tanto del mar Ionio che dell'Egeo e impedivano cos\u00ec l'arrivo di rifornimenti ai campi di Antonio e Ottaviano. Con l'approssimarsi dell'inverno, quindi, gli eserciti cesariani si sarebbero presto trovati in grave difficolt\u00e0 e privi di rifornimenti, avrebbero finito per disperdersi.\nRiunendo i loro eserciti, si erano per\u00f2 verificati tra Bruto e Cassio non pochi litigi, presto risolti. Il comportamento di Bruto, del resto, non mancava di compromettere la sua autorit\u00e0 di comandante, poich\u00e9 egli si mostrava, in alcune occasioni, inflessibile paladino della legalit\u00e0, in un momento in cui invece, secondo Cassio, sarebbe stata necessaria maggiore flessibilit\u00e0. In altre situazioni, invece, nonostante Bruto avesse abituato i suoi comandanti a un regime morigerato, li aveva per\u00f2 forniti di armi rivestite d'oro e di argento in abbondanza e, disprezzando la spilorceria dei suoi nemici, aveva distribuito ai suoi soldati cinquanta dracme a testa, di contro alle cinque dracme date da Antonio e Ottaviano ai loro soldati. Tuttavia, nonostante tali generosi benefici economici e la superiorit\u00e0 tattica, fu impossibile per i repubblicani frenare le diserzioni che si fecero sempre pi\u00f9 numerose e che spinsero Bruto a scendere a battaglia, rinunciando cos\u00ec alla strategia di Cassio. Antonio, infatti, consapevole della gravit\u00e0 della situazione del suo esercito, cerc\u00f2 in tutti i modi di indurre i soldati di Bruto e Cassio a defezionare, lanciando libelli di propaganda oltre le mura, o di spingerli al combattimento ingiuriandoli per la loro vigliaccheria perch\u00e9 si rifiutavano di andare a battaglia. I soldati di Bruto, punti nell'orgoglio, attaccarono allora le truppe di Antonio, senza aspettare l'ordine dei capi. Dopo il disordine iniziale, la prima battaglia di Filippi (inizi ottobre del 42) si organizz\u00f2 su due fronti paralleli: da una parte i soldati di Bruto sconfissero le truppe di Ottaviano e si lanciarono a saccheggiarne l'accampamento senza preoccuparsi di accerchiare i nemici, che si diedero cos\u00ec alla fuga, dall'altra Antonio ebbe invece la meglio su Cassio, che, rifugiatosi sulla collina di Filippi, assistette alla disfatta delle sue truppe.\nBench\u00e9 il primo scontro non fosse stato dunque decisivo, Cassio, convinto, a causa di un terribile malinteso, che anche Bruto fosse stato sconfitto e che fosse quindi tutto perduto, si diede la morte.\nSeguirono tre settimane di stasi, durante le quali gli eserciti di Antonio e Ottaviano cominciarono a sentire le privazioni per la mancanza di rifornimenti. Nello stesso periodo, inoltre, gli ammiragli repubblicani del mar Ionio avevano intercettato e distrutto una flotta che stava trasportando due legioni in sostegno dei cesariani. Forse perch\u00e9 non raggiunto tempestivamente da questa informazione, Bruto, ormai privo della maggiore competenza militare di Cassio e preoccupato dalle sempre pi\u00f9 numerose diserzioni, cedette infine alle pressioni dei suoi soldati e ufficiali, su cui non riusciva a esercitare sufficiente autorit\u00e0 a causa del suo carattere mite e poco autoritario e del fatto che i soldati di Cassio non lo riconoscevano come loro capo. Bruto si decise cos\u00ec a tentare nuovamente la sorte in battaglia e la seconda battaglia di Filippi si concluse con una rovinosa disfatta. Il cesaricida, messosi al riparo sui monti con pochi amici, attese di conoscere le dimensioni della disfatta. Saputo per\u00f2 che il suo accampamento non era stato invaso dai nemici ed era ancora protetto dai suoi soldati, mand\u00f2 alcuni dei suoi ufficiali a chiedere alle legioni che erano salite con loro se volessero forzare le posizioni nemiche e andare a riprendersi il campo. I soldati tuttavia rifiutarono, dichiarando di non voler rinunciare alla rimanente speranza di accordo con i cesariani. Bruto, a quel punto, rivolto ai suoi amici disse che, se le cose stavano cos\u00ec, egli non era pi\u00f9 di alcuna utilit\u00e0 allo Stato.\nAbbandonate le speranze, Bruto si diede allora a recitare versi tragici e a piangere gli amici caduti in battaglia e, quando fu pronto, strinse la mano a ognuno dei presenti dicendo di provare un grande piacere perch\u00e9 nessuno di loro lo aveva deluso, di dolersi della fortuna solo a causa della patria e che riteneva s\u00e9 stesso pi\u00f9 felice dei vincitori, perch\u00e9 lasciava dietro di s\u00e9 una fama di virt\u00f9 che essi non avrebbero mai potuto lasciare e si sarebbe pensato che gli ingiusti avevano ucciso i giusti e detenevano un comando che non spettava loro. Afferm\u00f2 che bisognava fuggire, ma non con i piedi bens\u00ec con le mani. Tra le sue ultime parole fu la celebre frase \u00abVirt\u00f9! Tu non eri altro che un nome, ma io ti ho adorata davvero come se fossi vera, ma non sei mai stata altro che una schiava della sorte\u00bb. Si ritir\u00f2 poi in disparte con alcuni amici, tra cui Stratone che, tenendo ferma la spada, aiut\u00f2 Bruto a suicidarsi.\nQuando il corpo di Bruto fu trovato, Antonio lo avvolse nel pi\u00f9 prezioso dei suoi mantelli di porpora e, quando seppe che il mantello era stato rubato, mise a morte il ladro. Mand\u00f2 quindi i resti di Bruto a sua madre Servilia a Roma. Saputa la notizia, la moglie di Bruto si tolse anch'essa la vita.\nBruto nei secoli: valutazioni successive e fortuna letteraria.\nL'et\u00e0 augustea.\nCon l'avvento del principato augusteo non ci furono operazioni ufficiali di condanna della memoria di Bruto. Gli scritti e le orazioni del cesaricida continuarono a essere letti per secoli e anche da uomini di governo: Augusto stesso, quando era gi\u00e0 piuttosto in l\u00e0 con gli anni, leggeva ancora un'opera da lui scritta in risposta all\"'Elogio di Catone \"di Bruto, i \"Rescripta Bruto de Catone\" e le opere filosofiche di Bruto furono molto apprezzate anche da Seneca e dall'imperatore Marco Aurelio. Augusto conserv\u00f2 a Bruto gli onori, permettendo che una sua statua, eretta a \"Mediolanum\" in onore del suo governatorato, rimanesse al suo posto, e lodando i vecchi amici di Bruto - e ora suoi amici - che si mostravano fedeli alla memoria del tirannicida. In tal maniera Augusto riusc\u00ec ad aggirare l'opposizione di matrice repubblicana, che, ancora dopo Filippi, si era concentrata intorno alle figure di Catone, Bruto e Cassio e agli scritti di Cicerone. Mostrando un formale rispetto per le istituzioni repubblicane e per il nome di Bruto, Augusto infatti port\u00f2 avanti le sue riforme cooptando nella sua amministrazione repubblicani di punta.\nNel clima di restaurata libert\u00e0 e di pacificazione del principato augusteo, ci fu un vero e proprio fiorire di biografie e aneddoti sulla vita di Bruto e - a dire dello storico Cremuzio Cordo - nessuno di quanti tramandarono le imprese dei due cesaricidi lo fece senza onorarle: Tito Livio si rifer\u00ec a loro come a uomini eminenti, Asinio Pollione li menzion\u00f2 con rispetto, Messalla Corvino ricordava ancora Cassio come \"suo comandante\".\nAnche lo storico Nicolao di Damasco, apologeta entusiasta di Augusto, nei frammenti sopravvissuti della sua biografia di Augusto riferisce del prestigio di cui godeva Bruto.\nIl figlio di Porcia e figliastro di Bruto, Lucio Calpurnio Bibulo, scrisse una piccola opera in memoria di Bruto, tramandando alcuni aneddoti che resero celebre nell'antichit\u00e0 l'amore di Bruto e Porcia.\nIl retore greco Empilo di Rodi, amico stretto di Bruto, scrisse una breve opera sull'assassinio di Cesare, intitolata \"Bruto\".\nIl filosofo Publio Volumnio, amico e commilitone di Bruto, fu la fonte da cui Plutarco trasse le notizie dei vari presagi che precedettero la battaglia di Filippi e soprattutto in merito all'apparizione a Bruto del suo demone cattivo.\nAnche Messalla Corvino rifer\u00ec di vari aneddoti e notizie della guerra. Tutti questi autori tramandarono la memoria di Bruto e della sua virt\u00f9, che continu\u00f2 a essere diffusa per tutta l'antichit\u00e0 resistendo anche alle accuse di parricidio che, lanciate gi\u00e0 da Marco Antonio e dai cesariani dopo le Idi di marzo, trovarono larga eco negli storici successivi.\nL'et\u00e0 antica.\nTiberio fu meno tollerante del suo predecessore: quando mor\u00ec Tertulla, vedova di Cassio e sorellastra di Bruto, (22 d.C.) le immagini di Cassio e Bruto, fra quelle del corteo funebre, spiccavano per la loro assenza. Nel 25 lo storico Cremuzio Cordo sub\u00ec un processo per aver lodato Bruto e chiamato Cassio l'ultimo dei romani. Si suicid\u00f2 prima del verdetto e il Senato decret\u00f2 il rogo dei suoi libri.\nLo storico Velleio Patercolo sottoline\u00f2 con amarezza come la clemenza di Cesare gli si fosse ritorta contro e di Bruto e Cassio disse che il secondo fu un soldato migliore di quanto il primo fosse un uomo migliore e che dei due avresti scelto Bruto come amico, mentre il secondo come nemico era pi\u00f9 temibile e, in caso di vittoria dei repubblicani, sarebbe stato preferibile per Roma avere come capo Bruto piuttosto che Cassio.\nValerio Massimo defin\u00ec l'omicidio di Cesare un \"mostruoso assassinio\", un \"pubblico parricidio\" che doveva essere punito e criticava fortemente Bruto perch\u00e9 con il parricidio aveva annullato tutte le sue virt\u00f9.\nSotto il regno di Nerone, Trasea Peto, che era solito celebrare i genetliaci di Bruto e Cassio, venne descritto dal proprio accusatore, nel processo per lesa maest\u00e0, come emulo di Bruto.\nSeneca offr\u00ec a sua madre Elvia motivi di consolazione sull'esilio tratti dal \"De virtute \"di Bruto e nel suo trattato \"De beneficiis \"affront\u00f2 la ormai tradizionale questione se Bruto avrebbe dovuto oppure no accettare la vita da parte di Cesare, visto che lo giudicava degno di ucciderlo. Pur ritenendo che in altre occasioni Bruto si era comportato da grand'uomo, Seneca giudicava che in occasione del cesaricidio avesse per\u00f2 sbagliato e non avesse agito secondo i princ\u00ecpi dello stoicismo, poich\u00e9 infatti non pu\u00f2 darsi migliore sistemazione per uno Stato che sotto un re giusto. Seneca inoltre pensava che la situazione politica e sociale di Roma non era pi\u00f9 quella dell'epoca degli antenati che Bruto si era illuso di poter restaurare. Tuttavia, per quanto riguardava invece l'aver accettato la vita da Cesare, riteneva che Bruto avesse agito rettamente, n\u00e9 per questo aveva il dovere di considerare Cesare come un padre perch\u00e9 solo con la violenza egli si era acquisito il diritto di fare il bene.\nNel suo poema epico-storico incompiuto \"Pharsalia\", Lucano immaginava che, durante la battaglia di Farsalo, Bruto, travestito da semplice soldato, tentasse di uccidere Cesare. Il poeta, esortando il suo personaggio a non anticipare il suo glorioso gesto, lo appellava \"gloria dell'impero, ultima speranza del Senato, ultimo grande nome di un casato tanto illustre nei secoli\".\nTitinio Capitone, che ricopr\u00ec incarichi nell'amministrazione imperiale sotto Domiziano, Nerva e Traiano e fu amico di Plinio, aveva ornato la propria casa con le statue di Bruto, Cassio e Catone.\nGiovenale considerava Bruto e Catone i modelli di uomo buono.\nLo scrittore greco Plutarco scrisse una biografia di Bruto largamente influenzata da una tradizione favorevole al cesaricida, facendone l'eroe in lotta contro il tiranno ed esaltando la sua virt\u00f9 e la sua profonda dottrina. La biografia di Bruto, nel progetto delle \"Vite parallele\",\" \"era in parallelo con la biografia di Dione.\nL'imperatore Marco Aurelio, rendendo omaggio ai suoi maestri nel primo libro dei \"Pensieri\", ringraziava Severo per avergli fatto conoscere Trasea Peto, Elvidio Prisco, Catone, Dione e Bruto e per aver concepito uno Stato in cui le leggi e i diritti fossero uguali e in cui esistesse un potere regio che apprezzasse soprattutto la libert\u00e0 dei sudditi.\nLo storico Appiano di Alessandria ne \"Le guerre civili \"condann\u00f2 duramente il cesaricidio, un \"grande sacrilegio contro un uomo sacro e inviolabile\", che fu motivato da invidia e irriconoscenza, ma non manc\u00f2 di esaltare la fama di saggezza e mitezza di Bruto.\nSecondo Cassio Dione una funesta pazzia si era abbattuta su uomini invidiosi dei successi di Cesare e pieni d'odio per la sua maggiore popolarit\u00e0, spingendoli cos\u00ec a un gesto illegale ed empio, sebbene per\u00f2 poco dopo lo storico riconosca che Cesare si era acquistato dell'odio non del tutto immotivato e che il popolo fu lieto di essersi liberato della tirannide. Inoltre, poich\u00e9 un Impero vasto e ricco come quello romano non poteva mantenersi saggio in democrazia e quindi la monarchia era inevitabile e giovevole, se Bruto e Cassio avessero meditato su ci\u00f2, non avrebbero ucciso il protettore dello Stato e non si sarebbero resi colpevoli di infinite sciagure per loro stessi e i loro contemporanei. Anche lui, a ogni modo, faceva menzione della virt\u00f9 di Bruto.\nMedioevo e Rinascimento.\nGiovanni di Salisbury nel \"Policraticus \"(3, 15; 4, 25; 8, 7; 8, 17; 8, 19), prendendo posizione in merito al coevo dibattito sui limiti della sottomissione e del diritto a opporsi all'autorit\u00e0, si schier\u00f2 in difesa del tirannicidio, atto legittimo, giusto e onesto, poich\u00e9 il tiranno \u00e8 l'immagine della malvagit\u00e0 demoniaca, cos\u00ec come il re giusto (chiamato \"princeps\") lo \u00e8 della divinit\u00e0. Tuttavia, riguardo a Cesare, osservava che nessuno fu pi\u00f9 di lui simile a un vero \"princeps\", e infatti tutti i suoi atti avevano ottenuto l'approvazione del popolo, ma poich\u00e9 aveva conseguito il potere con le armi veniva considerato un tiranno. Circa Bruto riconosceva che era stato motivato dall'amore della libert\u00e0, di cui niente pu\u00f2 essere pi\u00f9 ambito.\nTommaso d'Aquino nello \"Scriptum super libros Sententiarum \"(2 dist. 449; 2a 2) giunse alla conclusione che un cristiano non \u00e8 tenuto a ubbidire a un tiranno, se questi si \u00e8 impossessato del potere con la violenza o illegalmente. Riprendendo poi la giustificazione dell'uccisione di Cesare fatta da Cicerone nel \"De officiis\", accennava, mostrando di condividerle, alle parole di lode riservate a quanti uccidono i tiranni per liberare la patria. Tuttavia nella sua ultima opera, pubblicata postuma, \"De regimine Principis\", affermava che il tirannicidio era in ogni caso estraneo all'insegnamento evangelico.\nCon Dante la percezione di Bruto cominci\u00f2 a cambiare radicalmente. Il grande scrittore consider\u00f2 infatti il cesaricida come il prototipo del traditore. Nella \"Commedia \"l'ultimo girone dell\"'Inferno \"(nel canto XXXIV) \u00e8 dominato dalla figura di Lucifero con tre teste, da ognuna delle quali pendono, graffiati e masticati in eterno, i pi\u00f9 grandi peccatori della storia: Giuda Iscariota, Bruto e Cassio, colpevoli di aver tradito i propri benefattori e, nel caso dei due cesaricidi, di aver attentato alla vita del fondatore dell'autorit\u00e0 imperiale. Nel \"De Monarchia\", infatti, Dante teorizzava che l'impero fosse stato voluto da Dio e che il potere imperiale fosse esercitato per assicurare la giustizia fra gli uomini.\nNell'Italia rinascimentale vi fu per\u00f2 un rifiorire degli antichi ideali repubblicani e, quando Cola di Rienzo si proclam\u00f2 tribuno a Roma, Francesco Petrarca lo defin\u00ec \"il terzo Bruto\" (\"Epistolae \"3, 426).\nChaucer, nel suo \"Monk's Tale\", in una rapida allusione a \"questo falso Bruto\" mostrava di considerare Bruto unicamente come traditore dell'amico.\nColuccio Salutati nel suo trattato \"De Tyranno \"cerc\u00f2 di dimostrare che Cesare non poteva considerarsi veramente un tiranno, poich\u00e9 i suoi atti erano stati ratificati dal Senato e i congiurati pi\u00f9 in vista avevano ricoperto incarichi pubblici sotto il suo governo. Chi non dir\u00e0 - si chiedeva quindi l'autore - che essi non a buon diritto ma ingiustamente colpirono il padre della patria e il pi\u00f9 giusto dei principi? A giudizio di Salutati la miglior forma di governo era infatti il governo di un re giusto e Roma aveva bisogno di un regime monarchico. Dante dunque aveva giudicato rettamente collocando Bruto e Cassio nelle profondit\u00e0 dell'Inferno.\nLeonardo Bruni nei \" Dialogi ad Petrum Histrum \"mette in scena una conversazione fra Coluccio Salutati e altri interlocutori, fra cui Niccol\u00f2 Niccoli che, rivolgendosi a Salutati, gli chiede se, a suo parere, Dante, che era l'uomo pi\u00f9 dotto del suo tempo, non sapesse in che modo Cesare si fosse impossessato del potere, come avesse soppresso la libert\u00e0 e come tutti gli storici antichi riconoscessero concordemente la virt\u00f9 di Bruto. Dante sapeva bene tutto ci\u00f2, ma volle rappresentare in Cesare il principe legittimo e in Bruto il fazioso, il sedizioso, lo scellerato.\nNel suo commento alla \"Divina Commedia \"(1481), Cristoforo Landino spiegava come Dante, considerando l'imperatore romano come la massima autorit\u00e0 temporale di tutta la cristianit\u00e0, cos\u00ec come il papa ne era la massima autorit\u00e0 spirituale, rappresent\u00f2 Cesare come il simbolo dell'Impero senza far riferimento alla sua figura storica, che era invece quella di un usurpatore. Allo stesso modo Bruto e Cassio simboleggiavano gli uccisori del vero monarca e non s\u00e9 stessi, poich\u00e9 infatti sarebbe stata un'inaudita crudelt\u00e0 da parte di Dante e aliena dalla sua dottrina ed equit\u00e0 porre in un tale eterno supplizio degli uomini che, se fossero stati cristiani, avrebbero acquisito con il loro gesto un onoratissimo seggio nel supremo cielo.\nSir Thomas Elyot nel \"Governour\" 3, 6\" \"(1531) scriveva che la slealt\u00e0 o il tradimento raramente sfuggono a una grande vendetta, anche quando si presentano dietro il velo di una causa necessaria. Era il caso, ad esempio, di Bruto e Cassio, nobili romani e uomini di alte virt\u00f9 che, affettando un nobile zelo per la libert\u00e0 e il bene comune della loro citt\u00e0, uccisero Giulio Cesare che in loro riponeva la massima fiducia e che aveva usurpato il dominio dell'impero. Bruto e Cassio pensarono cos\u00ec di restituire l'antica libert\u00e0 al Senato e al popolo, ma non riuscirono a realizzare il proprio fine.\nJohn Carion nella sua \"Chronicle \"85 (1532) condann\u00f2 recisamente l'omicidio di Cesare, scrivendo che Dio non toller\u00f2 che un delitto di tale gravit\u00e0 restasse a lungo impunito e infatti tutti coloro che avevano cospirato per uccidere Cesare - come gi\u00e0 aveva riportato Plutarco - furono uccisi essi stessi poco tempo dopo. E nella dedica della traduzione inglese di Appiano (1578) scriveva che questa storia dimostrava come il castigo di Dio colpisca sempre quelli che cospirano contro il proprio principe.\nA Firenze, citt\u00e0 di tradizioni repubblicane, lo spirito di libert\u00e0, alimentato dalla riscoperta dei classici, fu - come si \u00e8 visto nel caso di Landino, Bruni e Niccoli - particolarmente forte e, quando Lorenzino de' Medici uccise suo cugino il duca Alessandro si present\u00f2 come un novello Bruto, liberatore e tirannicida (1537). Venne salutato cos\u00ec come il Bruto toscano e lodato in versi latini. Fece inoltre coniare una medaglia ispirata a quella coniata in Oriente da Bruto con il suo ritratto su un lato e il berretto frigio incorniciato da due pugnali sull'altro.\nL'episodio fu anche fonte di ispirazione di un capolavoro di Michelangelo Buonarroti, il busto di Bruto, un \"non finito\" oggi conservato al Bargello di Firenze, la cui realizzazione fu proposta all'artista da Donato Giannotti, gi\u00e0 segretario della Repubblica fiorentina, fervente repubblicano e ammiratore di Bruto.\nNel suo dialogo \"De' Giorni che Dante consum\u00f2 nel cercare l'Inferno e 'l Purgatorio\", Donato Giannotti discuteva con Michelangelo Buonarroti circa la condanna dantesca di Bruto. Secondo l'autore, Bruto e Cassio avrebbero dovuto essere collocati in un posto d'onore del \"Paradiso \"e probabilmente Dante o ignorava che Cesare era un tiranno oppure non conosceva le lodi unanimi che gli scrittori antichi tributavano a Bruto. Nel tentativo di difendere Dante, Michelangelo rispondeva ricorrendo all'interpretazione del Landino per cui i personaggi di Cesare, di Bruto e di Cassio nella \"Divina Commedia \" non corrispondevano ai personaggi storici reali. Considerando poi come il gesto dei cesaricidi port\u00f2 solo a un peggioramento della situazione, il personaggio di Michelangelo si chiedeva se non sarebbe stato meglio che Cesare continuasse a vivere anche se si fosse proclamato re. Egli, del resto, avrebbe anche potuto restituire la libert\u00e0 alla patria, se non fosse stato ucciso. Fu inoltre un atto di grande presunzione uccidere un capo di Stato, giusto o ingiusto che fosse, e l'assassinio non poteva in nessun caso considerarsi una via per ottenere il bene.\nGiannotti fu anche autore di una tragedia su Bruto ambientata a Filippi, non pervenuta e forse mai ultimata, di cui riferiva a un corrispondente nel 1533.\nNel 1544 il giovane M. A. Muret (\"Muretus\") scrisse in latino una tragedia sulle Idi di Marzo, in cinque brevi atti intervallati da canti corali, ispirata ai precetti oraziani e al modello di Seneca. Nel dramma la morte di Cesare avviene fuori dalla scena e alla fine egli appare per annunciare la propria ascesa al cielo e la punizione che attende i colpevoli. La tragedia fu rappresentato al Coll\u00e8ge de Guyanne di Bordeaux, di cui era allievo Montaigne, il quale vi ebbe una parte dominante.\nNel 1558 Jacques Gr\u00e9vin, allievo di Muret, compose il \"C\u00e9sar \"(o \"La Mort de C\u00e9sar\"), primo dramma sulle Idi di Marzo scritto in una lingua moderna. Il dramma si concludeva con un discorso di Antonio ai soldati per incitarli alla vendetta.\nNel 1579 fu pubblicato il saggio \"Vindiciae contra Tyrannos \"firmato con lo pseudonimo Junius Brutus, uno scritto anonimo sulla legittimit\u00e0 della rivolta contro l'oppressore che proveniva, all'interno di una nutrita produzione dell'epoca, dall'esperienza dei protestanti francesi perseguitati. L'uccisione di Cesare veniva ritenuta giusta perch\u00e9 la tirannide era ancora allo stadio iniziale. Tuttavia se la tirannide otteneva un riconoscimento formale del proprio potere, a giudizio dell'autore, non restava che rassegnarsi.\nProtagonista di un nuovo dramma storico nel 1592, la \"Porzia \" di Robert Garnier, era invece Porcia, moglie di Bruto. Il dramma culminava nella tragica morte della donna, suicida dopo aver saputo della fine di suo marito. Bruto per\u00f2, lontano da Roma, non compariva mai nel dramma.\nAl 1594 risale il dramma in lingua italiana \"Il Cesare \"di Orlando Pescetti, dove il personaggio di Bruto riveste un ruolo pi\u00f9 importante che nei drammi precedenti. L'opera, dedicata al duca di Ferrara, paragonato a Cesare, si conclude da un lato con un coro di cittadini che loda Bruto e la libert\u00e0 e dall'altro con un coro di soldati che piange la morte di Cesare e minaccia la guerra. Come nei drammi di Muret e Gr\u00e9vin sono rispettate le unit\u00e0 aristoteliche e la storia si limita quindi alla sola azione del cesaricidio.\nBruto fu per la prima volta protagonista di una tragedia nella breve opera in latino del giovane letterato tedesco Michael Virdung, il \"Brutus\" (1596). L'azione ha luogo dopo la morte di Cassio e inizia con l'apparizione dello spettro di Cesare per terminare con il suicidio di Bruto. Unici personaggi di rilievo sono Bruto stesso e Antonio e l'opera, probabilmente incompiuta, si caratterizza per l'ammirazione tributata dall'autore agli ideali repubblicani del protagonista.\nFra Cinquecento e Seicento: Shakespeare e il teatro inglese.\nIn Inghilterra, dove le unit\u00e0 aristoteliche non venivano rigidamente rispettate, si colloca l'anonima \"Tragedie of Caesar and Pompey\" o \"Caesar's Revenge \"(datata all'ultimo decennio del sedicesimo secolo). La storia ha inizio a Farsalo e prosegue con l'assassinio di Pompeo in Egitto, l'incontro di Cesare con Cleopatra, il suicidio di Catone a Utica, la morte di Cesare e, in conclusione, la battaglia di Filippi. Il dramma - secondo il frontespizio dell'edizione del 1607 - fu rappresentato privatamente dagli studenti del Trinity College di Oxford. Bruto appare sin dalla prima scena, dove Pompeo lo definisce \"seconda speranza di Roma amaramente oppressa\". Tuttavia nell'ultimo atto il cesaricida si pente della sua ingratitudine verso Cesare, il cui spettro gli appare minacciando vendetta.\nL'opera teatrale pi\u00f9 famosa sulle Idi di Marzo fu per\u00f2 scritta nel 1599 da William Shakespeare. Il materiale del suo \"Giulio Cesare \"fu tratto delle \"Vite di Cesare\", \"Bruto \"e \"Antonio \"di Plutarco e infatti il personaggio di Bruto, cui \u00e8 riservato un posto di rilievo nel dramma, (persino Cesare ricopre un ruolo secondario nella tragedia rispetto a Bruto) \u00e8 in gran parte costruito sul modello del Bruto plutarcheo. Bruto, uno stoico, non \u00e8 invidioso della gloria di Cesare, ma teme l'idea del potere illimitato, anche se esercitato dal responsabile Cesare.Tuttavia, rivolgendo le sue ultime parole a Bruto, Cesare dice \"Et tu Brute\", parole derivate probabilmente da Svetonio. La narrazione si dipana dalle Idi di Marzo fino a Filippi e Bruto, ben pi\u00f9 di Cesare - assente per la maggior parte del dramma - \u00e8 l'eroe del dramma. La scena nel foro, in cui Bruto e Antonio a turno parlano al popolo, \u00e8 una delle pi\u00f9 riuscite e i due discorsi - di cui nulla \u00e8 tramandato dalle fonti antiche - furono scritti da Shakespeare, con accortezza stilistica per le diverse personalit\u00e0 dei due oratori, sulla base della testimonianze di Plutarco. Alla fine del dramma, dopo la morte di Bruto, Antonio ha per lui parole di elogio, definendolo il pi\u00f9 nobile di tutti i romani e aggiungendo \"La sua vita \u00e8 stata magnanima. E gli elementi si trovarono in lui cos\u00ec commisti che la natura pot\u00e9 levarsi per proclamare a tutto il mondo: 'Questi era un uomo'.\"\nNel 1609 fu pubblicata inoltre \"The Tragedy of Julius Caesar \"dello scozzese Sir William Alexander, il quale probabilmente non conosceva l'opera di Shakespeare. Opera di erudizione pi\u00f9 che teatrale, la tragedia di Alexander era pi\u00f9 conforme ai modelli classici e, bench\u00e9 il coro lodi la libert\u00e0, dall'opera non emerge nessun messaggio politico.\nTra Seicento e Settecento: il teatro francese e l'et\u00e0 delle rivoluzioni.\nIn Francia, patria del dramma classico, fra il diciassettesimo e il diciottesimo secolo videro la luce almeno cinque drammi ispirati alla morte di Cesare o di Bruto, nessuno dei quali mostrava l'influenza del modello shakespeariano. Nel 1645 fu rappresentata per la prima volta \"La Porcie Romaine \"di Claude Boyer, che si conclude con il suicidio di Bruto e Porcia, entrambi a Farsalo. In quest'opera le questioni politiche non sono importanti quanto i sentimenti: Bruto \u00e8 il marito affettuoso e Porcia \u00e8 rappresentata come modello della virt\u00f9 romana.\nIntanto, nella prima \"Difesa contro Salmasio\", John Milton scriveva che Cesare era stato ucciso in quanto tiranno e che i cesaricidi furono gli uomini pi\u00f9 nobili del loro tempo, lodati grandemente da Cicerone, bench\u00e9 avrebbe preferito che Cesare, per quanto tiranno, potesse essere risparmiato. Nella sua raccolta di pensieri, poi, Milton accennava all'errore di Bruto e Cassio che si sentirono disposti a liberare la patria, ma che non tennero conto che la patria non era ancora matura per essere libera.\nNel 1653 sempre in Francia fu messa in scena \"La Mort de C\u00e9sar\" di Georges de Scudery, dedicata al cardinale Richelieu. Il dramma si distingue per l'ammirazione tributata a Cesare e per le critiche rivolte ai suoi uccisori e a Bruto in particolare. Prevenendo le critiche che avrebbero potuto essergli mosse dagli ammiratori di quest'ultimo, Scud\u00e9ry affermava che, se Bruto si fosse veramente votato alla libert\u00e0 della patria, avrebbe dovuto morire dopo Farsalo e non divenire un adulatore di Cesare, e quindi poi un \"parricida\". Il personaggio di Bruto \u00e8 del tutto privo di fascino, un insincero adulatore di Cesare, che \u00e8 invece fiducioso e magnanimo. Il dramma si conclude con l'annuncio della divinizzazione di Cesare.\nImmediatamente dopo apparve \"La Mort de Brute et de Porcie. La Vengeance de la Mort de C\u00e9sar \"di Guion Gu\u00e9rin de Bouscal, ambientata a Filippi, dove si trova anche Porcia. A parte questa variazione, il dramma \u00e8 abbastanza fedele al racconto plutarcheo e si conclude con la morte di Bruto, seguita da quella della consorte.\nNei suoi \"Discourses concerning Government\" il repubblicano inglese Alegernon Sidney consider\u00f2 Giulio Cesare fra quelli che usurpano il potere con la violenza o l'inganno e accenn\u00f2 al \"nobile tentativo\" di Bruto e Cassio di restituire la patria alla libert\u00e0. Sidney fu giudicato un emulo di Bruto e James Thomson, nel poemetto \"le Stagioni\", lo defin\u00ec \"il Bruto britannico\".\nNel 1656 Abraham Cowley pubblic\u00f2 un'ode pindarica, ricca di lodi a Bruto e reminiscenze dell'opera di Plutarco, e dove prendeva le difese del tirannicida contro le accuse di ingratitudine verso Cesare. La composizione era probabilmente un tentativo di riconciliarsi con il nuovo governo repubblicano e i versi in cui accennava alla successione di Bruto a Cesare sembrano alludere a Cromwell.\nNel \"Dizionario storico-critico \"del filosofo francese Pierre Bayle (prima ediz. 1695-7), Bruto \u00e8 descritto invece come un repubblicano fanatico, pur dotato di nobili qualit\u00e0, ma che erano state offuscate dall'uccisione di un benefattore. Cesare meritava a ogni modo la morte, ma non di certo per l'iniziativa di alcuni privati.\nNel 1710 fu pubblicata la prima opera teatrale sulle Idi di Marzo scritta da una donna, \"La Mort de C\u00e9sar \"di Marie-Anne Barbier. La storia veniva arricchita di nuovi intrecci sentimentali con l'introduzione del personaggio di Ottavia, nipote di Cesare e sorella del futuro Augusto. L'autrice immaginava che della giovane fosse innamorato Antonio, ma che Cesare, temendo Bruto e desiderandone il favore, progettasse di fargli sposare Ottavia, mentre Porcia sarebbe andata sposa ad Antonio. Nonostante Cesare cedesse infine ai sentimenti dei suoi pupilli, ne attir\u00f2 comunque il risentimento, che culminer\u00e0 infine - dopo che ebbe accettato il diadema regale - con l'adesione di Bruto alla congiura.\nScritto nel 1718 e pubblicato nel 1726, il \"Giulio Cesare \"del letterato italiano Antonio Conti fu seguito, nel 1744, da un altro dramma dello stesso autore, \"Marco Bruto\", il cui punto di vista era per\u00f2 quello di Bruto.\nNel 1722 John Sheffield, duca di Buckingham, nel tentativo di migliorarla, scompose la tragedia di Shakespeare in due diverse tragedie: \"The Tragedy of Julius Caesar\", abbastanza fedele al testo originario con aggiunte e modifiche lessicali, e \"The Tragedy of Marcus Brutus\", ambientato ad Atene e a Filippi, con l'aggiunta del personaggio di Giunia, moglie di Cassio, e dell'infelice amore per lei del giovane Vario.\nNel 1731 fu portato a termine \"La Mort de C\u00e9sar \"di Voltaire, messa in scena privatamente nel 1733 e nel 1735. Pubblicata nel 1736, ma presentata sulle pubbliche scene solo nel 1743, l'opera fu concepita dopo aver assistito a una rappresentazione del \"Giulio Cesare \"di Shakespeare, che Voltaire giudicava un genio vissuto in un'epoca di barbarie. Dopo aver tradotto l'elogio funebre di Antonio, volle comporre di suo pugno un nuovo dramma, sullo stile inglese, in cui inser\u00ec la traduzione del discorso di Antonio, unico elemento shakespeariano del dramma. Il dramma \u00e8 incentrato sul rapporto fra Bruto e Cesare, il quale all'inizio della storia rivela a Bruto di essere suo padre, sperando cos\u00ec di spingerlo a mutare le sue opinioni politiche tanto inflessibili. Bruto per\u00f2 ha gi\u00e0 stretto un accordo con i congiurati, e, saputa la notizia da Cesare, ne rimane sconvolto, chiedendogli poi, se \u00e8 veramente suo padre, di rinunciare al potere. Cesare allora lo disconosce. Bruto, diviso fra i sentimenti per Cesare e il dovere verso la patria, rende partecipi gli altri congiurati del suo travaglio, rassicurandoli per\u00f2 sulla fermezza delle proprie intenzioni. Una nuova scena tra padre e figlio, in cui ognuno chiede all'altro di rinunciare alle proprie posizioni, si conclude con Bruto che si allontana in lacrime per non comparire pi\u00f9 sulla scena. \u00c8 infine Cassio ad annunciare al popolo la morte di Cesare.\nIn Inghilterra, intanto, dopo la Rivoluzione Gloriosa (1688), che trasform\u00f2 il governo da regime assolutistico a monarchia costituzionale, agli inglesi piaceva pensare alla propria patria come alla terra della libert\u00e0, che aveva preso il posto della Roma di et\u00e0 repubblicana, e guardavano al coevo stato di abbandono in cui versava la citt\u00e0 di Roma come a una conseguenza della perdita della libert\u00e0. James Thomson, in particolare, nel poemetto \"Liberty \"(3, 480-483), invocava la Libert\u00e0 personificata, che, dopo aver abbandonato Roma a Filippi, \"dove giace nella polvere / l'ultimo dei Romani, l'ineguagliabile Bruto\", si era rifugiata in Britannia. Thomson precedentemente, nel poema \"Winter \"(523-6), si era appellato all'\"infelice Bruto, dall'animo gentile, / il cui saldo braccio, spinto dalla maestosa virt\u00f9, / lev\u00f2 contro l'amico il ferro romano.\"\nNon altrettanto fervente ammiratore della moderna politica inglese, Jonathan Swift, a ogni modo, in uno dei suoi trattati politici, aveva definito Catone e Bruto i due romani pi\u00f9 virtuosi. Nei \"Viaggi di Gulliver \"(cap. 7), poi, quando il protagonista giunge su un'isola dove dei maghi sono in grado di evocare gli spiriti, chiede di poter vedere l'antico senato romano, che gli sembr\u00f2 una riunione di eroi e semidei, e, in un'altra stanza, una moderna assemblea, che gli apparve invece come un branco di merciai e teppisti. Facendoglisi innanzi Bruto e Cesare, Gulliver \u00e8 colpito dalla vista del primo, che gener\u00f2 in lui un profondo senso di venerazione, poich\u00e9 i tratti del suo volto rivelavano la pi\u00f9 perfetta virt\u00f9, coraggio e amor patrio. Bruto e Cesare inoltre andavano molto d'accordo e Cesare infatti riconosceva che le sue pi\u00f9 grandi imprese erano di molto inferiori alla gloria di chi gliele aveva sottratte. Gulliver ebbe anche l'onore di conversare con Bruto, che gli disse di essere in compagnia del suo antenato Giunio, di Socrate, di Epaminonda, di Catone il Giovane e di Tommaso Moro, un sestumvirato cui tutte le et\u00e0 del mondo non erano in grado di aggiungere un settimo membro.\nNella raccolta di scritti \"Cato's Letters\", sul tema della libert\u00e0 civile e religiosa, e che ottenne una vasta diffusione, uno degli autori, Thomas Gordon, scrisse alcuni saggi elogiativi di Bruto, due di essi traduzioni delle lettere assai critiche di Bruto a Cicerone e altri due difese di Bruto stesso per la sua azione contro Cesare, definito uno dei pi\u00f9 grandi ladri e assassini mai vissuti, assolutamente malvagio e indubbiamente un tiranno. Era un comune principio di libert\u00e0 fra i saggi antichi - argomenta l'autore - che ognuno avesse il diritto di eliminare chi voleva eliminare tutti e Bruto, che doveva solo fedelt\u00e0 alla repubblica, disdegn\u00f2 i favori dell'oppressore.\nNell'\"Ode on Mr Pulteney\" di Nugent (1739) l'azione di Bruto \u00e8 definita \"colpo divino\".\nAnche Mark Akenside, nel \"Pleasure of the Imagination\", esaltava il tirannicidio compiuto da Bruto.\nPratica assai diffusa, poi, fra scrittori, artisti e repubblicani inglesi, ma sostanzialmente inoffensiva, era all'epoca quella di portare un anello con il sigillo ispirato alla moneta fatta emettere da Bruto con i pugnali e il berretto frigio.\nUguale parere dell'enciclopedista francese Bayle, in merito all'illegalit\u00e0 sia del governo di Cesare sia della sua uccisione, espresse anche J.-B- Crevier negli ultimi volumi della \"Storia Antica \"di Rollin, di cui fu curatore. Doveva trattarsi a ogni modo di idee largamente accettate, tant'\u00e8 che Montesquieu (\"Considerazioni sulle cause della grandezza dei Romani e della loro decadenza\") osserv\u00f2 invece come la colpa di Cesare era consistita proprio nell'aver posto s\u00e9 stesso aldil\u00e0 della portata di qualsiasi punizione che non fosse l'assassinio.\nNel 1741 lo storico inglese Conyers Middleton, nella sua \"Vita di Cicerone\", espresse anch'egli un giudizio su Bruto, ma ricorrendo all'analisi dei dati storici e con un approcci\u00f2 che segn\u00f2 in quei decenni i primi passi della moderna storiografia. Middleton, basandosi sulle lettere inviate da Bruto a Cicerone, accus\u00f2 il tirannicida di ostentare il rigore di uno stoico e l'austerit\u00e0 di un antico romano, mentre in realt\u00e0 la sua natura sensibile e compassionevole lo spingevano ad azioni di effeminata debolezza. Uccise, ad esempio, il suo benefattore per restituire la libert\u00e0 alla patria, ma risparmi\u00f2 Antonio, il cui sacrificio era necessario per la stessa causa. Quando poi il cognato Lepido fu dichiarato nemico pubblico, egli espresse un assurdo risentimento pensando alla sicurezza dei beni dei suoi nipoti, come se non potesse avere in seguito la possibilit\u00e0 di provvedere egli stesso, se avesse vinto, o non l'avrebbe fatto il loro padre, in caso contrario. Rimproverava inoltre a Cicerone di essere prodigo di onori verso gli altri, ma ne pretendeva per s\u00e9 un'immensa porzione e, dopo che, grazie all'aiuto di Cicerone aveva ottenuto la ratifica del comando pi\u00f9 straordinario mai conferito ad alcuno, e di cui si era impadronito arbitrariamente, si dichiar\u00f2 contrario a tutti gli incarichi straordinari. L'opera di Middleton ebbe un'ampia diffusione, contribuendo a indebolire in Inghilterra la visione tradizionale di Bruto come modello di virt\u00f9 romana.\nAnche l'attore, poeta e drammaturgo Colley Cibber, nel saggio \"The Character and Conduct of Cicero \"(1747), espresse un giudizio negativo su Bruto e defin\u00ec Cesare il vero difensore della libert\u00e0, che salv\u00f2 Roma da s\u00e9 stessa, mentre Bruto invece pretese di salvarla da un tiranno inesistente.\nSia Middleton sia Cibber furono citati dallo storico Nathaniel Hooke che, nella sua \"Roman History \"(1738-71), accusava i cesaricidi di ingratitudine e, pur riconoscendo la fama di cui godeva Bruto nell'antichit\u00e0, rilevava le numerose prove di avidit\u00e0, orgoglio e crudelt\u00e0.\nIl \"Cicero\" di Middleton esercit\u00f2 una certa influenza anche sul giovane Edward Gibbon, autore nel 1765-6 di un \"Character of Brutus \"(pubblicato postumo nel 1814) in cui si chiedeva in cosa consistesse la divina virt\u00f9 di Bruto. Gibbon giudic\u00f2 il progetto politico di Bruto di ampia portata e forse inattuabile, ma attuato in modo incerto e disgraziato. Bruto non si mostr\u00f2 mai, n\u00e9 come statista, n\u00e9 come generale, all'altezza della missione che aveva intrapreso e, invece, ottenne con la morte di un usurpatore mite e generoso una serie di guerre civili e il regno di tre tiranni, la cui intesa e i cui contrasti furono ugualmente fatali al popolo romano. La sua fama di virt\u00f9 era poi smentita dalla condotta tenuta coi Salamini, con cui aveva dato prova di un'avidit\u00e0 che a stento trovava confronti con Verre, dall'assunzione degli incarichi offertigli da Cesare e dal giuramento di fedelt\u00e0 che pronunci\u00f2 mentre si apprestava a ucciderlo.\nIn Germania intanto Herder compose il \"Brutus\",\" \"una cantata musicata da J.C.F. Bach (1774) e in cui il personaggio di Bruto era mutuato da Shakespeare, ma interpretato con uno spirito che era gi\u00e0 romantico.\nAutore di tre drammi sull'argomento, non destinati alla rappresentazione, fu anche lo scrittore svizzero J.J. Bodmer: \"Marcus Brutus\", \"Julius Caesar \"(1763) e \"Brutus und Kassius Tod \"(1782), animati da ideali patriottici e anti-tirannici.\nBruto fu, negli anni della Guerra d'indipendenza americana, uno degli eroi dei rivoluzionari americani e il patriota Josiah Quincy, nel 1774, esort\u00f2 gli americani a imitare il grande e nobile Bruto consacrandosi al servizio del proprio paese.\nAnche durante la rivoluzione francese il nome di Bruto, spesso confuso con il pi\u00f9 celebrato fondatore della repubblica romana, fu molto prestigioso e, nuovamente dopo molti secoli, torn\u00f2 a godere di largo consenso anche sul continente: nella Convenzione fu collocato un busto di Bruto di cui si produssero molte copie destinate al commercio; nella cattedrale di Nevers fu celebrata una\" f\u00eate de Brutus\"; una citt\u00e0 della provincia sostitu\u00ec il proprio santo patrono con Bruto; Bruto fu il nome dato a un quartiere e a una strada di Parigi e, nel periodo in cui furono di moda i nomi classici, \"Brutus \"fu uno dei pi\u00f9 diffusi.\nNello stesso anno in cui scoppi\u00f2 la Rivoluzione francese, Vittorio Alfieri pubblic\u00f2 la tragedia \"Bruto Secondo\", dedicandola al futuro popolo italiano e che seguiva a un precedente dramma su Lucio Bruto, il \"Bruto Primo\", in cui si era voluto cimentare sul medesimo argomento trattato in una delle sue tragedie anche da Voltaire. Probabilmente l'influenza di Voltaire e in particolare de \"La Mort de C\u00e9sar \"\u00e8 da rintracciare anche nella stesura del \"Bruto Secondo\": anche qui infatti Bruto \u00e8 figlio di Cesare e il dramma \u00e8 incentrato sul loro complesso rapporto e sul drammatico conflitto fra l'amore che li lega e la fedelt\u00e0 di Bruto a Roma e alla repubblica. La tragedia si chiude col discorso di Bruto al popolo romano, in cui rivela che il tiranno ucciso era suo padre. Bench\u00e9 Bruto sentisse di meritare la morte per ci\u00f2 che aveva fatto, tuttavia deve continuare a vivere per la sicurezza di Roma e, nonostante tutti debbano piangere Cesare, nessuno per\u00f2 dovrebbe desiderarlo vivo.\nL'Ottocento: il Romanticismo e la nascita della storiografia moderna.\nAlla rivoluzione francese segu\u00ec la disillusione di molti intellettuali che in giovent\u00f9 erano stati di sentimenti rivoluzionari, tra cui lo stesso Alfieri e William Wordsworth, che nelle \"Excursion \"(3, 769-777), di fronte all'orrore provocato dal fanatismo dei rivoluzionari francesi, scriveva come i pi\u00f9 leali alla causa fossero \"spinti a esclamare, / come fece Bruto, rivolgendosi alla virt\u00f9, 'Libert\u00e0 / io ti venerai, e scoprii che tu eri soltanto un'ombra'\".\nQuella frase, pronunciata, secondo Plutarco, da Bruto in punto di morte, ebbe un profondo effetto anche su Giacomo Leopardi, il quale scrisse che, in tutte le memorie dell'antichit\u00e0, non si trovava \"voce pi\u00f9 lagrimevole e spaventosa, e con tutto ci\u00f2, parlando umanamente pi\u00f9 vera\" di essa. E fu proprio questa a ispirargli il \"Bruto minore \"(1821), una canzone che rappresenta Bruto, dopo la sconfitta di Filippi, solo in una notte di luna, pronto a togliersi la vita mentre attacca gli dei, i quali non si curano degli uomini, e rivendica la legittimit\u00e0 del suicidio. La canzone, in coppia con l'\"Ultimo canto di Saffo\", ha come tema principale il trittico leopardiano di virt\u00f9, amore e suicidio. Leopardi, che ammirava Bruto umanamente e politicamente, sulla scia di Alfieri, uno dei suoi miti giovanili, scrisse anche due prose incompiute che hanno Bruto tra i personaggi, incluse poi nelle \"Operette morali\", intitolate \"Comparazione delle sentenze di Bruto minore e di Teofrasto vicini a morte\" e \"\".\nNella Germania di Federico Guglielmo III di Prussia largamente diffusa era invece l'ammirazione per la monarchia, di cui d\u00e0 testimonianza l'esimio storico Wilhelm Drumann, autore di uno studio sul passaggio dalla repubblica al principato (1834-44). Bruto era da lui descritto come un sognatore privo di senso della realt\u00e0, tendente alla depressione, privo di esperienza e incapace di comprendere i grandi cambiamenti in atto e le nuove necessit\u00e0 della societ\u00e0 del suo tempo."}
{"id": "109665", "revid": "123830821", "url": "https://it.wikipedia.org/wiki?curid=109665", "title": "Ordine del Canada", "text": "L'Ordine del Canada \u00e8 la pi\u00f9 alta onorificenza concessa dal Canada.\nStoria.\nL'Ordine \u00e8 stato fondato da Elisabetta II in occasione del centesimo anniversario del paese, il 17 aprile 1967 ed assegnato per la prima volta il 1\u00ba luglio 1967.\nL'Ordine \u00e8 riservato ai cittadini canadesi, o a personalit\u00e0 internazionali particolarmente rilevanti ed importanti.\nClassi.\nL'Ordine dispone delle seguenti classi di benemerenza che danno diritto a dei post nominali qui indicati tra parentesi:\nSoci onorari e straordinari.\nSolamente diciannove persone non canadesi hanno ricevuto l'Ordine:\nCompagno:\nUfficiali:\nMembri:\nGli unici soci straordinari, con il grado di compagno, sono Filippo, duca di Edimburgo dal 26 aprile 2013 e Carlo, principe del Galles dal 30 giugno 2017"}
{"id": "109666", "revid": "766079", "url": "https://it.wikipedia.org/wiki?curid=109666", "title": "Conferenza di Wannsee", "text": "La conferenza di Wannsee (in tedesco \"Wannseekonferenz\") si svolse nel gennaio 1942 in una villa sulla riva del lago Gro\u00dfer Wannsee nella periferia a sud di Berlino. Coinvolse quindici personaggi di primo piano del regime nazionalsocialista, del partito e delle \"Schutzstaffel\" (tra cui quattro segretari di Stato, due funzionari pubblici di grado equivalente e un sottosegretario) che, su invito dell\"SS-Obergruppenf\u00fchrer\" Reinhard Heydrich, capo del \"Reichssicherheitshauptamt\" (Rsha), si riunirono per definire la cosiddetta \u00absoluzione finale della questione ebraica\u00bb (\"Endl\u00f6sung der Judenfrage\") e chiarire direttamente con i dirigenti delle strutture amministrative di potere del Terzo Reich potenzialmente concorrenti che l'intera operazione era, a partire dalle direttive ricevute fin dal luglio 1941 da Hermann G\u00f6ring, competenza delle SS sotto l'autorit\u00e0 suprema di Heinrich Himmler e dello stesso Heydrich.\nCome testimonia il verbale della conferenza giunto fino a noi, era necessario determinare con esattezza la categoria di persone interessate dai provvedimenti, concordare la procedura per deportare 11 milioni di persone da destinare ai lavori forzati in condizioni di vita dure e disumane e infine uccidere con \u00abmodalit\u00e0\u00bb non meglio definite i sopravvissuti e gli inabili al lavoro.\nIl verbale della conferenza di Wannsee \u00e8 un documento eccezionale perch\u00e9 \u00e8 il primo nel suo genere a restituire con estrema chiarezza le fasi del processo decisionale che portarono allo sterminio degli ebrei d'Europa. Questo processo decisionale coinvolse Adolf Hitler, Himmler, Heydrich e altri leader politici del nazionalsocialismo ma fu essenzialmente verbale, e nei rari casi in cui fu prodotta una documentazione scritta i tedeschi si premunirono di distruggerla. Il verbale \u00e8 dunque doppiamente cruciale: riporta l'esito del dibattito sul progetto globale di sterminio degli ebrei senza usare formule ermetiche o cifrate, bens\u00ec mostrando con estrema chiarezza come, oltre alle SS, alla \"Sicherheitspolizei\" (SiPo) e al \"Sicherheitsdienst\" (SD), anche la cancelleria del Reich, i ministeri della Giustizia, degli Interni e degli Esteri, le autorit\u00e0 civili d'occupazione, l'Ufficio per il Piano quadriennale (cio\u00e8 la principale autorit\u00e0 deputata al riarmo) e il partito condivisero e si resero complici del \"crimine del secolo\".\nContesto.\nCon la presa del potere di Adolf Hitler in Germania nel gennaio 1933 si mise rapidamente in moto l'attuazione di uno degli obiettivi principali della politica nazista, ossia l'allontanamento degli ebrei dal paese, scopo fino ad allora solo genericamente formulato: di fatto la discriminazione, l'oppressione, l'intimidazione degli ebrei, la loro esclusione dalla vita pubblica, il loro sfruttamento economico e, infine, la loro espulsione dalla Germania sarebbero stati alcuni dei principali ambiti d'azione politica del regime per tutti gli anni trenta. Tutto ci\u00f2 si svilupp\u00f2 nel giro di pochi anni e in modo deciso; dal boicottaggio delle attivit\u00e0 commerciali degli ebrei nel 1933 si pass\u00f2 alle famigerate leggi di Norimberga del settembre 1935, fino ai pogrom del novembre 1938.\nQuesta \"Judenpolitik\" fu sostenuta e incentivata sia a livello governativo \u2013 dal ministero degli Interni come ente responsabile a livello istituzionale, dalla Gestapo e dalla polizia in quanto organi esecutivi \u2013 sia dall'organizzazione del partito nazista, che con l'aiuto prima delle \"Sturmabteilung\" (SA) e poi del \"Sicherheitsdienst\" (SD) - il servizio d'intelligence del partito diretto da Reinhard Heydrich - prese a intervenire sempre pi\u00f9 nell'elaborazione della \"Judenpolitik\".\nNel 1938 ad esempio, dopo l'annessione dell'Austria al Reich tedesco (\"Anschlu\u00df\"), il SD intervenne per la prima volta efficacemente nella \"Judenpolitik\". Adolf Eichmann, che dall'aprile 1938 aveva assunto l'incarico di referente del riorganizzato distaccamento viennese del SD, riusc\u00ec a convincere il commissario del Reich Josef B\u00fcrckel, responsabile dell'attuazione pratica dell'annessione, a istituire a Vienna un Ufficio centrale per l'emigrazione ebraica (\"Zentralstelle f\u00fcr j\u00fcdische Auswanderung\"), formalmente sottoposto al SD che, in tal modo, per la prima volta pot\u00e9 attribuirsi funzioni esecutive su mandato di un'autorit\u00e0 statale. Compito principale di Eichmann e dell'ufficio fu sviluppare un sistema razionale volto ad accelerare l'\u00abemigrazione\u00bb degli ebrei viennesi fuori dal Reich, finanziata attraverso uno speciale fondo costituito dai beni e patrimoni requisiti agli ebrei stessi.\nQuesta organizzazione serv\u00ec poi da modello per altri uffici per l'emigrazione ebraica a Praga e Amsterdam e per l'Ufficio centrale per l'emigrazione ebraica (\"Reichszentrale f\u00fcr J\u00fcdische Auswanderung\") che Hermann G\u00f6ring cre\u00f2 il 24 gennaio 1939, accogliendo le richieste portate avanti da Heydrich all'indomani del pogrom del novembre 1938. Con Heydrich in qualit\u00e0 di responsabile e Heinrich M\u00fcller, capo della Gestapo, in qualit\u00e0 di direttore, facevano parte dell' Ufficio centrale anche i delegati dei ministeri degli Esteri, dell'Economia, delle Finanze e degli Interni. Lo stesso G\u00f6ring ricopriva un ruolo di rilievo in quanto plenipotenziario di Hitler per il piano quadriennale, nonch\u00e9 uomo forte della politica economica del Terzo Reich incaricato di portare a termine l'esclusione definitiva degli ebrei dall'economia tedesca e di supervisionare la successiva \"Judenpolitik\" in vista dell'allontanamento degli ebrei dal paese. Per Heydrich non si tratt\u00f2 del primo incarico nell'ambito della \"Judenpolitik\"; nel luglio 1936, al culmine della grave crisi valutaria nazionale, G\u00f6ring lo aveva nominato direttore di un ufficio per indagini finanziarie atto a razziare i patrimoni degli ebrei sospettati di voler emigrare dalla Germania.\nMetodi provvisori di persecuzione e uccisione.\n\u00abSoluzioni territoriali\u00bb.\nAlla data dell'invasione nazista della Polonia, il regime hitleriano era riuscito a cacciare dalla Germania circa ebrei; tuttavia con l'inizio della seconda guerra mondiale la \"Judenpolitik\" \u00abentr\u00f2 in una fase totalmente nuova e pi\u00f9 radicale\u00bb. Circa 1,7 milioni di ebrei polacchi si ritrovarono nei territori annessi al Reich e cos\u00ec nell'orizzonte mentale nazista nacque l'impellente necessit\u00e0 di trovare una soluzione a ci\u00f2 che era percepito come un notevole problema.\nLe soluzioni iniziali furono di tipo \u00abterritoriale\u00bb, ovvero la deportazione organizzata e sistematica degli ebrei soggetti al controllo tedesco in una \u00abriserva\u00bb situata alla periferia dei territori conquistati; tuttavia le difficolt\u00e0 logistiche e l'impossibilit\u00e0 di deportare semplicemente gli ebrei in altri paesi confinanti rese impraticabile questo progetto. Successivamente, con la conquista della Francia e delle sue colonie nella primavera-estate 1940, fu lanciata una radicale idea di \u00absoluzione territoriale\u00bb, ossia quella di deportare tutti gli ebrei nella colonia francese del Madagascar. Secondo le stime, dai 4 ai 6 milioni di persone dovevano essere trasferiti sull'isola e sottoposti a un regime di polizia. Come afferm\u00f2 in merito Franz Rademacher, \u00abreferente per gli ebrei\u00bb (\"Judenreferat\") presso il ministero degli Esteri, l'intenzione era quella di considerarli \u00abostaggi della Germania a garanzia della buona condotta dei loro compagni di razza americani\u00bb e, \u00abin caso di azioni ostili degli ebrei statunitensi contro il Reich\u00bb, prendere nei loro confronti i \u00abnecessari e adeguati provvedimenti punitivi\u00bb. Il clima intimidatorio creato da queste minacce, ma soprattutto il fatto che l'isola non offriva le condizioni per permettere a milioni di emigranti di sopravvivere (peraltro non considerate dai responsabili tedeschi) indicano che anche l'opzione Madagascar non ambiva a costruire una sorta di patria in cui accogliere gli ebrei d'Europa, bens\u00ec a sottoporli a insostenibili condizioni di vita, con conseguente abbassamento del tasso di natalit\u00e0 e un progressivo annientamento fisico. \nIl persistere della guerra con l'Impero britannico e la conseguente inaccessibilit\u00e0 dell'isola costrinse Heydrich, capo del \"Reichssicherheitshauptamt\" (Rsha) e all'epoca figura centrale nella persecuzione degli ebrei, a elaborare una terza \u00absoluzione territoriale\u00bb. Nel gennaio 1941 present\u00f2 a Hitler un progetto dettagliato per la \u00absoluzione finale\u00bb in ambito europeo, da portare a termine una volta conclusa la guerra; questa consisteva nel deportare tutti gli ebrei a est, in Unione Sovietica, dato che il Reich si stava preparando a invaderla. Tra marzo e luglio 1941 Heydrich present\u00f2 a G\u00f6ring due bozze in cui venivano predisposti i piani generali di deportazione, che Heydrich stesso avrebbe supervisionato e coordinato. Il 31 luglio G\u00f6ring ordin\u00f2 a Heydrich di predisporre \u00abtutte le necessarie misure per preparare dal punto di vista organizzativo, pratico e materiale una soluzione globale della questione ebraica nell'area dell'Europa sotto influenza tedesca\u00bb, di coinvolgere, qualora necessario, altre istanze centrali (soprattutto il ministro dei Territori occupati Alfred Rosenberg) e infine di presentargli un \u00abpiano globale\u00bb relativo ai provvedimenti da adottare: a questa delega Heydrich si sarebbe richiamato in occasione della conferenza di Wannsee. Le premesse per la deportazione in massa degli ebrei d'Europa all'indomani della vittoria sull'Unione Sovietica erano dunque state create; nel frattempo sarebbe stato il territorio del Governatorato Generale (\"Generalgouvernement\") a ospitarli in zone da utilizzare come \u00abriserva per gli ebrei\u00bb o \"Judenreservat\" (ad esempio nel distretto di Lublino) in attesa di essere deportati verso le zone interne della Russia. Questi progetti non erano stati concepiti per promuovere una futura patria semita, come rivel\u00f2 nel novembre 1939 in un rapporto il vicegovernatore Arthur Seyss-Inquart:\nLe deportazioni iniziarono effettivamente nell'autunno 1941, ma la Wehrmacht non ottenne la preventivata veloce vittoria sull'Unione Sovietica. Si gener\u00f2, pertanto, un'ulteriore radicalizzazione della \"Judenpolitik\" che, dopo l'attacco tedesco ai territori sovietici, assunse rapidamente le dimensioni di un genocidio.\nDeportazioni e fucilazioni.\nL'operazione Barbarossa, scattata il 22 giugno 1941, serv\u00ec alla Germania a dare avvio a una campagna militare razziale, di conquista brutale e distruzione. La popolazione sovietica, che nell'immaginario nazionalsocialista non era altro che un insieme eterogeneo di popoli slavi e \u00abrazze miste\u00bb di ceppo asiatico considerate \"sottouomini\" (\"Untermenschen\"), sarebbe stata assoggettata, espulsa verso le aree interne della Russia o lasciata morire di fame. Ci\u00f2 avrebbe permesso di liberare uno \u00abspazio vitale\u00bb in cui i coloni tedeschi, o quelli provenienti da aree geografiche o nazioni considerate germaniche, come i Paesi Bassi e la Scandinavia, si sarebbero trasferiti.\nLa guerra, inoltre, cre\u00f2 i presupposti per un'azione diretta nei confronti della componente ebraica della popolazione dell'Europa orientale, componente che sarebbe stato necessario eliminare sistematicamente per privare il cosiddetto \u00abbolscevismo giudaico\u00bb della propria base demografica. Perci\u00f2, uno degli obiettivi principali dell'invasione tedesca dell'Unione Sovietica fu quello di sopprimere tutti gli esponenti di una non meglio definita classe dirigente ebraico-comunista, per consegnare ai coloni tedeschi a guerra finita lo spazio vitale \"libero dagli ebrei\" (\"Judenfrei\") nell'ambito del pi\u00f9 generale progetto di ristrutturazione territoriale e demografico dell'Est europeo sotto dominio tedesco, noto con il nome di \"Generalplan Ost\".\nGi\u00e0 durante la preparazione dell'invasione dell'Unione Sovietica, Hitler aveva emanato una serie di direttive che miravano all'eliminazione dell'\u00abintellighenzia giudaico-bolscevica\u00bb, chiarendo a generali, ufficiali delle SS e della Wehrmacht che la guerra a est non si sarebbe svolta secondo i classici canoni di uno scontro tra belligeranti, ma che sarebbe stata una vera e propria lotta tra due ideologie contrapposte, da svolgersi quindi con tutta la determinazione possibile: si doveva agire senza piet\u00e0 contro gli agitatori bolscevichi, i partigiani, i sabotatori, gli ebrei e annientare ogni forma di resistenza attiva o passiva. Parallelamente furono diramate disposizioni che di fatto concedevano carta bianca alle truppe al fronte, le quali non sarebbero state in alcun modo punite se ritenute responsabili di crimini di guerra: in questo contesto il \"Reichsf\u00fchrer-SS\" Heinrich Himmler affid\u00f2 le mansioni di rastrellamento ed eliminazione fisica delle categorie citate a quattro \"Einsatzgruppen\" (\"unit\u00e0 operative\" composte da personale della SiPo e del SD), ma anche a ventitr\u00e9 battaglioni della Polizia d'ordine e a tre \"SS-Totenkopfbrigaden\" (i reparti \"Testa di morto\" delle SS, sottoposte direttamente a Himmler), che avrebbero agito nelle retrovie del fronte in collaborazione con distaccamenti dell'esercito regolare.\nLe fucilazioni sistematiche e indistinte degli ebrei iniziarono dunque gi\u00e0 nella prima met\u00e0 dell'agosto 1941; al contempo Himmler aveva ingiunto di dare inizio a uccisioni in massa anche di donne e bambini, esortando le \"SS-Totenkopfbrigaden\" a organizzare grandi massacri di migliaia di civili ebrei. Allo scopo di completare tale piano, il \"Reichsf\u00fchrer-SS\" spost\u00f2 il cuore delle operazioni dalla SiPo, le cui \"Einsatzgruppen\" erano addette in primo luogo alle uccisioni dei bolscevichi ebrei, ai comandanti in capo delle SS e della polizia, i quali, in quanto suoi plenipotenziari a livello locale, potevano coinvolgere i membri di tutti i corpi delle SS e della polizia per un genocidio da estendere all'intero territorio. In tal modo, accanto alla rodata via gerarchica per la politica verso gli ebrei che andava da Hitler a G\u00f6ring fino a Heydrich, Himmler ne attiv\u00f2 una seconda con l'autorizzazione di Hitler. Da allora pot\u00e9 intervenire ovunque nella \"Judenpolitik\" attraverso i suoi sottoposti delle SS e della polizia, riguadagnando quindi il terreno politico perduto nei confronti di Heydrich, il quale dal 1939 era stato colui che pi\u00f9 di tutti si era dedicato alla persecuzione degli ebrei.\nAlla fine del 1941 almeno mezzo milione di ebrei era gi\u00e0 stato ucciso dalle forze armate tedesche in Unione Sovietica, ma lo sterminio non era ancora diventato la soluzione definitiva: Hitler, Heydrich e gli alti gerarchi continuarono a confidare nell'idea di trasferire gli ebrei d'Europa nei territori che avrebbero conquistato alla conclusione vittoriosa del conflitto e, non a caso, il processo di raccoglimento degli ebrei nei grandi ghetti del Governatorato Generale era andato avanti speditamente. Tuttavia, quando si comprese che la guerra sarebbe durata ancora a lungo, si andarono delineando in maniera pi\u00f9 precisa i contorni della tappa successiva alla ghettizzazione. Nell'inverno 1941-1942 cominci\u00f2 l'estensione del sistema concentrazionario tedesco sul territorio polacco, comprese le aree della Polonia annesse al Reich (come nel caso di Auschwitz), operazione che fu contraddistinta dalla costruzione di veri e propri campi di sterminio e che segnal\u00f2 una nuova e inquietante fase dell'atteggiamento nazista nei confronti della questione ebraica.\nQuesto \"salto qualitativo\", incrociato con il piano di ristrutturazione territoriale e demografico teorizzato nel \"Generalplan Ost\", non lasciava dunque alternativa alcuna alla soluzione della liquidazione fisica. Secondo lo storico Enzo Collotti, quindi, a differenza dell'ipotesi avanzata dallo storico statunitense Arno J. Mayer, la decisione dello sterminio non fu conseguente al fallimento dell'operazione Barbarossa, ma anteriore a essa, in quanto appunto guerra di sterminio su base ideologica e biologica fin dalla preparazione. Alla fine del 1941 il meccanismo della distruzione in massa, del quale le \"Einsatzgruppen\" non erano che una variante relativamente autonoma, era ormai in pieno dispiegamento: la conferenza di Wannsee non rappresent\u00f2, come talvolta si dice, il momento in cui fu decisa la soluzione finale, ma semplicemente la tappa fondamentale per il suo coordinamento e la sua sincronizzazione a livello continentale europeo.\nNel settembre 1941 Hitler aveva gi\u00e0 deciso di dare avvio alle deportazioni senza attendere la vittoria sull'Unione Sovietica e, nell'autunno successivo, i vertici del regime nazista presero a considerare e condurre la guerra su tutti i fronti come una lotta \u00abcontro gli ebrei\u00bb; Hitler e i gerarchi si mostrarono decisi a non farsi influenzare dall'andamento delle ostilit\u00e0 e a perseverare nell'obiettivo di deportare gli ebrei in un luogo isolato per abbandonarli al loro destino o ucciderli attraverso il lavoro. Nelle settimane che seguirono la decisione di dare avvio alle deportazioni, Hitler evidenzi\u00f2 la sua risolutezza a espellere definitivamente tutti gli ebrei dall'Europa e il 23 settembre il ministro della propaganda, Joseph Goebbels, fu informato dal \"F\u00fchrer\" che Berlino, Vienna e Praga sarebbero state le prime citt\u00e0 a essere \"liberate\" dagli ebrei. Il successivo 6 ottobre Hitler dichiar\u00f2 che tutti gli ebrei dovevano essere allontanati dal Protettorato, ma non condotti nel Governatorato Generale, bens\u00ec ancora pi\u00f9 a est. Insieme agli ebrei del Protettorato sarebbero dovuti \u00abscomparire anche gli ebrei di Vienna e Berlino\u00bb. Come Heydrich chiar\u00ec durante un colloquio tenuto il 10 ottobre a Praga, Hitler si augurava che gli ebrei venissero allontanati dal suolo tedesco possibilmente entro la fine dell'anno. Inoltre le deportazioni della primavera successiva avrebbero interessato anche le popolazioni semite presenti nei territori occupati.\nSterminio.\nUna volta iniziate le deportazioni alla met\u00e0 di ottobre, i vertici nazisti iniziarono a parlare sempre pi\u00f9 spesso e apertamente della \u00abdistruzione\u00bb degli ebrei. Queste dichiarazioni perseguivano lo scopo palese di accelerare e forzare la radicalizzazione della \"Judenpolitik\" gi\u00e0 avviata con le deportazioni e le \u00absoluzioni finali\u00bb messe in atto a livello regionale e locale, ad esempio le fucilazioni di massa operate dalle \"Einsatzgruppen\" e dalla Wehrmacht in Unione Sovietica e nei Balcani: infatti, soprattutto in Serbia, \u00e8 provato che i soldati regolari giustiziassero in gruppi gli ebrei presi in ostaggio come ritorsione per le aggressioni dei partigiani nei confronti di militari tedeschi. Nel paese fecero inoltre una precoce comparsa i \"gaswagen\" creati su iniziativa del \"Sonderkommando Lange\", inizialmente destinati alla soppressione dei disabili in Germania e, successivamente, utilizzati per uccidere ebrei e prigionieri di guerra sovietici anche nei territori occupati all'est. Sempre nella seconda met\u00e0 del 1941 i tedeschi avevano avviato le sperimentazioni con lo Zyklon B nei campi di concentramento, dove furono edificate le prime rudimentali camere a gas, e l'impostazione dei primi campi di sterminio, che dovevano spostare il massacro dal livello dell'efferatezza selvaggia dei reparti speciali alla premeditazione scientifica dell'eccidio programmato e industrializzato. Una radicalizzazione ulteriore della \"Judenpolitik\" avvenne con l'ingresso in guerra degli Stati Uniti d'America, il che rappresent\u00f2 per i vertici nazisti un segnale inequivocabile dello spettro della congiura mondiale giudaica contro la Germania. Se nell'autunno 1941 Hitler aveva considerato l'ipotesi di usare gli ebrei deportati come ostaggi per impedire l'entrata in guerra degli Stati Uniti, l'apertura delle ostilit\u00e0 con Washington rese obsoleto questo machiavellico calcolo politico; tuttavia, il \"F\u00fchrer\" mantenne ferme le proprie convinzioni e ribad\u00ec le minacce di distruzione.\nLa decisione presa da Hitler di deportare nell'immediato tutti gli ebrei nei territori sotto l'influenza tedesca a est, tracci\u00f2 le coordinate degli sviluppi futuri della \"Judenpolitik\", nonostante non esistesse un piano globale o un preciso orientamento temporale per la distruzione degli ebrei d'Europa: prima della decisione definitiva e in attesa di una vittoria totale sui sovietici, le deportazioni sarebbero approdate in ghetti sparsi tra il Governatorato, l'Unione Sovietica e la Cecoslovacchia, pensati come campi di transito. La decisione di dare il via alle deportazioni ebbe come conseguenza l'inizio di frenetici preparativi volti alla costruzione di grandi strutture in cui uccidere con l'ausilio dei gas gli ebrei locali \u00abinabili al lavoro\u00bb, fatte sorgere nei pressi dei ghetti scelti come meta delle prime ondate di deportazioni dal Reich: a Riga per l'area di \u0141\u00f3d\u017a, a Be\u0142\u017cec (Lublino) e a Mogil\u00ebv (Minsk). Tuttavia, nell'autunno 1941, l'intenzione di deportare verso est gli ebrei rimasti nei territori sovietici occupati all'indomani della fine vittoriosa del conflitto non era ancora tramontata e rimaneva uno dei piani della \u00absoluzione finale\u00bb da realizzarsi a lungo termine, non con lo sterminio diretto. Nell'ottica dei principali attori del genocidio, dunque, alla fine del 1941 nacque l'esigenza di ricondurre a un unico denominatore comune le due linee di sviluppo della \"Judenpolitik\" in cui si riconoscevano rispettivamente Himmler e Heydrich: estendere le fucilazioni in massa e le \u00absoluzioni territoriali\u00bb messe in atto dalle \"SS- und Polizeif\u00fchrer\" in Unione Sovietica, trasformandole in genocidio; oppure sviluppare un \u00abpiano di totale evacuazione degli ebrei dai territori occupati\u00bb, di cui Heydrich era debitore a G\u00f6ring sin dalla fine di luglio precedente.\nLa conferenza.\nPreparativi e reazioni dei gerarchi.\nPur trovandosi in una posizione favorevole per portare avanti i suoi piani di deportazione, Heydrich doveva affrontare enormi ostacoli organizzativi: non c'era ancora uno status giuridico preciso riguardo ai matrimoni misti tra ariani ed ebrei (\"Mischlinge\") e per gli ebrei che lavoravano nell'industria degli armamenti e gli ebrei stranieri; inoltre non poteva agire contro gli ebrei dei territori occupati e negli stati satelliti dell'Asse. Il 29 novembre 1941, perci\u00f2, Heydrich convoc\u00f2 diversi \"Staatseekret\u00e4re\" e capi dei maggiori uffici delle SS a una riunione sulla \u00absoluzione finale\u00bb da tenersi il 9 dicembre. Nel testo del suo invito Heydrich dichiarava:\nHeydrich teneva a comprendervi rappresentanti di quegli uffici e istituzioni con cui le SS avevano avuto problemi, legati soprattutto a conflitti di competenze tra le amministrazioni civili e il settore afferente a Himmler sia nei territori orientali occupati che nel Governatorato. Anche il ministero degli Esteri fu invitato a delegare un suo alto funzionario, smentendo cos\u00ec voci successive secondo cui la conferenza avrebbe riguardato unicamente gli ebrei tedeschi; in realt\u00e0, bench\u00e9 Heydrich non avesse fornito dettagli precisi sull'argomento all'ordine del giorno, il dicastero presumeva che tema del convegno sarebbero state le disposizioni da prendere per radunare e deportare gli ebrei residenti in tutti i paesi europei sotto occupazione tedesca.\nLe reazioni all'invito di Heydrich furono partecipi, poich\u00e9 i destinatari della lettera sapevano che gli ebrei avrebbero dovuto essere deportati, pur ignorandone il preciso destino ultimo (infatti l'allusione alla \u00absoluzione finale\u00bb non implicava ancora espressamente la soppressione fisica). Il governatore del Governatorato Hans Frank invi\u00f2 subito a Berlino il segretario di Stato Josef B\u00fchler per sondare Heydrich; il \"Reichsminister und Chef der Reichskanzlei\" Hans Lammers allert\u00f2 la Cancelleria che, in caso di invito, avrebbe inviato un funzionario, mentre al ministero degli Esteri fu compilato un memorandum con domande riguardo alla \u00absoluzione finale\u00bb e fu stilato un calendario della deportazione, organizzato per ordine di priorit\u00e0 e nel quale si precisava quali erano i paesi da \u00abripulire\u00bb per primi.\nSecondo lo storico Peter Longerich, Heydrich organizz\u00f2 la conferenza per presentarsi come la persona pi\u00f9 qualificata a predisporre la \u00absoluzione finale\u00bb, ma anche per rafforzare la propria autorit\u00e0 agli occhi dei burocrati e gerarchi nazisti, rendendoli allo stesso tempo conniventi e complici del piano. Contemporaneamente mirava a dare l'impressione che le deportazioni, nel frattempo in pieno svolgimento, nonch\u00e9 le previste o gi\u00e0 iniziate fucilazioni in massa degli ebrei residenti in numerosi territori conquistati, fossero esperimenti inclusi in un piano globale da lui diretto. Nell'invito il capo del SD fece riferimento alla \"missione\" che Hermann G\u00f6ring gli aveva affidato il 31 luglio 1941, vale a dire quella di predisporre, in collaborazione con le altre istanze centrali, \u00abtutte le necessarie misure per preparare dal punto di vista organizzativo, pratico e materiale una soluzione globale della questione ebraica nell'area dell'Europa sotto influenza tedesca\u00bb e presentargli \u00abal pi\u00f9 presto un piano complessivo dei provvedimenti da adottare\u00bb. Non a caso alleg\u00f2 alla lettera una fotocopia dell'incarico. L'ingresso in guerra degli Stati Uniti per\u00f2 fece slittare la data della conferenza al 20 gennaio 1942, dando a Heydrich altre sei settimane per affinare la propria strategia in vista dell'importante consultazione. \nIl 14 dicembre Hitler tenne un discorso ai \"Gauleiter\" e ai \"Reichsleiter\" dove torn\u00f2 a parlare della sua \u00abprofezia\u00bb, espressa il 30 gennaio 1939 durante un discorso in cui aveva dichiarato al \"Reichstag\" che \u00abse il giudaismo internazionale della finanza entro e fuori dai confini europei\u00bb fosse riuscito \u00aba catapultare nuovamente i popoli in una guerra mondiale\u00bb, il conflitto avrebbe avuto come esito \u00ablo sterminio della razza ebraica in Europa\u00bb. Due giorni pi\u00f9 tardi, Hans Frank, in veste di direttore dell'Ufficio legale nazionale del Partito nazista e governatore generale della Polonia occupata, spieg\u00f2 ai suoi pi\u00f9 stretti collaboratori che era necessario \u00abin un modo o nell'altro [...] farla finita\u00bb con gli ebrei, facendo riferimento alla \u00abprofezia\u00bb di Hitler. Frank prosegu\u00ec affermando che oramai nutriva soltanto \u00abla speranza\u00bb che sarebbero scomparsi e annunci\u00f2 che la conferenza di Wannsee era stata rimandata, indicando ai collaboratori quale sarebbe stato il futuro destino degli ebrei: \u00abEcco che cosa ci hanno detto a Berlino: Perch\u00e9 tutte queste complicazioni? Non abbiamo bisogno degli ebrei, n\u00e9 nell'Ostland n\u00e9 nel Commissariato del Reich, perci\u00f2 liquidateli voi stessi!\u00bb. Si trattava di un'allusione al diniego opposto dal ministro per i Territori orientali occupati, Rosenberg, alla deportazione nei territori sovietici occupati degli ebrei dal Governatorato Generale. La posizione di Frank nei riguardi degli ebrei, nonostante non avesse riportato da Berlino linee guida sul modo di procedere, era chiara:\nCos\u00ec il segretario di Stato B\u00fchler, incaricato da Frank, ebbe ben chiaro che il vero punto all'ordine del giorno della riunione sarebbe stato il profilo che la tanto attesa \u00absoluzione finale\u00bb avrebbe concretamente assunto e la misura del contributo del Governatorato Generale ai progetti di sterminio. In quegli stessi giorni arriv\u00f2 agli interessati la nuova convocazione inoltrata da Heydrich per il 20 gennaio, indicante una generica discussione sui \u00abproblemi legati alla soluzione finale della questione ebraica\u00bb, facendo riferimento al primo invito e al suo ampio e circostanziato programma dei lavori. Nell'ultimo capoverso Heydrich indic\u00f2 tra i partecipanti anche il capo della Gestapo Heinrich M\u00fcller e Franz Walter Stahlecker, comandante della Polizia di sicurezza e del SD nel \"Reichskommissariat Ostland\" e comandante dell\"Einsatzgruppe A\". Quest'ultimo fu comunque rimpiazzato da Rudolf Lange, comandante della Polizia di sicurezza e del SD in Lettonia. Nei territori del \"Reichskommissariat Ostland\" si trovavano due dei tre ghetti (Minsk e Riga) in cui nel frattempo venivano deportati gli ebrei tedeschi: Heydrich allarg\u00f2 pertanto la conferenza ai rappresentanti dell'amministrazione di quelle zone.\nI partecipanti.\nLa riunione si svolse il giorno previsto negli uffici dell'Rsha, \"Am Gro\u00dfen Wannsee\", n. 56/58, con i seguenti intervenuti:\nAssieme a Heydrich, e ai suoi principali collaboratori delle SS in rappresentanza dei loro uffici centrali o di quelli distaccati nelle zone invase, erano presenti i delegati delle autorit\u00e0 civili di occupazione del Governatorato e del ministero per i Territori orientali occupati e i rappresentanti di tutti i dicasteri e delle \u00abistanze centrali\u00bb del Reich coinvolti nella gigantesca operazione. \u00c8 lecito affermare che tutti i partecipanti alla conferenza avessero ben chiaro il fatto che il progetto di trasferimento \u00aba est\u00bb degli ebrei tedeschi e poi europei, portato avanti di comune accordo, si sarebbe concluso con la morte dei deportati: le fucilazioni in massa in Unione Sovietica e le esecuzioni degli ebrei in Serbia non erano un segreto, come non lo era il fatto che fosse gi\u00e0 stata predisposta la costruzione dei primi campi di sterminio e fosse gi\u00e0 stata allestita la macchina per i trasferimenti verso questi campi. Era dunque implicito che le massicce deportazioni verso ghetti gi\u00e0 strapieni o \u00abcampi di accoglienza\u00bb inesistenti avrebbero avuto esiti fatali. I protagonisti della conferenza erano pertanto complici gi\u00e0 da molto tempo.\nIl verbale.\nHeydrich apr\u00ec la riunione annunciando di aver i pieni poteri concessigli da G\u00f6ring per preparare la soluzione finale in Europa e che la responsabilit\u00e0 generale spettava al suo superiore, Heinrich Himmler. Afferm\u00f2 inoltre che suoi uffici avevano l'onere della direzione centrale della soluzione finale, indipendentemente dalle frontiere. In seguito deline\u00f2 un panorama della politica d'emigrazione e cit\u00f2 delle statistiche sul numero degli ebrei emigrati; come alternativa all'emigrazione annunci\u00f2 che il \"F\u00fchrer\" aveva dato il suo consenso al trasferimento degli ebrei verso est come prossima \u00abpossibilit\u00e0 di soluzione\u00bb (\"L\u00f6sungsm\u00f6glichkeit\"). Il capo dell'Rsha tracci\u00f2 infine un quadro di quelle comunit\u00e0 ebraiche che dovevano essere evacuate.\nNel verbale fu conteggiata la popolazione ebraica di ogni paese europeo, compresi coloro al di fuori della sfera d'influenza tedesca riferita solo agli \"ebrei per religione\" (\"Glaubensjuden\"), poich\u00e9 la \u00abdefinizione di ebreo secondo criteri razziali\u00bb in base alle leggi di Norimberga non era stata introdotta in tutta Europa. Nell'elenco di Heydrich comparivano i ebrei che vivevano in Irlanda, i del Portogallo, gli in Svezia e i in Svizzera. Si trattava di quattro paesi neutrali, la cui inclusione nella lista lasciava intendere come, in un futuro non troppo remoto e a guerra vinta, il Terzo Reich sperasse di trovarsi nella posizione di indurli a consegnare le proprie minoranze ebraiche da destinare allo sterminio. A fine pagina Heydrich torn\u00f2 a parlare del suo progetto di soluzione finale, affermando che avrebbe riguardato \u00abcirca 11 milioni di ebrei\u00bb, bench\u00e9 (not\u00f2 con disapprovazione) si trattasse in molti casi solo di individui che professavano il giudaismo, \u00abdato che alcuni paesi non fanno ancora uso di un'accezione razziale del termine ebreo\u00bb.\nIn questo prospetto statistico colpisce il fatto che l'Estonia fosse gi\u00e0 stata definita \"libera dagli ebrei\" e sorprendono le cifre riferite agli altri due paesi baltici: sulla base delle informazioni fornite dall'enciclopedia corrente all'epoca, la \"Gro\u00dfes Brockhaus\", \u00e8 facile rilevare che nell'Estonia d'anteguerra vivessero ebrei, in Lettonia e in Lituania , quando invece il documento parlava solo di e ebrei rispettivamente per Lettonia e Lituania. Per questi paesi, dunque, il Rsha aveva gi\u00e0 preventivato e messo in conto il numero delle persone eliminate fisicamente, rivelando implicitamente il dato degli ebrei uccisi in un documento ufficiale.\nSuccessivamente Heydrich spieg\u00f2 cosa sarebbe successo agli ebrei evacuati: sarebbero state organizzate enormi colonie di lavoro, nelle quali le condizioni di vita proibitive avrebbero fatto s\u00ec che questa manodopera \u00absi eliminer\u00e0 da s\u00e9 per il suo stato di insufficienza fisica\u00bb (\"wobei zweifellos ein Gro\u00dfteil durch nat\u00fcrliche Verminderung ausfallen wird\"). I sopravvissuti, cio\u00e8 gli ebrei pi\u00f9 resistenti, sarebbero stati \u00abtrattati di conseguenza\u00bb poich\u00e9, secondo l'immaginario nazista, la storia aveva gi\u00e0 dimostrato come i semiti superstiti fossero portatori dei germi di una nuova rinascita giudea. Heydrich non si attard\u00f2 a spiegare il significato di \u00abtrattamento\u00bb, ma in base al linguaggio dei rapporti delle Einsatzgruppen si sa che alludeva alla loro condanna a morte. Gli ebrei dunque, privi di adeguate razioni di cibo, in condizioni di schiavit\u00f9, sarebbero semplicemente morti di fatica e di fame. Vista la penuria di manodopera che sempre pi\u00f9 affliggeva l'economia di guerra tedesca, il ricorso a braccianti ebrei sembrava inevitabile; in definitiva, non si trattava di un'alternativa alla loro eliminazione, ma solo di un modo diverso di ottenerla. Il quasi incidentale riferimento all'inabilit\u00e0 lavorativa della maggior parte degli ebrei del Governatorato Generale, espressa durante la riunione da B\u00fchler, unitamente alla dichiarazione che i sopravvissuti ai lavori forzati sarebbero stati uccisi, indic\u00f2 che scopo principale della conferenza era discutere la logistica dello sterminio. I presenti alla villa di Wannsee ne erano perfettamente consapevoli.\nHeydrich comunic\u00f2 che le deportazioni sarebbero procedute da ovest verso est, sia per ragioni pratiche legate alla penuria di alloggi, sia per ragioni di \u00abpolitica sociale\u00bb, per le quali i territori del Reich e del Protettorato avrebbero avuto la priorit\u00e0. Durante la seduta fu affrontato il problema del diverso trattamento da riservare a certe categorie di ebrei; Heydrich indic\u00f2 che dalla deportazione sarebbero state escluse le persone con pi\u00f9 di 65 anni, i decorati e gli invalidi di guerra, da sistemare in uno speciale \u00abghetto per anziani\u00bb (\"Altersghetto\"): la citt\u00e0 di Theresienstadt nel Protettorato fu considerata come sito ideale. Gli ebrei tedeschi che si erano distinti durante la prima guerra mondiale sarebbero stati dunque trasferiti l\u00ec, in modo tale da rendere superflui tutti gli interventi a titolo individuale. Successivamente evidenzi\u00f2 come l'inizio delle \u00absingole e pi\u00f9 consistenti operazioni di evacuazione\u00bb sarebbe dipeso in grande misura \u00abdagli sviluppi militari\u00bb, mettendo dunque in chiaro che la successiva ondata di deportazioni e l'avvio del grande programma di evacuazione (cio\u00e8 la futura soluzione finale) avrebbero avuto luogo non prima della successiva primavera.\nSi pass\u00f2 ad analizzare la situazione dei vari paesi europei sotto occupazione tedesca o allineati alla sua politica. Per quanto riguardava i paesi occupati o posti sotto l'influenza della Germania, i \u00abfunzionari del ministero degli Esteri\u00bb avrebbero dovuto accordarsi con il \u00abreferente della Polizia di sicurezza e del SD\u00bb (si intendeva il presente Adolf Eichmann). In base ai rapporti ricevuti si riconobbe che si sarebbero trovate \u00abdifficolt\u00e0\u00bb nell'attuazione pratica della \"Judenpolitik\" nei paesi alleati, soprattutto in Ungheria e in Romania; circa l'Italia, Heydrich ritenne opportuno prendere contatti con il locale capo della polizia. Di contro il sottosegretario di Stato Martin Luther, in nome del ministero degli Esteri, osserv\u00f2 che in Danimarca e Norvegia si sarebbero trovate difficolt\u00e0 nel deportare gli ebrei e suggeriva di agire in modo differente in queste zone, mentre non prevedeva alcuna difficolt\u00e0 nei Balcani e nell'Europa dell'est.\nDopo l'intervento di Luther, i partecipanti fecero nascere una discussione piuttosto animata sul trattamento dei \"Mischlinge\" (mezzi-ebrei, mezzi-ariani) e degli ebrei che avevano contratto matrimonio misto. Sebbene questi problemi riguardassero solo gli ebrei tedeschi, i partecipanti spesero quasi la met\u00e0 della durata della riunione su questo argomento. Le leggi di Norimberga e le successive norme attuative avevano creato una \u00abrazza intermedia\u00bb, i \u00ab\"Mischlinge\" di primo grado\u00bb, i cui appartenenti, bench\u00e9 sempre discriminati, non erano toccati dalle norme previste per i cosiddetti \u00abebrei puri\u00bb (\"Volljuden\") e godevano di alcuni privilegi rispetto a quest'ultimi.\nTuttavia nei mesi immediatamente antecedenti alla conferenza alcune autorit\u00e0 centrali (tra cui l'Ufficio per le politiche razziali della NSDAP, il Rsha e la cancelleria del partito) si erano coalizzate nel tentativo di equiparare i \u00abmezzi ebrei\u00bb agli ebrei puri in vista delle imminenti deportazioni, in modo tale da imporre il fatto compiuto e creare presupposti cui conformarsi in seguito nel Reich. Degno di nota il fatto che Heydrich affrontasse la questione dei matrimoni misti e dei \"Mischlinge\" solo in riferimento alla Germania nazista; dunque Heydrich riusc\u00ec a trattare la soluzione del problema dei \"Mischlinge\" nel Reich separatamente da quella nel resto d'Europa, neutralizzando gli sforzi del ministero degli Interni di arrivare a una \u00abdefinizione unitaria di ebreo\u00bb valida per tutto il continente.\nCos\u00ec al ministero per i Territori orientali occupati, per esempio, fu lasciata piena facolt\u00e0 di introdurre nelle zone invase dalle truppe tedesche un \u00abconcetto di ebreo\u00bb basato sostanzialmente sull'arbitrio, mentre per il territorio nazionale tedesco Heydrich scelse di verbalizzare che i \u00ab\"Mischlinge\" di primo grado\u00bb (\"Halbjuden\") avrebbero dovuto essere equiparati agli ebrei \u00abper quanto riguarda[va] la soluzione finale della questione ebraica\u00bb (cfr. pagina 10 del verbale). Si riserv\u00f2 tuttavia di indicare due eccezioni: i \"Mischlinge\" coniugati con persone non ebree e dal cui matrimonio erano nati dei figli, nonch\u00e9 coloro ai quali fino ad allora \u00able massime autorit\u00e0 del partito e dello Stato\u00bb avevano concesso \u00abautorizzazioni speciali\u00bb. Questi due gruppi di persone erano destinati alla sterilizzazione \u00abvolontaria\u00bb dopo un'accurata indagine da effettuarsi caso per caso. I \u00ab\"Mischlinge\" di secondo grado\u00bb (\"Vierteljuden\"), invece, avrebbero dovuto essere equiparati \u00absostanzialmente alle persone di sangue tedesco\u00bb, anche se poi Heydrich descrisse nel dettaglio le eccezioni a questa norma. Nel caso dei matrimoni tra \u00abebrei a tutti gli effetti e persone di sangue tedesco\u00bb (pagina 12) l'eventuale deportazione del coniuge ebreo si sarebbe dovuta decidere caso per caso.\nRiguardo ai \"Mischlinge\" furono sollevate alcune considerazioni durante la riunione. Secondo Hofmann era necessario fare \u00abampio uso della sterilizzazione, poich\u00e9 il \"Mischling\" posto di fronte alla scelta tra essere deportato e sterilizzato\u00bb avrebbe preferito sottoporsi all'operazione (pagina 14), mettendo nuovamente in luce il fatto che la formula \u00abdeportazione uguale morte\u00bb era sempre stata alla base dell'intero dibattito. Secondo Stuckart, delegato del ministero degli Interni, nel tentativo di conservare almeno per il territorio del Reich l'autonomia della categoria dei \"Mischlinge\" creata in massima parte da egli stesso, la discriminazione caso per caso difesa da Heydrich avrebbe sovraccaricato l'apparato burocratico dei ministeri; in alternativa propose la sterilizzazione forzata e l'imposizione del divorzio per i matrimoni misti. Neumann, rappresentante del Piano quadriennale, obiett\u00f2 che non sarebbe stato consigliabile deportare gli ebrei impiegati nelle imprese di rilevanza bellica; ma Heydrich scans\u00f2 abilmente questo rilievo, sottolineando che nella prassi gi\u00e0 si teneva conto di ci\u00f2.\nVerso la conclusione dell'incontro il verbale riporta un intervento piuttosto lungo del segretario di Stato B\u00fchler. Egli lanci\u00f2 l'idea di cominciare \u00abla soluzione finale della questione ebraica proprio nel Governatorato\u00bb, poich\u00e9 l\u00ec il problema dei trasporti non sussisteva per la vicinanza o la presenza dei campi di sterminio; inoltre la maggior parte degli ebrei presenti in territorio polacco occupato era inabile al lavoro a causa delle difficili condizioni di vita nei ghetti. Gli ebrei, prosegu\u00ec, andavano \u00aballontanati al pi\u00f9 presto dal territorio del Governatorato generale\u00bb e insistette sull'urgenza di eliminare il pericolo imminente di epidemie, secondo lui provocato dall'\u00abebreo come portatore d'infezioni\u00bb e protagonista di contrabbando che sconvolgeva la struttura economica del Paese. Vennero cos\u00ec poste le premesse per dare inizio allo svuotamento dei ghetti.\nCi\u00f2 che B\u00fchler intendeva realmente con \u00aballontanamento\u00bb emerge a un'attenta lettura del penultimo paragrafo del verbale: \u00abAl termine sono state discusse le possibilit\u00e0 di soluzione\u00bb, a proposito delle quali sia B\u00fchler sia il collega Meyer (delegato del ministero per i Territori orientali occupati) erano dell'idea che \u00abdeterminate attivit\u00e0 preparatorie in vista della soluzione finale [erano] da effettuare direttamente nei territori interessati\u00bb. Con queste parole probabilmente B\u00fchler e Meyer facevano riferimento ai metodi sviluppati e usati da mesi per uccidere gli ebrei nei loro distretti: fucilazioni in massa nei territori orientali occupati e in Galizia, \"Gaswagen\" nella zona sottoposta a Meyer e la costruzione del campo di sterminio di Be\u0142\u017cec nel distretto di Lublino, iniziata nel novembre 1941. Questi eccidi, gi\u00e0 eseguiti o concretamente pianificati, riguardavano per lo pi\u00f9 gli ebrei inabili al lavoro, i quali andavano dapprima selezionati e separati dal resto della popolazione ebraica, poi subito uccisi. I restanti (comunque sia una minoranza) sarebbero stati impiegati per il lavoro forzato e poi sottoposti \u00abad adeguato trattamento\u00bb, come Heydrich aveva spiegato nel suo discorso.\nQuando la riunione si concluse, i partecipanti discussero le \u00abdiverse possibilit\u00e0 di soluzione\u00bb (\"die verschiedenen Arten der L\u00f6sungsm\u00f6glichkeiten\") e, nel corso della discussione, Meyer e B\u00fchler insistettero perch\u00e9 i provvedimenti preparatori fossero iniziati dai territori occupati a est del Governatorato. Furono quindi distribuite trenta copie del verbale, che furono diffuse tra i ministeri e i principali uffici delle SS. Poco a poco l'annuncio della soluzione finale filtr\u00f2 tra i ranghi della burocrazia, seppure il livello di conoscenza di tale decisione tra i funzionari vari\u00f2 a seconda della \"vicinanza\" dei singoli con il processo di sterminio. Letta la propria copia, Joseph Goebbels annot\u00f2:\nIl quadro che emerge dal verbale \u00e8 che, alla conferenza, Heydrich present\u00f2 ancora il progetto di una soluzione fondata sulle deportazioni in massa nei territori sovietici occupati, piano a cui lavorava dalla primavera 1941 e che si sarebbe potuto attuare solo a guerra finita. Lo scopo ultimo era la deportazione di 11 milioni di ebrei da tutta Europa verso la periferia del futuro impero tedesco, per poi sterminarli fisicamente in un arco di tempo ancora indeterminato, attraverso una miscela di lavoro forzato, catastrofiche condizioni di vita nei lager, fucilazioni immediate e sterilizzazioni di massa. Le deportazioni dal territorio del Reich (gi\u00e0 avviate sulla base di una risoluzione di Hitler) avevano anticipato in parte questo progetto, senza che la necessaria pianificazione e regolamentazione fosse stata conclusa, e ci\u00f2 aveva indotto le autorit\u00e0 distaccate a \u0141\u00f3d\u017a, Be\u0142\u017cec, Riga e Minsk-Mogil\u00ebv a predisporre o attuare lo sterminio sistematico degli ebrei nelle zone di loro competenza. L'anticipo delle deportazioni era stato sostenuto e accelerato in modo sostanziale da Himmler, il quale poi si occup\u00f2 di spingere i responsabili delle SS locali a utilizzare i metodi pi\u00f9 \u00abopportuni\u00bb per liquidare gli ebrei senza attendere la redazione di un piano globale, mentre Heydrich continuava a perseguire l'idea di una grande deportazione sulla base di un piano globale elaborato nei dettagli. A Wannsee B\u00fchler fece riferimento, nel suo intervento, al fatto che la maggioranza degli ebrei del Governatorato Generale, la popolazione ebraica pi\u00f9 numerosa sotto il dominio tedesco, poteva essere uccisa direttamente in loco, dichiarandola \u00abinabile al lavoro\u00bb. \nIn questo la conferenza si fece in parte portavoce delle pressioni che il governatore generale Frank aveva esercitato nelle settimane precedenti per accelerare l'eliminazione degli ebrei del Governatorato. Il 16 dicembre 1941 Frank, parlando ai membri della sua amministrazione, aveva invocato il modo di procedere pi\u00f9 spietato contro gli ebrei, dicendo con chiarezza che il problema non era di trasferirli a est ma di liquidarli fisicamente. Gli ebrei altro non erano che \u00abbocche inutili\u00bb, anzi pericolosi (\"au\u00dfegerw\u00f6hnlicke sch\u00e4dliche Fresser\", ossia: \"mangiatori eccezionalmente nocivi/pericolosi\"). Il compito di sterminarli fu assegnato a Odilo Globo\u010dnik, generale delle SS e comandante della polizia del distretto di Lublino.\nDunque la conferenza di Wannsee aveva introdotto un cambiamento di prospettiva: il \"quando\", il \"come\" e il \"dove\" della soluzione finale furono definiti e la distruzione degli ebrei d'Europa, lungi da essere completata in gran parte a guerra finita, fu scatenata durante il conflitto, con l'intenzione di concluderla al pi\u00f9 presto. Inoltre il massacro non avrebbe pi\u00f9 dovuto svolgersi nei territori sovietici occupati, bens\u00ec nella Polonia sotto il dominio nazista; invece di uccidere gli ebrei attraverso fame, fatica e fucilazioni in massa, si prospett\u00f2 la possibilit\u00e0 di utilizzare le diverse tecniche di sterminio mediante gas, sviluppate e perfezionate nei mesi precedenti. In ogni caso le forme e le modalit\u00e0 con cui compiere la soluzione finale furono limate in seguito.\nTerminologia del verbale e concetto di \u00ablavoro\u00bb.\nNel suo famoso libro \"I volenterosi carnefici di Hitler\", lo storico Daniel Goldhagen sostiene che la conferenza di Wannsee serv\u00ec a Heydrich, tra le altre cose, per enunciare una nuova accezione della parola \u00ablavoro\u00bb quando riferita agli ebrei. In un certo senso durante la riunione fu formalizzato il significato di quel \u00ablavoro\u00bb che nella Germania nazista divenne \u00abuno strumento di distruzione, parziale sinonimo di omicidio\u00bb. Nell'occasione tutti i partecipanti furono istruiti su quali dovessero essere le finalit\u00e0 prioritarie del lavoro nel contesto della soluzione finale.\nIl fenomeno del lavoro ebraico fu, secondo Goldhagen, il totale trionfo della politica e dell'ideologia sull'interesse economico, non soltanto perch\u00e9 questa ragguardevole forza lavoro fu destinata allo sterminio, ma anche in un senso pi\u00f9 profondo: condizionati com'erano dall'ideologia, i tedeschi trovarono molto difficile utilizzare gli ebrei nell'economia, visti sostanzialmente come condannati a morte e per i quali una temporanea parentesi di lavoro era considerata come un'altra modalit\u00e0 di uccisione. Le SS non interpretarono in modo razionale la necessit\u00e0 di utilizzare manodopera coatta per l'economia di guerra, perci\u00f2 lo sfruttamento massimo dei detenuti non corrispose mai alla necessit\u00e0 di migliorarne le condizioni di vita; al contrario, l'incremento di produttivit\u00e0 era da ottenersi con la violenza e con il terrore. Ma, sul medio-lungo termine, non rappresentavano altro che ostacoli al riordinamento razziale dell'Europa orientale e, pertanto, era giustificato il loro \u00absterminio attraverso il lavoro\u00bb (\"Vernichtung durch Arbeit\").\nQuesto tipo di sterminio fu formalizzato a Wannsee ma, di fatto, era gi\u00e0 in atto da alcuni mesi. Nel novembre 1941 ad esempio, il commissario del Reich (\"Reichskommissar\") Hinrich Lohse chiese se la posizione ufficiale del ministero per i Territori orientali occupati fosse quella di \u00abliquidare tutti gli ebrei dell'Ostland\u00bb e se ci\u00f2 dovesse avvenire \u00absenza riguardo per il sesso, l'et\u00e0 o gli interessi di natura economica\u00bb \u2013 sottintendendo proprio gli ebrei impiegati nelle fabbriche di armamenti o generalmente nell'economia tedesca. Il 22 dicembre gli fu risposto che, a seguito delle \u00abtrattative verbali\u00bb avvenute nel frattempo (forse un riferimento obliquo a un incontro tra Himmler e Rosenberg del 15 novembre precedente), si era giunti alla conclusione che \u00abla regolamentazione del problema [doveva] prescindere da qualsiasi considerazione di natura economica\u00bb e ogni dubbio in merito andava chiarito direttamente con il Hsspf Heydrich. Nell'ottobre 1942, a riconferma del concetto nazista antisemita di lavoro, Himmler concluse l'ordine di concentramento temporaneo degli ebrei delle regioni di Varsavia e Lublino in \u00abpochi grandi campi di lavoro industriale\u00bb, osservando: \u00abnaturalmente anche in questi luoghi gli ebrei prima o poi spariranno, secondo i desideri del F\u00fchrer\u00bb.\nPur annacquando tale brutalit\u00e0 espressiva, in alcuni punti chiave il verbale chiariva che gli ebrei d'Europa erano destinati a morire in un modo o nell'altro. Peraltro quasi tutti gli uomini seduti intorno al tavolo avevano dato ordine diretto o indiretto di uccidere degli ebrei. Hofmann, Sch\u00f6ngarth, Lange e M\u00fcller avevano disposto o condotto gli eccidi perpetrati dagli Einsatzgruppen; Eichmann e Martin Luther avevano esplicitamente richiesto la liquidazione di tutti gli ebrei serbi; vari partecipanti, tra cui i delegati della Cancelleria del partito e del ministero degli Esteri, avevano visionato con ogni probabilit\u00e0 le statistiche relative alle stragi redatte dalle squadre operative e spedite a Berlino; i funzionari del Governatorato generale e del ministero per i Territori orientali occupati avevano gi\u00e0 sottoscritto lo sterminio degli ebrei inabili al lavoro (o creato nei ghetti condizioni che sapevano essere letali).\nQuando dovevano parlare di deportazioni, i burocrati facevano allusione a una \u00abmigrazione ebraica\u00bb. Nella corrispondenza ufficiale gli ebrei venivano rappresentati come persone \u00absenza fissa dimora\u00bb, che venivano \u00abevacuati\u00bb (\"evakuiert\") e \u00abreinsediati\u00bb (\"umgesiedelt\", \"ausgesiedelt\") in una \u00abdestinazione sconosciuta\u00bb (\"wanderten ab\") dove \u00abscomparivano\u00bb (\"verschwanden\"). Questi termini erano uno strumento di rimozione psicologica e non a caso furono ripetuti durante il processo di Norimberga: interrogati dall'avvocato Robert Kempner, i partecipanti alla conferenza dichiararono di non ricordare o di non aver percepito la complessit\u00e0 dell'evento a cui stavano contribuendo. B\u00fchler giur\u00f2 che Heydrich l'aveva \u00abpersuaso del fatto che l'evacuazione degli ebrei si sarebbe svolta in modo umanitario, se non per amor loro, almeno per la volont\u00e0 di difendere la fama e la reputazione del popolo tedesco\u00bb. Klopfer afferm\u00f2 di non ricordare \u00abse [fosse] rimasto fino alla fine\u00bb e subito dopo puntualizz\u00f2 che si era comunque parlato solo dell'\"evacuazione\" degli ebrei\u00bb. Leibbrandt disse che era stata \u00abuna riunione come tante: nessuno sa mai esattamente di cosa si parla e poi viene redatto un verbale\u00bb, mentre Neumann testimoni\u00f2 di non aver avuto \u00abniente a che vedere, per ragioni di servizio\u00bb, con la riunione. Stuckart dichiar\u00f2: \u00abNon vi ho preso parte [...] Non ricordo, non posso pi\u00f9 dire niente con certezza\u00bb; alla fine ammise di essere stato presente, ma neg\u00f2 di aver proposto la sterilizzazione dei \"Mischlinge\", salvo ritrattare e illustrare l'intervento medico come un'alternativa a misure pi\u00f9 drastiche, quando l'accusa present\u00f2 il verbale della riunione.\nCome ammise anni dopo Eichmann, l'uomo incaricato di stendere i verbali, si era parlato apertamente di sterminio spesso \u00abin termini decisamente rudi [...] in assoluto contrasto con i formalismi del linguaggio giuridico\u00bb. Nel 1961, durante il suo processo, alla domanda postagli dal presidente della corte Moshe Landau riguardo a cosa si fosse realmente discusso nel corso della conferenza, egli rispose: \u00abSi parl\u00f2 di uccisioni, di eliminazione e di sterminio. [...]\u00bb.\nLe conseguenze.\nLa conferenza di Wannsee e le sue immediate conseguenze ebbero luogo in un'atmosfera di violenta propaganda antisemita, guidata da Hitler in persona. Il 30 gennaio 1942, nel tradizionale discorso per l'anniversario della sua nomina a cancelliere del Reich, il F\u00fchrer si rivolse al popolo tedesco e al mondo dichiarando:\nL'evacuazione dai ghetti del Governatorato degli ebrei dichiarati \u00abinabili al lavoro\u00bb verso i campi di lavoro e sterminio doveva servire fra l'altro a consentire la deportazione nei ghetti di altri ebrei dal territorio del Reich, dalla \"Ostmark\" (Austria) e dal Protettorato di Boemia e Moravia. I primi convogli dal ghetto di Varsavia alla volta del campo di sterminio di Treblinka partirono nel luglio del 1942. Nel maggio del 1942 la popolazione ebraica di Lublino era gi\u00e0 stata in gran parte spedita nei campi di sterminio.\nNel Governatorato generale il coordinamento delle operazioni per l'evacuazione degli ebrei e il loro annientamento nei campi di sterminio fu affidato al generale delle SS Odilo Globo\u010dnik, nel quadro della cosiddetta \"Aktion Reinhard\" (denominata cos\u00ec in omaggio allo stesso Reinhard Heydrich, morto il 4 giugno 1942 a seguito di un attentato di partigiani cechi); oltre che una gigantesca opera di deportazione, l'operazione si tradusse anche in una colossale impresa di rapina, risultante dal saccheggio di tutti i beni sottratti agli ebrei. Il 19 luglio Himmler ordin\u00f2 che la deportazione degli ebrei dal Governatorato avesse termine entro la fine dell'anno; per quella data non vi dovevano essere pi\u00f9 ebrei, salvo che nei residui campi di raccolta, ossia in ci\u00f2 che sopravviveva dei ghetti.\nMentre proseguiva la partenza dei convogli dal Governatorato e dal Protettorato destinati ai campi di sterminio, iniziata gi\u00e0 alla fine di ottobre del 1941, la soluzione finale si avvi\u00f2 anche nell'Europa occidentale con la deportazione degli ebrei da Francia, Belgio, Paesi Bassi e Stati nordici. I primi convogli dalla Francia giunsero ad Auschwitz nel giugno del 1942 e continuarono ininterrottamente nei mesi successivi. Gli ebrei che si trovavano in Belgio vennero radunati in campi di internamento, principalmente dal campo di transito di Malines; il primo convoglio per Auschwitz part\u00ec il 4 agosto 1942. I primi ebrei deportati dai Paesi Bassi giunsero ad Auschwitz nel luglio del 1942, provenienti dal campo di transito di Westerbork.\nNei discorsi pubblici e privati dei primi mesi del 1942, Hitler continu\u00f2 a giustificare e ammettere il genocidio in atto, insistendo sulla necessit\u00e0 di distruggere, eliminare, annientare, sterminare (\"Ausrotten\") gli ebrei d'Europa e incolpando gli stessi ebrei della guerra e degli eccidi contro di loro, come palesato in un colloquio provato tra Hitler, Himmler e Lammers il 25 gennaio 1942:\nQuesti discorsi costituirono per i suoi sottoposti \u2013 Himmler in testa \u2013 una serie di stimoli a perpetrare il genocidio prima ancora che la guerra fosse finita. Il 14 febbraio 1942 Hitler manifest\u00f2 a Goebbels la propria determinazione a togliere di mezzo gli ebrei dall'Europa:\nLo stesso Goebbels era perfettamente al corrente della procedura adottata nel programma di sterminio; infatti il 27 marzo 1942 annot\u00f2 sul proprio diario:\nI discorsi hitleriani furono quindi accompagnati da discorsi violentemente antisemiti di altri gerarchi nazisti e una moltitudine di attacchi propagandistici. In un discorso tenuto allo \"Sportpalast\" di Berlino il 2 febbraio 1942, ad esempio, il capo del Fronte tedesco del lavoro Robert Ley dichiar\u00f2: \u00abI giudei devono essere sterminati, e cos\u00ec sar\u00e0. Questa \u00e8 la nostra sacra missione. Questo l'obiettivo della guerra\u00bb.\nSterminio attraverso il lavoro.\nIl rilievo che la conferenza aveva dato al concetto di \u00absterminio attraverso il lavoro\u00bb ebbe importanti conseguenze organizzative nelle settimane seguenti. Nel febbraio 1942 la struttura amministrativa dei campi di concentramento venne rinnovata con la fusione delle diverse branche (economia, costruzione e amministrazione interna) nel nuovo Ufficio centrale economico-amministrativo delle SS (\"SS-Wirtschafts-Verwaltungshauptamt\"), diretto da Oswald Pohl. Il Gruppo D dell'Ufficio centrale di Pohl, guidato da Richard Gl\u00fccks, fu ora incaricato dell'intero sistema concentrazionario. Tali cambiamenti stavano a indicare che i campi venivano adesso considerati un'importante fonte di manodopera sacrificabile cui attingere per i bisogni dell'industria bellica tedesca.\nMa le misure per dare inizio all'immenso programma di sfruttamento della manodopera ebrea furono messe in moto gi\u00e0 nell'estate del 1941, quando Himmler - in vista della colonizzazione dell'Europa dell'Est - fece erigere a Lublino un lager in grado di accogliere circa detenuti e servire da base per il loro impiego come forza lavoro. Successivamente lo stesso Himmler diede ordine di costruire un altro grande campo di concentramento a Birkenau, in prossimit\u00e0 di Auschwitz, dopo che la Wehrmacht, nel settembre del 1941, aveva promesso di mettere a disposizione delle SS i prigionieri di guerra sovietici.\nTuttavia, tra la fine del 1941 e l'inizio del 1942 ci si rese conto che non sarebbe stato possibile contare sui prigionieri di guerra sovietici, che venivano sottoposti a condizioni al limite della sopravvivenza e morivano di fame a milioni nei campi di prigionia tedeschi a oriente, per cui il 26 gennaio 1942 Himmler confer\u00ed a Gl\u00fccks un nuovo incarico:\nSenza l'apporto della manodopera coatta dei prigionieri di guerra sovietici, restavano a disposizione solo gli internati del campo di concentramento di Majdanek e di Auschwitz-Birkenau, ancora in costruzione e destinati ad accogliere i lavoratori forzati ebrei. Nei mesi successivi, le deportazioni dal Reich si diressero infatti verso il distretto di Lublino, dove una parte degli ebrei dichiarati \u00abin grado di lavorare\u00bb fu impiegata a Majdanek e in altri campi. Ad Auschwitz, invece, furono deportate soprattutto alcune migliaia di ebrei slovacchi e francesi, anch'essi da destinare al lavoro forzato.\nNel frattempo, nonostante l'ordinanza di G\u00f6ring del marzo 1942 che vietava la deportazione degli ebrei impiegati nelle fabbriche di armamenti in Germania, il Rsha - sempre pi\u00f9 restrittivo riguardo alle eccezioni - dispose la deportazione dei lavoratori ebrei in Germania nei lager polacchi. Per sopperire a tale perdita di manodopera, Hitler promise a Goebbels che il nuovo ministro agli armamenti Albert Speer si sarebbe adoperato \u00abper far s\u00ec che gli ebrei tedeschi occupati nell'industria bellica [fossero] rimpiazzati con lavoratori stranieri\u00bb.\nOra che i vasti piani di Himmler per la \u00abcolonizzazione a est\u00bb si erano rivelati utopistici, gli ebrei deportati in numero sempre maggiore nei campi di concentramento e lavoro forzato furono impiegati specialmente in opere di costruzione. In particolare, per\u00f2, l'impiego di chi era in grado di lavorare cre\u00f2 il presupposto per l'eliminazione degli ebrei inabili al lavoro: gli anziani e i malati, ma soprattutto i bambini e le madri, furono sottoposti alle selezioni alla partenza o all'arrivo dei trasporti e destinati a morire nelle camere a gas.\nLe deportazioni si intensificano.\nA seguito della conferenza di Wannsee, Himmler si fece promotore nel dare un nuovo impulso al programma di sterminio. A met\u00e0 marzo si rec\u00f2 a Cracovia e Lublino per verificare l'avvio del programma di sterminio attraverso gas venefici; un mese dopo, a Varsavia, decret\u00f2 l'uccisione degli ebrei giunti nel ghetto di \u0141\u00f3d\u017a dai paesi dell'Europa occidentale; in estate invi\u00f2 a Lublino Friedrich Wilhelm Kr\u00fcger, capo della polizia del Governatorato Generale, con l'ordine di organizzare entro la fine dell'anno la soppressione degli ebrei che ancora restavano nel suo territorio. Successivamente eman\u00f2 anche una direttiva scritta per lo sterminio degli ultimi ebrei ucraini, gi\u00e0 iniziato nel maggio di quell'anno, e sollecit\u00f2 alacremente la continuazione degli eccidi nelle aree occupate della Polonia. La conferenza di Wannsee aveva facilitato il coordinamento e la messa in atto delle operazioni, ma senza dar loro il via e senza automatizzarle. Fu l'incessante attivit\u00e0 di Himmler a conseguire tali obiettivi.\nContemporaneamente Adolf Eichmann faceva seguito a quanto era stato convenuto a Wannsee, emanando una serie di ordini volti a mettere nuovamente in marcia i convogli ferroviari verso i ghetti dell'Europa orientale. \nIl Rsha aveva affinato a tal punto i piani futuri che il 6 marzo, durante un colloquio con funzionari della Gestapo provenienti da tutto il territorio del Reich, Eichmann pot\u00e9 presentare un nuovo programma di deportazioni che avrebbe coinvolto persone del Reich, inclusi \"Ostmark\" e Protettorato: si trattava del terzo contingente, dopo le due ondate di deportazioni dell'anno precedente da \u0141\u00f3d\u017a e Riga-Minsk, che Heydrich aveva preannunciato nel mese di novembre.\nNel mese di marzo 1942, tuttavia, emerse anche il fatto che le SS si stavano preparando a tradurre in realt\u00e0 quel programma di deportazioni in una prospettiva europea che Heydrich aveva delineato alla conferenza di Wannsee. A differenza di quanto aveva annunciato, per\u00f2, i trasporti provenienti da zone esterne ai confini del \"Gro\u00dfdeutsches Reich\" non si diressero verso i territori sovietici occupati ma, come gli altri, nei campi di concentramento polacchi. L'espansione delle deportazioni oltre i confini del Reich interess\u00f2 inizialmente due paesi, la Slovacchia e la Francia, ai quali sarebbero seguiti Paesi Bassi, Belgio e, dopo il settembre 1943, Italia.\nLa \u00absoluzione finale\u00bb al servizio della guerra.\nL'importanza della conferenza di Wannsee risiede anche nel radicale cambiamento di prospettiva che si verific\u00f2, a livello dei vertici del regime, in merito alla direzione che avrebbe preso la \"Judenpolitik\" e al significato di \u00absoluzione finale\u00bb. Heydrich era intenzionato a sfruttare una guerra che immaginava vittoriosa per risolvere radicalmente la questione ebraica; dal suo punto di vista, il controllo tedesco sul continente e la conquista di \u00abspazio vitale\u00bb (\"Lebensraum\") a est rappresentavano i presupposti per una soluzione territoriale di tipo nuovo e diverso, ma comunque letale per gli ebrei.\nNel frattempo Himmler agiva \u2013 sempre di concerto con Hitler - per porre la \u00absoluzione finale\u00bb al servizio della guerra (questa pu\u00f2 essere considerata la differenza fondamentale con Heydrich). Inizialmente persegu\u00ec questa politica nei territori occupati in Unione Sovietica: estendendo le violenze delle \"Einsatzgruppen\" fino a trasformarle in genocidio su vasta scala, Himmler voleva creare le condizioni per far s\u00ec che, con la fine della guerra, il progetto di un nuovo ordine razziale in Europa fosse gi\u00e0 in uno stato avanzato. Hitler autorizz\u00f2 sempre ogni passo importante di questa \"Judenpolitik\" e l'intenzione di porre la politica antisemita al servizio della guerra dett\u00f2 anche le azioni di Himmler nell'autunno del 1941, sempre in armonia d'intenti di Hitler.\nNonostante non fosse presente a Wannsee e Heydrich avesse fatto il possibile per impedire la presenza dei suoi uomini di fiducia, fu il \"Reichsf\u00fchrer\" delle SS Himmler a dare grande impulso all'inasprimento della \"Judenpolitik\". A Wannsee Heydrich cerc\u00f2 con ogni mezzo di integrare le deportazioni in atto nel suo programma globale, definendole semplici \u00absoluzioni di ripiego\u00bb o esperimenti in vista delle deportazioni a est da compiere alla fine della guerra. E se inizialmente anche Himmler aveva perseguito lo scopo di sfruttare gli ebrei internati nei lager per un privato \u00abprogetto orientale\u00bb, gi\u00e0 dopo pochi mesi la sua idea di soluzione finale sfoci\u00f2 in una nozione di guerra totale insuperabile per radicalismo e in tutto conforme al pensiero di Hitler; l'improvvisa morte di Heydrich facilit\u00f2 il compimento del suo piano.\nIl conflitto assunse il carattere definitivo di guerra di sterminio razzista; i paesi occupati o alleati avrebbero dovuto essere coinvolti in questa politica razzista volta a creare un \u00abnuovo ordine\u00bb internazionale e, partecipando allo sterminio, legarsi nel bene e nel male alla Germania. Questa politica avrebbe poi dovuto segnalare alla popolazione tedesca che ormai la Germania si era bruciata i ponti alle spalle e si trovava di fronte all'alternativa di dover vincere o essere distrutta dal \u00abnemico mondiale\u00bb ebraico. Il genocidio degli ebrei divenne dunque il legame e il catalizzatore della strategia bellica, della politica d'occupazione e di quella delle alleanze tedesche.\nLa scelta di capovolgere il mezzo e lo scopo originari, vale a dire non fare la guerra per creare i presupposti della soluzione finale, ma porre la soluzione finale al servizio della condotta bellica, avvenne in massima parte alla conferenza che Heydrich organizz\u00f2 quel 20 gennaio 1942."}
{"id": "109667", "revid": "2014155", "url": "https://it.wikipedia.org/wiki?curid=109667", "title": "Costantino VIII", "text": "Fu basileus dei romei dal 15 dicembre 1025 fino alla sua morte.\nBiografia.\nCostantino VIII era figlio secondogenito di Romano II e di Teofano. Il 15 dicembre 1025, sal\u00ec al trono, a causa della morte del fratello maggiore Basilio II Bulgaroctono.\nBench\u00e9 fossero fratelli, i due non potevano essere pi\u00f9 diversi tra loro: al contrario dello scrupoloso, diligente e quasi ascetico Basilio, Costantino non amava occuparsi delle questioni di governo. Prediligeva invece la vita mondana e amava ubriacarsi e godersi le sue concubine. L'imperatore, anche se non aveva studiato nella sua giovinezza, possedeva una forte curiosit\u00e0 intellettuale che lo avvantaggi\u00f2 nei rapporti con gli ambasciatori degli altri paesi.\nUn atroce aspetto del carattere di Costantino, fu un'insensata crudelt\u00e0 che, sicuramente, non l'avr\u00e0 reso pi\u00f9 amabile agli occhi dei cittadini dell'impero. Gli unici a rallegrarsi per questo nuovo imperatore furono gli aristocratici anatolici, che sotto il regno di Basilio II si erano visti togliere le terre, a vantaggio dei piccoli proprietari. Infatti, a causa del suo disinteresse verso gli affari politici, il nuovo imperatore non pot\u00e9 opporsi a questi latifondisti, che fecero abrogare tutte le leggi di Basilio e si ripresero le terre. Con la scomparsa del ceto medio rappresentato dai piccoli proprietari, veniva distrutto alla base il sistema economico e la struttura sociale bizantina.\nNel 1028, all'et\u00e0 di 68 anni, l'imperatore si ammal\u00f2 e, sentendo l'approssimarsi della fine, si concentr\u00f2 nella scelta di un erede al trono, bench\u00e9 egli avesse solo tre figlie, una delle quali era entrata in convento. Tra le due rimanenti, Zoe e Teodora, il vecchio imperatore scelse la prima, che spos\u00f2 un aristocratico di nome Romano Argiro, divenendo cos\u00ec imperatore con il nome di Romano III.\nCostantino mor\u00ec l'11 novembre 1028, dopo aver regnato per tre anni."}
{"id": "109669", "revid": "118045975", "url": "https://it.wikipedia.org/wiki?curid=109669", "title": "Flusso di cassa", "text": "Il flusso di cassa (o cash flow nella terminologia anglosassone) \u00e8 la ricostruzione dei flussi monetari (differenza tra tutte le entrate e le uscite monetarie) di una azienda o di un progetto nell'arco del periodo di analisi. \nDescrizione.\nIl flusso di cassa rappresenta una misura dell'autofinanziamento aziendale il cui obiettivo \u00e8 definire la generazione di cassa di una societ\u00e0 e di conseguenza l'attribuzione di tali flussi di cassa ai soci.\nIl flusso di cassa pu\u00f2 essere calcolato a partire anche solo dalle variazioni dei saldi dei conti dello stato patrimoniale tra due periodi di riferimento, ma in pratica viene usato anche il conto economico dell'impresa in ausilio alla determinazione delle poste che lo costituiscono. Per esempio, invece di esporre le variazioni dei saldi tra periodi diversi di un fondo di ammortamento (un conto del passivo dello stato patrimoniale) \u00e8 spesso pi\u00f9 facile e immediato indicare il valore dell'ammortamento (un costo del conto economico).\nIl flusso prende in esame le variazioni numerarie (entrate e uscite) le quali possono essere:\nIn ragioneria, il documento aziendale che viene utilizzato per la rilevazione e l'analisi della gestione aziendale \u00e8 il rendiconto finanziario.\nStruttura.\nIl flusso di cassa pu\u00f2 essere scomposto in tre componenti principali:\nUna formula comprensiva per ottenere le tre componenti \u00e8:\nIl Flusso di cassa operativo \u00e8 quindi l'elemento cardine con cui si separa la gestione d'azienda e il finanziamento della stessa. Il Cash Flow Operativo \u00e8 un concetto molto elaborato sviluppato dalla Wharton School e dalla scuola di Chicago e per il quale esiste ampia letteratura.\nIl \"Flow to Equity\" o FCFE \u00e8 definibile come il totale dei flussi di cassa generati dall'impresa per i suoi azionisti. Non comprende gli aumenti/riduzioni di capitale in quanto sono gli stessi azionisti ad beneficiare di tali operazioni: l'effetto complessivo \u00e8 nullo (un aumento di capitale comporta un esborso da parte dell'azionista, costui per\u00f2 non guadagna n\u00e9 perde alcunch\u00e9, trasforma solo parte della sua ricchezza [denaro o beni in natura a seconda del tipo di aumento] in azioni o quote). Il \"Cash Flow Operativo\" \u00e8 l'insieme dei flussi di cassa (cio\u00e8 della liquidit\u00e0) generati dalla sola gestione tipica (od operativa) ed \u00e8 questa seconda definizione la pi\u00f9 significativa per lo studio della gestione aziendale. L'insieme dei flussi di cassa generati dalla gestione tipica (che \u00e8 indice della liquidit\u00e0 aziendale) \u00e8 importante per stabilire in che misura e in che maniera possono essere remunerati i centri di costo."}
{"id": "109671", "revid": "119624806", "url": "https://it.wikipedia.org/wiki?curid=109671", "title": "Flusso monetario scontato", "text": "Il flusso monetario scontato o flusso di cassa attualizzato (in lingua inglese: \"discounted cash flow\", abbreviato \"DCF\") \u00e8 un metodo di valutazione di un investimento, basato sull'attualizzazione, secondo un tasso corretto per il rischio, dei flussi futuri attesi dall'attivit\u00e0 in questione.\nDefinizione matematica.\nSia CF0 l'uscita al tempo 0 per effettuare l'investimento\nSia CFi il generico flusso di denaro atteso relativo al periodo i e sia r il tasso corretto per il rischio relativo all'attivit\u00e0 da valutare. Sia n il numero di periodi in cui tale attivit\u00e0 fornisce dei flussi monetari (in uscita o in entrata). Il valore di tale attivit\u00e0 che chiameremo A \u00e8 dato secondo il \"discounted cash flow\" dalla formula\nformula_1\nOssia il valore attuale di tutti i flussi di cassa futuri.\nSemplificazione.\nSe n tende ad infinito, e sia CF che r sono costanti, la serie pu\u00f2 essere sviluppata come serie geometrica che parte da esponente pari a 1, e si avr\u00e0 il valore:\nformula_2\nSe invece CF aumenta ad un tasso g ad ogni anno ossia\nformula_3\nLo sviluppo della serie geometrica offre come risultato:\nformula_4\nDimostrazione sviluppo calcolo semplificata.\nLa serie geometrica risulta cos\u00ec composta: formula_5\nConsiderato che la soluzione di una serie geometrica semplice tipo formula_6\nequivale a formula_7 abbiamo che lo sviluppo diventa formula_8\na cui bisogna togliere una unit\u00e0 perch\u00e9 il valore della serie non parte da zero.\nIl tutto semplificato porta alla soluzione formula_9\nA questo punto considerato che formula_10 il risultato finale sar\u00e0 appunto formula_4\nDCF per le azioni.\nIl DCF pu\u00f2 essere un modo, sia pure molto astratto, per valutare il prezzo delle azioni di un'azienda. In questo caso il CF \u00e8 il dividendo offerto dall'azienda, g \u00e8 il tasso atteso di crescita dei dividendi e r \u00e8 il tasso di rendimento per aziende con rischio paragonabile. Si ha quindi:\nformula_12\nIl metodo di valutazione in questo caso prende il nome di DDM (\"Dividend Discount Model\").\nEsiste anche un altro modo di calcolare il valore presente delle azioni, sempre astraendolo da un valore futuro, ma valore futuro dei flussi di cassa (cash flow) non dei dividendi."}
{"id": "109672", "revid": "5545", "url": "https://it.wikipedia.org/wiki?curid=109672", "title": "Ultimate Universe", "text": ""}
{"id": "109673", "revid": "767487", "url": "https://it.wikipedia.org/wiki?curid=109673", "title": "Banco del Mutuo Soccorso", "text": "Il Banco del Mutuo Soccorso (o semplicemente Banco) \u00e8 un gruppo musicale rock progressivo italiano fondato a Roma nel 1968.\nInsieme alla Premiata Forneria Marconi, gli Area e Le Orme \u00e8 l'esempio pi\u00f9 rappresentativo e noto, anche all'estero, di rock progressivo in Italia.\nStoria.\nGli inizi.\nLa storia del gruppo ebbe inizio negli ultimi mesi del 1968, quando il diciassettenne tastierista Vittorio Nocenzi riusc\u00ec a ottenere un'audizione presso l'importante etichetta RCA, forte della segnalazione di Gabriella Ferri, per la quale aveva gi\u00e0 musicato alcuni brani. Le etichette discografiche, in quegli anni, erano poco propense a promuovere strumentisti solisti, e la leggenda narra che Nocenzi avesse millantato l'esistenza di un non meglio precisato gruppo da lui capeggiato. Si trov\u00f2, quindi, nella condizione di dover allestire in tutta fretta una formazione musicale per presentarsi all'audizione. A tale scopo reclut\u00f2 parenti e amici in grado di \u00abreggere uno strumento\u00bb e invent\u00f2 l'appellativo di Banco del Mutuo Soccorso, forse ispirato da qualche istituto di credito o assicurativo della zona.\nIl gruppo si riuniva nella sala prove privata, a Marino, nei Castelli Romani, in seguito divenuta famosa con il nome di \u00abStalla\u00bb, tale essendo nella realt\u00e0: una vera e propria stalla ristrutturata e attrezzata perfettamente (dice lo stesso Vittorio Nocenzi in una intervista) \u00abcon le mangiatoie piene di amplificatori, distorsori e strumenti musicali invece del fieno per le mucche\u00bb.\nLa prima formazione era composta, oltre a Vittorio e al fratello Gianni al pianoforte, da Gianfranco Coletta (componente dei Chetro &amp; Co. e, in seguito, degli Alunni del Sole) alla chitarra, Fabrizio Falco al basso e Mario Achilli alla batteria, questi ultimi componenti del gruppo rock psichedelico Crash, fondato dai fratelli Falco e con il quale Vittorio collaborava da alcuni mesi. L'audizione ottenne il \"placet\" degli esaminatori e il neonato Banco del Mutuo Soccorso realizz\u00f2 tre brani che furono inclusi in una raccolta di nuove formazioni intitolata \"Sound '70\" e pubblicata solo su musicassetta. I pezzi di questa raccolta (\"Vedo il telefono\", \"La mia libert\u00e0\" e \"Padre Francesco\") verranno incisi, qualche settimana dopo il provino, da una formazione gi\u00e0 ritoccata, con Claudio Falco alla chitarra e Franco Pontecorvi alla batteria.\nGli anni settanta.\nNel 1971 il Banco del Mutuo Soccorso partecip\u00f2, con scarsa fortuna, al secondo Festival pop di Caracalla di Roma. Tra i gruppi che intervennero al festival vi erano Le Esperienze e i Fiori di Campo che avevano gi\u00e0 pubblicato un singolo (\"Fuori citt\u00e0/Due bambini nel cortile\" con la Apollo). Il tempo di socializzare e, al termine della manifestazione, il Banco del Mutuo Soccorso aveva assunto la sua formazione definitiva, incorporando Francesco Di Giacomo, Renato D'Angelo e Pierluigi Calderoni, rispettivamente voce, basso e batteria del gruppo Le Esperienze, oltre a Marcello Todaro, chitarrista dei Fiori di Campo. Si tratt\u00f2 di una vera svolta qualitativa: il gruppo pass\u00f2 dalle canzoni beat del primo periodo, a composizioni \"progressive\", fortemente influenzate dalla formazione musicale classica dei fratelli Nocenzi e impreziosite dai raffinati testi scritti da Francesco Di Giacomo.\nIl gruppo partecip\u00f2 alla seconda edizione del Festival di musica d'avanguardia e di nuove tendenze, tenutosi a Roma a Villa Pamphili dall'1 al 4 giugno 1972, classificandosi al primo posto a pari merito con i Circus 2000.\nQuesta formazione pubblic\u00f2 nel 1972 l'album d'esordio \"Banco del Mutuo Soccorso\" che, con brani come \"R.I.P. (Requiescant in pace)\", \"Il giardino del mago\" e \"Metamorfosi\", catalizz\u00f2 immediatamente l'attenzione del pubblico della nascente scena del rock progressivo in Italia. Particolarissima anche la concezione grafica della copertina: sagomata a forma di salvadanaio di terracotta. Nello stesso anno fu pubblicato il secondo album, \"Darwin!\", il primo concept album realizzato dal gruppo: i brani sono infatti tutti legati al tema centrale della teoria sull'evoluzione delle specie di Charles Darwin.\nQuesti due album possono essere considerati i pi\u00f9 creativi e originali del gruppo, incentrati sui vertiginosi e virtuosistici intrecci delle tastiere dei fratelli Nocenzi e sugli inimitabili registri tenorili di Di Giacomo, al servizio di una particolarissima contaminazione tra il rock progressivo del Regno Unito, le sonorit\u00e0 mediterranee, la musica strumentale barocca italiana e la tradizione del melodramma, che occhieggia nei momenti pi\u00f9 inattesi.\nIl primo avvicendamento nella formazione del gruppo avvenne nel 1973, anno in cui Todaro fu sostituito alla chitarra da Rodolfo Maltese, proveniente dal gruppo Homo Sapiens. In \"Io sono nato libero\" (1973), secondo diversi fan e critici il miglior album della band, Maltese appariva formalmente come ospite, ma di fatto era gi\u00e0 membro del Banco.\nNel 1974, su proposta di Greg Lake, il Banco abbandon\u00f2 la Ricordi per passare all'etichetta Manticore, di propriet\u00e0 del gruppo inglese Emerson, Lake &amp; Palmer. L'anno dopo usc\u00ec l'album \"Banco\" (anche noto come \"Banco IV\"), che riproponeva in inglese, per il mercato estero, i migliori brani dei primi tre album. L'album ebbe un grande successo di critica sia in Italia sia all'estero.\nNel 1976 fu pubblicato \"Come in un'ultima cena\", promosso con un tour europeo che vide il Banco del Mutuo Soccorso esibirsi in qualit\u00e0 di artisti d'apertura ai Gentle Giant. Di questo album fu realizzata anche una versione in inglese (\"As in a Last Supper\"), con la traduzione di Angelo Branduardi. Nello stesso anno il gruppo incise anche \"Garofano rosso\", colonna sonora del film omonimo (tratto da un romanzo di Elio Vittorini, con la regia di Luigi Faccini). Si tratta del loro primo album strumentale, che apriva una nuova epoca nell'evoluzione dello stile del gruppo. Ancora strumentale, e con sonorit\u00e0 ancora pi\u00f9 complesse, fu il successivo \"...di terra\", in cui venivano esplorate soluzioni che sconfinavano dal rock al jazz e alla musica classica. Per questa complessa realizzazione, il gruppo si avvalse del contributo dell'orchestra sinfonica dell'Unione Musicisti di Roma diretta da Vittorio Nocenzi, delle orchestrazioni di Antonio Scarlato (docente di composizione presso il Conservatorio Santa Cecilia di Roma) e della collaborazione del tastierista Alessandro Esseno.\nNel 1978 parteciparono, insieme a Branduardi e molti altri artisti, a una tourn\u00e9e chiamata La Carovana del Mediterraneo in cui tutti i partecipanti si alternavano sul palco. Da quella serie di concerti, Branduardi stesso pubblicher\u00e0 un cofanetto con 3 LP chiamato \"Concerto\", nel quale in molte canzoni gli strumentisti sono i componenti del Banco del Mutuo Soccorso.\nNello stesso anno usc\u00ec \"...di terra\", primo album a recare il solo nome Banco, termine ormai generalmente utilizzato da giornalisti e fan. Nel 1979 venne pubblicato l'ottavo album \"Canto di primavera\", caratterizzato da suggestioni etniche e atmosfere pastorali. In quest'album Giovanni Colaiacomo dei Kaleidon subentra al basso, sostituendo D'Angelo.\nGli anni ottanta.\nIl primo lavoro del Banco negli anni ottanta fu il primo album dal vivo della loro carriera, \"Capolinea\", in cui il gruppo ripercorre i tratti salienti della sua storia. Suggellando concettualmente la sua \"prima era\", questo album prepar\u00f2 il Banco a un mutamento di rotta e all'abbandono di determinati schemi tipici del rock progressivo degli anni settanta, in particolare in relazione alla complessit\u00e0 strutturale (e alla lunghezza in minuti) dei brani, a favore di brani relativamente pi\u00f9 semplici e diretti. Questa tendenza \u00e8 perfettamente rappresentata dai primi due album della decade, \"Urgentissimo\" (1980) e \"Buone notizie\" (1981). In questo periodo la formazione si arricch\u00ec di Karl Potter alle percussioni, musicista che aveva gi\u00e0 collaborato con Pino Daniele e che contribu\u00ec a dare maggiore incisivit\u00e0 alla sezione ritmica del Banco.\nNel 1983 esce \"Banco\" dove \u00e8 presente il brano \"Moby Dick\", che diverr\u00e0 uno dei brani pi\u00f9 conosciuti della band, nonostante si allontani dai canoni del rock progressivo che li ha caratterizzati in passato. L'album costituisce un altro punto di svolta in quanto fu l'ultimo a vedere la presenza di Gianni Nocenzi, che abbandon\u00f2 il gruppo subito dopo la promozione estiva per intraprendere una carriera solista e collaborare con la ditta giapponese Akai, in qualit\u00e0 di esperto di campionamenti.\nNel 1985 Giovanni Colaiacomo lasci\u00f2 il gruppo e venne sostituito dal polistrumentista Gabriel Amato, gi\u00e0 membro della band di Aretha Franklin. Ne scatur\u00ec l'album \"...e via\" (1985) ed una partecipazione al Festival di Sanremo col brano \"Grande Joe\". In seguito il Banco scelse il silenzio discografico, rompendo il contratto con la CBS, per dedicarsi esclusivamente ai concerti dal vivo, interrotto solo dall'uscita di \"Non mettere le dita nel naso\", primo album solista di Francesco Di Giacomo, che vede la produzione artistica di Vittorio Nocenzi ed al quale parteciparono come musicisti tutti i membri dell'ultima formazione del Banco.\nNel 1989 fu pubblicato infine \"Donna Plautilla\", raccolta di brani inediti degli anni sessanta.\nGli anni novanta.\nAll'inizio degli anni novanta, seguendo in effetti quello che fu l'esempio di molte band di rock progressivo \"classico\", il Banco intraprese un'azione di \"revival\" del proprio primo periodo, tornando al nome per esteso Banco del Mutuo Soccorso e portando in tour brani degli anni settanta.\nPer il ventennale della band, Nocenzi riscrisse per intero i primi due album, \"Banco del Mutuo Soccorso\" e \"Darwin!\" riproponendoli in cofanetto (a forma di Salvadanaio), con registrazioni totalmente nuove e arrangiamenti innovativi, primo esempio nella storia della discografia italiana.\nA met\u00e0 strada tra revival stilistico e nuove sonorit\u00e0 fu l'album di inediti \"Il 13\" del 1994. Tre membri storici del gruppo, Vittorio Nocenzi, Francesco Di Giacomo e Rodolfo Maltese, insieme al chitarrista Filippo Marcheggiani, si imbarcarono anche nel progetto \"Acustico\", in cui diversi brani classici vennero reinterpretati in chiave acustica. In questo periodo il Banco intraprese anche diversi tour mondiali, arrivando a toccare Giappone, Messico, Stati Uniti d'America, Brasile e Panama. Da uno dei concerti di maggior successo (in Giappone, il 25 e 26 maggio 1997) venne tratto l'album dal vivo \"Nudo\" (che includeva anche un nuovo brano omonimo in studio).\nGli anni 2000 e 2010.\nA \"Nudo\" segu\u00ec \"No palco\" (2003), un album dal vivo in celebrazione del trentennale della band, vedendo come ospiti artisti tra i quali Morgan, Mauro Pagani, Federico Zampaglione (Tiromancino), Gianni Nocenzi, Eugenio Finardi, Filippo Gatti, Angelo Branduardi, per una serie di concerti di grande successo.\nNel 2013 \u00e8 entrato in formazione il chitarrista Nicola Di Gi\u00e0.\nIl 21 febbraio 2014, mentre \u00e8 in corso il Festival di Sanremo, viene data notizia della morte del cantante Francesco Di Giacomo, causata da un incidente stradale avvenuto a Zagarolo. Dopo un periodo di silenzio, la band annuncia l'uscita di un lavoro ideato e diretto da Vittorio Nocenzi, dal titolo \"Un'idea che non puoi fermare\", pubblicato il 16 settembre 2014 dalla Sony su doppio CD e triplo LP: 18 brani live e 50 minuti di inediti, con la partecipazione di vari attori teatrali, un album che vuole omaggiare lo storico cantante e segnare il nuovo percorso per il futuro della band.\nNell'estate 2015 il batterista Maurizio Masi e il fiatista Alessandro Papotto hanno abbandonato il gruppo, contemporaneamente rinnovato con l'ingresso del cantante John De Leo, del chitarrista Maurizio Solieri, del batterista Vito Sardo e del percussionista Arnaldo Vacca. Tuttavia, l'attivit\u00e0 live del gruppo viene interrotta da due eventi: nella notte tra il 28 e il 29 luglio del medesimo anno, Vittorio Nocenzi viene colpito da un'emorragia cerebrale e ricoverato presso il vicino ospedale di Vallo della Lucania, mentre il 3 ottobre 2015 \u00e8 morto lo storico chitarrista del gruppo, Rodolfo Maltese, a seguito di una lunga malattia.\nIl 13 luglio 2016, durante un'intervista a \"Il Messaggero\", Nocenzi ha rivelato di aver rinnovato la formazione del gruppo, con l'ingresso del bassista Marco Capozzi, del batterista Augusto Zanonzini e del cantante Tony D'Alessio, segnando quindi l'abbandono di De Leo, Solieri, Sardo e Vacca, oltre al bassista Tiziano Ricci.\nIl 2 ottobre 2017 esce la legacy edition di \"Io sono nato libero\", che consiste in un cofanetto con libretto di 40 pagine e l'album inedito \"La libert\u00e0 difficile\", che segna l'inizio di un rinnovato percorso artistico del gruppo. Il disco \u00e8 anche il primo registrato con il batterista Fabio Moresco, subentrato a Zanonzini.\nNel 2019 il gruppo firma un nuovo contratto discografico con la Inside Out Music, annunciando poco tempo dopo l'album \"Transiberiana\". L'album \u00e8 uscito il 10 maggio 2019, a distanza di 25 anni da \"Il 13\", ultimo disco a contenere materiale esclusivamente inedito."}
{"id": "109674", "revid": "1873140", "url": "https://it.wikipedia.org/wiki?curid=109674", "title": "Bolivar (personaggio)", "text": "Bolivar, in italiano chiamato anche Tamerlano, \u00e8 il gigantesco San Bernardo di Paperino che lo accompagna in alcune sue avventure, in cui combina molti danni. L'ingombrante animale compariva soprattutto nelle prime tavole domenicali di Paperino, poi \u00e8 scomparso, per fare solo una breve comparsa, il 28 dicembre 1998, in una storia di Topolino (testi di Fabio Michelini, disegni di Valerio Held) nella quale il papero spiega che Bolivar gli fu mandato in vacanza, anni prima, dalla zia Clodovilde per poi riprenderselo (\"Paperi e cani - Bolivar\", Topolino n. 2248). Qui con Bolivar compare anche la sua numerosa e scalmanata cucciolata.\nAppare nei cortometraggi \"Gli alpinisti\" e \"More Kittens\"."}
{"id": "109675", "revid": "106655526", "url": "https://it.wikipedia.org/wiki?curid=109675", "title": "Liquidit\u00e0", "text": "In ragioneria, la liquidit\u00e0 \u00e8 la disponibilit\u00e0 di mezzi di pagamento in contanti a brevissimo termine, ovvero la disponibilit\u00e0 immediata di denaro contante e/o di diverse altre forme di Titoli di Pagamento (nominali o al portatore), equivalenti, ma comunque monetizzabili immediatamente. \nIn termini finanziari, il termine indica l'attitudine di un investimento a trasformarsi in denaro rapidamente e possibilmente senza perdite, che non sono sempre esonerabili o circoscritte (come nei casi di svincolo di titoli obbligazionari soggetti alla volatilit\u00e0 intrinseca di uno specifico mercato). \nIn termini patrimoniali, il termine definisce anche la situazione caratterizzata da una notevole disponibilit\u00e0 di denaro contante e/o di altri mezzi di pagamento facilmente e rapidamente convertibili in denaro.\nDescrizione.\nLa liquidit\u00e0 eccedente gli ordinari fabbisogni di cassa, viene normalmente investita in titoli di Stato o in altre forme a basso rischio finanziario. Il livello di liquidit\u00e0 pu\u00f2 essere ottimizzato con il modello Baumol-Tobin (v.). Il modello \u00e8 derivato dalla gestione delle scorte e prevede che, se l'andamento della giacenza di cassa \u00e8 lineare (consumo regolare), nell'unit\u00e0 di tempo (normalmente l'anno) il livello medio di liquidit\u00e0 \u00e8 pari alla met\u00e0 della quantit\u00e0 ottimale di titoli di Stato da disinvestire (vendere) quando si estingue la riserva. La riserva di liquidit\u00e0 che l'impresa fissa per far fronte ai pagamenti \u00e8 inferiore a questa giacenza media.\nCi\u00f2 \u00e8 paragonabile alla relazione fra scorta di ciclo e di sicurezza che esiste nei modelli di gestione delle scorte. \nIndicatori di liquidit\u00e0.\nQuesti indicatori consentono di valutare la condizione di equilibrio fra le grandezze a breve termine dello stato patrimoniale, ovvero la capacit\u00e0 di un'azienda di finanziare il proprio sviluppo mediante i flussi di cassa generati dalla sua gestione. Si tratta, fra gli altri, del cosiddetto \"Quick Ratio\", ossia del quoziente di liquidit\u00e0 secco, il quale misura il rapporto fra attivit\u00e0 a pronto realizzo e passivit\u00e0 correnti e del Current Ratio o indice di liquidit\u00e0 corrente il quale misura la capacit\u00e0 dell'impresa di far fronte alle passivit\u00e0 correnti con le attivit\u00e0 correnti, senza ricorrere ad indebitamento."}
{"id": "109677", "revid": "23", "url": "https://it.wikipedia.org/wiki?curid=109677", "title": "Azione ordinaria", "text": ""}
{"id": "109678", "revid": "104265", "url": "https://it.wikipedia.org/wiki?curid=109678", "title": "Macchia Nera", "text": "Macchia Nera (ingl. \"Phantom Blot\", lett: \"macchia fantasma\") \u00e8 un personaggio dei fumetti della Disney, comparso come protagonista o comprimario in centinaia di storie a fumetti realizzate in vari paesi del mondo; \u00e8 uno dei nemici pi\u00f9 ricorrenti di Topolino. \nStoria editoriale.\n\u00c8 apparso per la prima volta nel 1939 sulle strisce quotidiane disegnate da Floyd Gottfredson e scritte da Merrill De Maris, nella storia nota come \"Topolino e il mistero di Macchia Nera (Outwits the Phantom Blot, 1939)\". Ricompare poi nel 1955 nella storia realizzata in Italia da Guido Martina e Romano Scarpa dal titolo \"Topolino e il doppio segreto di Macchia Nera\". Nel 1960 avviene la sua terza apparizione nella storia italiana \"Topolino e il re dei mendicanti\", in cui Macchia Nera \u00e8 il capo della malavita di Topolinia. A partire da questo momento diviene un nemico ricorrente di Topolino nelle storie italiane.\nNel 1964 il personaggio viene reintrodotto anche nei comic book statunitensi editi dalla Western Publishing con la storia \"The return of the Phantom Blot\" (disegnata da Paul Murry e pubblicata a puntate su \"Walt Disney's Comics and Stories\" numeri 284-287). Al termine della pubblicazione, sulla stessa testata fu annunciata a breve l'apertura di una nuova testata dedicata al personaggio, \"The Phantom Blot\", chiusa dopo sette numeri (usciti tra il 1964 e il 1966). I testi erano di Del Connell e di Bob Ogle e i disegni di Paul Murry. In questi albi a lui dedicati Macchia Nera si alleava con personaggi quali i Bassotti e, in un'occasione, addirittura con Maga Mag\u00f2, finendo comunque con l'essere catturato per merito di Topolino e dei suoi amici o collaboratori (Paperino, Paperone, Pippo, Basettoni). Ulteriori storie del personaggio furono pubblicate tra il 1975 e il 1984 sulle testate \"Super Goof\" (in cui ovviamente fronteggia Super Pippo) e \"Walt Disney's Comics and Stories\".\nIdeazione e sviluppo del personaggio.\nFloyd Gottfredson, ideatore del personaggio, insieme allo sceneggiatore Merrill De Maris, ha spiegato in un'intervista le origini del personaggio:\n\u00c8 un criminale che agisce in genere nella citt\u00e0 di Topolinia, motivato soprattutto dal desiderio di potere e di gloria. Solitamente \"lavora\" solo, oppure a capo di una banda i cui componenti non sono personaggi ricorrenti e appaiono soggiogati alla sua persona, e spesso compaiono solo in una storia. A differenza di Gambadilegno, altro grande nemico di Topolino, \u00e8 straordinariamente intelligente, furbo, sfuggente, ma comunque infido, malvagio, crudele, arrogante e troppo sicuro di s\u00e9. Spesso firma i suoi messaggi con una macchia d'inchiostro e, essendo un \"genio del male\", \u00e8 in grado di costruire ogni sorta di armi e dispositivi tecnologici per realizzare i suoi progetti. Ama utilizzare l'inganno e la manipolazione per raggiungere i suoi scopi, e spesso ha ordito piani per piegare altri personaggi, tra cui lo stesso Topolino, al proprio volere.\nViene raffigurato con una lunga tunica nera con due buchi per gli occhi, ma il suo vero volto, capelli neri e baffi sottili e lunghi, \u00e8 comunque noto e viene mostrato in alcune storie, sia nella serie regolare sia quando Macchia Nera \"recita\" nei panni di un personaggio storico o letterario nelle parodie Disney. Alcuni sostengono che il viso sia ispirato a quello dello stesso Walt Disney mentre altri lo collegano all'attore degli anni trenta Adolphe Menjou.\nIl Macchia Nera cos\u00ec come caratterizzato nei \"comic books\" americani degli anni '60 e '70, salvo alcune rare eccezioni (in cui viene reso un po' pi\u00f9 temibile), risulta essere una reinterpretazione macchiettistica e farsesca del personaggio, in linea col tono spesso demenziale delle storie, ed egli non \u00e8 pi\u00f9 il criminale pericoloso e scaltro dell'esordio e delle storie italiane. Infatti appare goffo e maldestro ed \u00e8 spesso vittima di gag comiche che lo mettono in ridicolo (soprattutto nelle autoconclusive di una pagina). Nel numero 4 di \"The Phantom Blot\" per giunta viene introdotta l'infatuazione per Macchia Nera da parte di Maga Mag\u00f2 (Macchia Nera finge di ricambiarla per fini prettamente opportunistici, al fine di renderla sua complice), che poi verr\u00e0 ripresa e approfondita dagli autori dello Studio Disney e da quelli brasiliani (una situazione ricorrente di queste storie \u00e8 la fuga di Macchia Nera da una Maga Mag\u00f2 follemente innamorata di lui, riprendendo la dinamica della relazione tra Paperone e Brigitta). Ad ogni modo Macchia Nera viene comunque caratterizzato come pi\u00f9 intelligente dei suoi sgherri, tra cui i Bassotti, e si dimostra talvolta un provetto inventore al pari di Spennacchiotto (soprattutto nelle storie di Super Pippo). Nelle storie statunitensi (e, successivamente, anche delle altre nazioni ad eccezione di quelle italiane), Macchia Nera non mostra mai il suo vero volto, forse per un presunto veto di Walt Disney in persona (che, secondo un'ipotesi, sarebbe rimasto irritato dalla somiglianza tra il suo volto e quello di Macchia Nera). Anche la figlia e i nipoti di Macchia Nera compaiono sempre incappucciati. Inoltre il fatto che alcuni autori, a partire da Roger Armstrong nel 1975, abbiano munito il volto incappucciato di una bocca, d\u00e0 quasi l'impressione che in realt\u00e0 Macchia Nera non abbia un vero volto ma sia un essere completamente nero simile a Cattivik.\nNella saga degli \"Ultraheroes\" \u00e8 un membro dei Bad-7, una malvagia associazione di supercriminali il cui scopo \u00e8 recuperare tutti gli Ultrapod al posto degli Ultraheroes; qui indossa il suo costume nero coperto da un ampio mantello rosso allacciato con due grosse fibbie gialle; sul torace \u00e8 presente una lettera \"M\" rossa; il suo principale potere \u00e8 mutarsi da liquido a solido grazie ad un dispositivo nascosto nel mantello.\nNella saga di \"Darkenblot\" scritta da Casty a partire dal 2012, Lorenzo Pastrovicchio rinnova la veste grafica del personaggio rendendola pi\u00f9 moderna e tecnologica, ed equipaggiandolo con una nuova livrea giallo/arancio.\nNell'agosto 2021, in una storia in due puntate, scritta da Marco Nucci e disegnata e Casty, il personaggio viene rilanciato, in modo da renderlo nuovamente un cattivo davvero spaventoso. Casty ne modifica leggermente l'aspetto, rendendolo pi\u00f9 simile al Macchia Nera delle origini, realizzato da Gottfredson e Merrill De Maris.\nAltri media.\nVideogiochi.\nDisney Epic Mickey: Il personaggio compare come antagonista principale in un ruolo totalmente diverso rispetto a quello presente nei fumetti e nei cartoni animati: \u00e8 una mostruosa creatura, creata accidentalmente da un giovane Topolino, fatta di inchiostro e solvente magici per creare una copia di se stesso (ci\u00f2 rende Macchia Nera la nemesi di Topolino), che porta disordine e caos nella citt\u00e0 dei personaggi Disney dimenticati, \"Rifiutolandia\"."}
{"id": "109681", "revid": "1819104", "url": "https://it.wikipedia.org/wiki?curid=109681", "title": "Pietro Gambadilegno", "text": "Pietro Gambadilegno (\"Pete\", chiamato anche \"Peg Leg Pete\", \"Big Bad Pete\" o \"Black Pete\") \u00e8 un personaggio immaginario dei fumetti e dei cartoni animati creato nel 1925 da Walt Disney e Ub Iwerks. \u00c8 un personaggio della Walt Disney Company e spesso appare come \"arci-nemico\" e antagonista principale di Topolino; \u00e8 il pi\u00f9 antico personaggio Disney ancora utilizzato, avendo debuttato nel 1925, tre anni prima di Topolino, nel cartone animato \"Alice Solves the Puzzle\". \u00c8 apparso come protagonista o comprimario in centinaia di storie a fumetti realizzate in vari paesi del mondo, e in pi\u00f9 di 40 cortometraggi animati tra il 1925 e il 1954.\nGenesi e apparizioni cinematografiche.\nIn origine era un orso antropomorfo, ma con l'avvento di Topolino nel 1928, e il suo riutilizzo come antagonista di quest'ultimo, venne ridefinito come un gatto (in contrapposizione al topo). L'archetipo del personaggio si pu\u00f2 incontrare in alcuni episodi della serie di cortometraggi animati di \"Alice's comedies\" e di Oswald il coniglio fortunato, nei quali compare un personaggio negativo di nome Bootleg Pete: si tratta di un grosso animale antropomorfo (pi\u00f9 simile a un gorilla che a un gatto) con la gamba di legno e un cappello da cowboy.\nNel 1927 Ub Iwerks realizza uno schizzo concettuale di un nuovo antagonista dal nome provvisorio Putrid Pete: nelle idee iniziali, questo personaggio \u00e8 un grosso ratto che del vecchio Pete recupera solo la gamba di legno e, in parte, il nome. Il risultato per\u00f2 sar\u00e0 una continua oscillazione tra l'orso originario e il gatto, gi\u00e0 con il cortometraggio Steamboat Willie del 1928, a partire dal quale viene provvisoriamente rinominato \"Terrible Tom\" visto che ai gatti si era soliti assegnare il nome \"Tom\"; per l'antagonismo nei confronti di Topolino \u00e8 chiaro che in qualche modo si tratta comunque di Gambadilegno, ma le fattezze sono ancora molto diverse da quelle che conosciamo e la caratterizzazione cambia in continuazione.\nBisogna attendere il cortometraggio del 1930 \"Topolino vince il bandito\" per vedere debuttare a tutti gli effetti Pietro, per il quale viene ripristinato l'antico nome di \"Pete\" e recuperata anche l'iconica gamba lignea, in occasione di un cortometraggio che lo vede agire come criminale nel vecchio west; inoltre, assume definitivamente le fattezze di un grosso gatto sovrappeso. Anche se il personaggio fu originariamente raffigurato come un fuorilegge, \u00e8 stato impiegato anche per ricoprire altri ruoli, soprattutto se si considera che, a differenza dei fumetti, al cinema Pietro non assunse mai un'identit\u00e0 ben definita, vestendo i panni del \"nemico di Topolino\" sia che ci si trovasse nel freddo Klondike, nell'assolata Arabia o a Topolinia, come spietato accalappiacani all'inseguimento di Pluto. In \"Topolino e i pirati\" (1934) la sua personalit\u00e0 viene arricchita assumendo i toni di un criminale istrionico e presuntuoso, e i connotati facciali diventano quelli che oggi conosciamo grazie al tipico mento voluminoso.\nIl personaggio \u00e8 apparso in pi\u00f9 di 40 cortometraggi animati tra il 1925 e il 1954, dalla serie \"Alice Comedies\" e dai cartoni animati di \"Oswald il coniglio fortunato\" fino alle serie animate di \"Mickey Mouse\", \"Donald Duck\" e \"Goofy\"; l'ultima apparizione del personaggio in questo primo periodo fu in \"Cip e Ciop cavalieri solitari\" (1954), terzo e ultimo corto della serie \"Chip an' Dale\". Successivamente \u00e8 apparso anche nei film \"Canto di Natale di Topolino\" (1983), \"Il principe e il povero\" (1990), \"\" (2004) e \"Tutti in scena!\" (2013). A partire dal 1935, venendo meno il ruolo di Topolino come protagonista, Pietro continu\u00f2 a essere utilizzato ma con una libert\u00e0 ancora maggiore, diventando un generico \"Pete\" nei corti di Paperino, Pippo o Topolino con Pluto: da criminale incallito (\"Cip e Ciop cavalieri solitari\", 1954) a sceriffo (\"Giorno di trasloco\", 1936), a generale dell'esercito (\"Paperino sotto le armi\", 1942), a controllore del treno (\"Topolino va in vacanza\", 1940); da prepotente vicino (\"Guai al trombone\" del 1944) a rude boscaiolo (\"Paperino boscaiolo\" del 1941); in alcune occasioni \u00e8 anche stato un personaggio positivo, seppur buffo (\"L'ora della sinfonia\" del 1942 o \"Pippo superdetective\" del 1952).\nStoria editoriale.\nNel 1930, pi\u00f9 o meno in contemporanea con il corto succitato \"Topolino vince il bandito\" il personaggio esordisce anche nei fumetti nella storia \"Topolino nella valle infernale\", nella quale fa la sua comparsa anche l'Avvocato Lupo, che \u00e8 un ratto antropomorfo. Inizialmente Gambadilegno svolge il ruolo di spalla manesca ma tonta di Lupo, successivamente, pur collaborando occasionalmente con altri criminali quali Lupo o Eli Squick, comincia a commettere crimini in solitaria escogitando piani finanche ingegnosi. In linea con il cambiamento al cinema, il suo primo ruolo da furfante \"autonomo\" \u00e8 anche quello in cui si definisce meglio la sua personalit\u00e0, nella storia del 1934 \"Topolino contro il pirata e contrabbandiere Gambadilegno\", in cui appare per la prima volta sovrappeso e caratterizzato da una certa supponenza e arroganza che ne fanno un villain a 360 gradi. Ancora pi\u00f9 corpulento e minaccioso, assumer\u00e0 il ruolo del vero e proprio gangster mafioso nella celebre \"Topolino giornalista\" (1935), in cui sembra ormai in grado di manovrare tutta Topolinia attraverso una complessa rete di corruzione. In \"Topolino e il mistero dell'uomo nuvola\" (1936-37) \u00e8 per la prima volta una spia, interessata ad appropriarsi di pericolose formule da rivendere a potenze straniere nell'ottica di tensione che prefigura il futuro conflitto mondiale. \nDal suo esordio e per circa 11 anni, il personaggio \u00e8 rappresentato con una gamba di legno che scompare, salvo occasionali sporadiche riapparizioni, a partire dalla storia di Floyd Gottfredson \"Topolino boscaiolo\" (1941), dove Gambadilegno spiega di aver sostituito la gamba con un nuovo modello di protesi nascosta dai pantaloni e dalla scarpa. Il motivo per cui la gamba di legno fu rimossa fu il seguente:La gamba di legno, in ogni caso, non scomparve definitivamente dalle strisce di Gottfredson, in quanto ricompare in \"Topolino e l'onest\u00e0 di Gambadilegno\" (1947), \"Topolino e lo strano potere di Pflip\" (1948-49) e \"Topolino e l'isola Neraperla\" (1952), ultima apparizione del personaggio nelle strisce di Gottfredson. Nelle prime storie di produzione italiana, tra la fine degli anni quaranta e l'inizio degli anni cinquanta, il personaggio continuava a essere raffigurato con la gamba di legno, che scomparve solo in seguito. In due storie di Romano Scarpa, \"Topolino e il mistero di Tapioco VI\" (1956) e \"Topolino e la dimensione Delta\" (1959), nel corso di un combattimento con Topolino il personaggio rimane parzialmente o completamente scalzo, rivelando la vecchia protesi. Ancora oggi in alcune storie al personaggio viene riconcessa la gamba di legno, spesso in storie ambientate in tempi antichi o semplicemente dove indossa la protesi gambale con scarpa. Non \u00e8 insolito ancora oggi che la posizione della finta gamba venga invertita. Non essendo pi\u00f9 rappresentato con la gamba di legno (in inglese \"pegleg\"), negli albi a fumetti editi dalla Western Publishing il nome originale del personaggio mut\u00f2 da \"Pegleg Pete\" a \"Black Pete\" mentre nelle strisce di Gottfredson non si era avuto alcun cambiamento di nome. In Italia, invece, continu\u00f2 a chiamarsi Gambadilegno.\nNel periodo di Walsh (1943-1955) l'uso di Pietro nelle strisce cala, ma nei suoi sporadici ruoli si rivela comunque pi\u00f9 pericoloso che mai: in alcune storie riveste il ruolo di spia al soldo di nazioni estere e dunque di traditore della patria, come in \"Topolino nella seconda guerra mondiale\" (1943) in cui Pietro \u00e8 una spia nazista, mentre in \"Eta Beta e il tesoro di Mook\" (1950) \u00e8 al servizio di una superpotenza estera che sembrerebbe corrispondere all'Unione Sovietica (in una striscia viene persino raffigurata la cortina di ferro). Memorabile poi il suo folle piano di conquista del pianeta (il primo di tanti) in \"Topolino e le meraviglie del domani\" (1944). Nelle storie di Gottfredson Gambadilegno odia profondamente Topolino, avendo accumulato, secondo una verosimile continuity tra le avventure, una sconfitta dietro l'altra a causa sua, e in pi\u00f9 occasioni tenta di ucciderlo. In alcuni frangenti, come nel \"Pirata e contrabbandiere Gambadilegno\", ha mostrato un certo interesse sentimentale, non ricambiato, per Minni, tentando invano di costringerla a sposarlo. Nelle storie edite dalla Western Publishing e disegnate per lo pi\u00f9 da Paul Murry, Gambadilegno \u00e8 il nemico principale di Topolino; il personaggio \u00e8 dotato di due spalle, Sgrinfia e Ciccia, ed \u00e8 spesso vestito da capitano di nave.\nEdizioni estere del personaggio.\nItalia.\nGli autori di fumetti della Disney Italia hanno creato per Gambadilegno numerosi personaggi comprimari:\nNonostante rimanga un criminale rozzo e violento, Gambadilegno si \u00e8 addolcito con il tempo. Nelle prime storie era spietato e privo di scrupoli, e aveva tentato pi\u00f9 volte di uccidere Topolino. In molte storie pubblicate recentemente lui e Topolino, pur rimanendo nemici (in quanto dalla parte opposta della legge), si sono aiutati a vicenda nei momenti di bisogno. Ad esempio nella storia del 1995 \"Gambadilegno e il rapimento di Topolino\" \u00e8 proprio Gambadilegno a salvarlo dal rapimento da parte dei rapinatori su commissione Gusper e Gasper. Nella storia \"Topolino e il fiume del tempo\", dove si ripercorre l'epopea dello Steamboat Willie (il battello dal quale \u00e8 cominciato tutto), Gambadilegno e Topolino collaborano per ritrovarlo per tutta la storia e fanno una riflessione sul loro rapporto arrivando alla conclusione che avrebbero potuto essere grandi amici. D'altra parte Gambadilegno non sembra rubare per cattiveria, per lui e la comunit\u00e0 criminale di Topolinia il furto \u00e8 un lavoro come gli altri nonch\u00e9 una tradizione di famiglia. Inoltre sempre pi\u00f9 spesso Pietro \u00e8 protagonista di alcune storie e non pi\u00f9 semplice antagonista di Topolino.\nIn altre storie italiane recenti, come quelle di Casty, Gambadilegno torna a essere tratteggiato come un pericoloso criminale megalomane che non esita ad attentare alla vita di Topolino se quest'ultimo tenta di intralciare i suoi piani.\nAltri media.\nTelevisione.\nHa fatto diverse apparizioni in televisione come nella serie \"Ecco Pippo!\" (1992-1993), dove gli venne data pi\u00f9 continuit\u00e0 e dove ha una famiglia e un lavoro regolare come venditore di auto usate; appare anche in \"House of Mouse - Il Topoclub\" (2001-2003) come l'avido e crudele proprietario che cerca sempre modi subdoli e scappatoie per far chiudere il club. Nella serie televisiva statunitense a cartoni animati \"Ecco Pippo!\" ma anche nei lungometraggi \"In viaggio con Pippo\" ed \"Estremamente Pippo\", ambientati nella stessa continuity, il personaggio viene sempre chiamato semplicemente \"Pietro\" (\"Pete\") e mai Gambadilegno; \"a\"ppare qui molto imborghesito e non pi\u00f9 nei panni del criminale, anche se nel suo mestiere di venditore d'automobili i suoi metodi rasentano talvolta la disonest\u00e0; in questa versione \u00e8 anche un personaggio particolarmente sfortunato; ha una moglie, Peg, snella e autoritaria, un figlio timido e piuttosto bonaccione, Pete Junior, detto semplicemente PJ, e una figlia rompiscatole, Carabina (\"Pistol\"); ha anche un cane, di nome Tigre (\"Chainsaw\"). Fin dall'inizio della serie odia visceralmente Pippo e cerca inutilmente di cacciarlo dalla casa dove si \u00e8 trasferito, che si trova vicino alla sua, e su cui vuole costruire una riserva di pesca personale. Nonostante la sua avversione per Pippo, finir\u00e0 inevitabilmente per essere coinvolto nelle sue bizzarre avventure, durante le quali riuscir\u00e0 anche a superare l'antipatia che prova nei suoi confronti e a considerarlo come un amico. Pietro soffre, in questa serie, di una visibile nevrosi causata dalla vicinanza di Pippo. Inoltre compare anche in altre serie: \"DuckTales - Avventure di paperi\", \"Mickey Mouse Works\" e in \"House of Mouse - Il Topoclub\" come il proprietario del club che tenta di sbarazzarsi di Topolino e gli altri, ma senza successo; in \"La casa di Topolino\", non \u00e8 cattivo, ma a volte attacca briga per ostacolarlo; in questa serie Pietro ha anche, solo in alcuni episodi, un cane di nome Buck, molto simile al cane rivale in amore di Pluto in alcuni cartoni degli anni 70. \u00c8 anche uno dei personaggi principali visti nel calderone di \"C'era una volta Halloween\".\nDoppiaggio.\nGambadilegno \u00e8 stato doppiato in italiano dal 1993 fino al 2010 da Massimo Corvo, il quale sostiene che doppiarlo sia stata una gran fatica, poich\u00e9 il personaggio \u00e8 sempre arrabbiato, e che l'esperienza abbia contribuito a modificargli la voce. A partire dalla terza stagione de \"La casa di Topolino\" fino alle prima stagione de \"Il meraviglioso mondo di Topolino\", Pietro \u00e8 stato doppiato da Angelo Nicotra, mentre dallo speciale televisivo \"Topolino - Il racconto delle due streghe\", il personaggio \u00e8 doppiato da Paolo Marchese."}
{"id": "109682", "revid": "9282", "url": "https://it.wikipedia.org/wiki?curid=109682", "title": "Opzioni (finanza)", "text": ""}
{"id": "109684", "revid": "122260120", "url": "https://it.wikipedia.org/wiki?curid=109684", "title": "Opzione put", "text": "Un'opzione put \u00e8 uno strumento derivato in base al quale l'acquirente dell'opzione acquista \"il diritto, ma non l'obbligo\", di vendere un titolo (detto sottostante) a un dato prezzo d'esercizio (strike price), mentre l'altra parte si impegner\u00e0 ad acquistare il titolo, se l'acquirente dell'opzione decide di esercitare il suo diritto, ma avr\u00e0 nel frattempo incassato il premio (obbligatorio) dall'acquirente stesso. \nEsempio:\nIl \"Titolo A\" ad oggi vale \u20ac 3; pagando \u20ac 0,50 vi \u00e8 la possibilit\u00e0 di venderlo fra un mese a \u20ac 2,70. Se fra un mese il titolo varr\u00e0 meno di \u20ac 2,70 sar\u00e0 conveniente venderlo, potendo piazzarlo a un prezzo superiore a quello prevalente sul mercato. Se il titolo varr\u00e0 meno di \u20ac 2,20 (\u20ac 2,70 - \u20ac 0,50) l'operazione si chiuder\u00e0 con un utile.\nAttraverso l'opzione put vengono costruiti molti contratti derivati in cui la base comune \u00e8 il diritto di vendita del sottostante. Il diritto pu\u00f2 essere esercitato a seconda del tempo in pi\u00f9 modi: alla fine del periodo, ad intervalli regolari o durante tutto il periodo. I derivati costruiti attraverso l'opzione put possono avere livelli diversi di leva finanziaria.\nPayoff a scadenza.\nUn'opzione put ha valore monetario positivo se alla scadenza il prezzo formula_1 del sottostante \u00e8 \"minore\" del prezzo d'esercizio formula_2; ne consegue che il payoff dell'opzione, alla scadenza del contratto, \u00e8 dato da:\nIl grafico illustra schematicamente il payoff a scadenza di un'opzione put, in funzione del prezzo del sottostante.\nStili.\nUn'opzione put (cos\u00ec come un'opzione call) pu\u00f2 presentarsi in diversi \"stili\". Tra i tipi di maggior rilevanza nella prassi si hanno l'opzione put europea, che pu\u00f2 essere esercitata solamente a una certa data, detta scadenza (maturity), e l'opzione put americana, che pu\u00f2 essere esercitata in qualunque momento tra la conclusione del contratto e la scadenza. Contratti pi\u00f9 complessi vanno sotto il nome di opzione put di tipo asiatico, Bermuda, e altri ancora.\nPrezzo di un'opzione put europea.\nLa matematica finanziaria propone diversi modelli per determinare il prezzo di un'opzione; il pi\u00f9 noto \u00e8 certamente il modello di Black e Scholes per la valutazione di opzioni di tipo europeo, fondato sull'ipotesi che il prezzo del titolo sottostante segua un moto browniano geometrico. In base a tale modello, il prezzo di un'opzione put di tipo europeo \u00e8 dato da:\ndove formula_5 \u00e8 il prezzo del sottostante, formula_6 l'istante in cui l'opzione viene valutata, formula_7 la scadenza, formula_2 \u00e8 il prezzo d'esercizio, formula_9 \u00e8 il tasso d'interesse a breve termine (su base annua), supposto costante, formula_10 indica la funzione di ripartizione di una Gaussiana standard, e:\nformula_11\ndove formula_12 denota la varianza istantanea del prezzo del titolo sottostante. Un'analoga espressione si ha nel caso di un'opzione call di tipo europeo.\nStrategie di copertura tramite opzioni put.\nUn portafoglio costituito da un'opzione put e dal sottostante a questa associato va sotto il nome di \"put protettiva\", e rappresenta una strategia di copertura dal rischio di una diminuzione del prezzo del sottostante al di sotto di una soglia, rappresentata dal prezzo d'esercizio formula_13 dell'opzione. Il grafico illustra il payoff associato a una tale strategia."}
{"id": "109690", "revid": "547992", "url": "https://it.wikipedia.org/wiki?curid=109690", "title": "Insider trading", "text": "Insider trading indica la compravendita di titoli (valori mobiliari: azioni, obbligazioni, derivati) di una determinata societ\u00e0 da parte di soggetti che, per la loro posizione all'interno della stessa o per la loro attivit\u00e0 professionale, sono venuti in possesso di informazioni \"riservate\" cio\u00e8 non di pubblico dominio.\nDescrizione e tipologie.\nSimili informazioni, per la loro natura, permettono ai soggetti che ne fanno utilizzo di posizionarsi su un piano privilegiato rispetto ad altri investitori del medesimo mercato. In questo senso si parla anche di asimmetria informativa, anche se in senso stretto \u00e8 quindi un reato. Ad esso \u00e8 talvolta affiancato \u00e8 il concetto di aggiotaggio, in termini tecnici conosciuto come manipolazione del mercato. Due diversi tipi di negoziazioni possono essere ricompresi nella dizione di \"insider trading\":\nNel mondo.\nItalia.\nIn Italia l'abuso di informazioni privilegiate \u00e8 attualmente disciplinato dal decreto legislativo del 24 febbraio 1998 n. 58 che ha recepito, tramite la legge comunitaria del 2004, le indicazioni contenute nella norma europea.\nAi sensi del disposto di cui all'art.184 del TUF compie il reato di abuso di informazioni privilegiate:\nIl delitto \u00e8 punito con la reclusione da due a dodici anni e con la multa da ventimila a tre milioni di euro.\nL'articolo 181, comma 1, specifica cosa debba intendersi per \"informazione privilegiata\":\nIl regolamento Ue n. 596/2014 e la direttiva 2014/57/Ue sono destinati ad adeguare ai principi europei il diritto punitivo interno per quanto concerne la fattispecie di abuso di informazioni privilegiate e l'ipotesi di manipolazione del mercato, prevedendo una gradualit\u00e0 delle pene in base alla gravit\u00e0 delle condotte, pene che vanno dalla sanzione amministrativa fino alla detenzione vera e propria.\nStati Uniti d'America.\nNegli Stati Uniti non esiste una norma federale generale che proibisca direttamente la pratica dell'\"insider trading\", ma la possibilit\u00e0 giuridica di perseguire tale tipo di transazioni deriva dall'interpretazione che \u00e8 stata data dalla Corte Suprema alla \"Sezione 16(b)\" del Securities Exchange Act del 1934 e alla \"Regola 10b-5\" della SEC recante norme in materia delle frodi relative alla compravendita di valori mobiliari. In effetti la pratica dell'\"insider trading\" \u00e8 stata considerata legale negli USA fino agli anni sessanta. \nUnione Europea.\nL'Unione europea ha disciplinato la materia tramite la Direttiva 2003/6/CE del 28 gennaio 2003 relativa all'abuso di informazioni privilegiate e alla manipolazione del mercato, direttiva accolta nella legislazione italiana con le modifiche apportate al Testo unico sulla finanza (TUF)."}
{"id": "109691", "revid": "1393243", "url": "https://it.wikipedia.org/wiki?curid=109691", "title": "Lotta biologica", "text": "La lotta biologica \u00e8 una tecnica che sfrutta i rapporti di antagonismo fra gli organismi viventi per contenere le popolazioni di quelli dannosi all'uomo. Questa tecnica si \u00e8 evoluta a fini agronomici e in genere si applica in campo agroalimentare ma per estensione si pu\u00f2 applicare in ogni contesto che richieda il controllo della dinamica di popolazione di un qualsiasi organismo.\nPrincipi fondamentali.\nAll'interno di ogni ecosistema, ogni specie \u00e8 soggetta all'interazione con fattori di controllo, viventi o non, che regolano la dinamica della popolazione. Un ruolo non trascurabile \u00e8 rappresentato dal \"controllo biologico\" da parte degli organismi viventi che con quella specie instaurano rapporti di antagonismo come la predazione, il parassitismo, la competizione interspecifica. I fattori biotici di controllo della popolazione di una determinata specie fanno parte integrante della capacit\u00e0 di reazione omeostatica di un ecosistema. In un ecosistema naturale, pertanto, le variazioni di popolazione di una specie inducono dinamici adattamenti dei componenti dell'ecosistema che interagiscono con la sua nicchia ecologica. Il risultato \u00e8 una variazione ciclica che tende a contenere le pullulazioni e, nel contempo, a evitarne l'estinzione, a meno che non si verifichino nell'ambiente mutamenti tali che portano - in senso evolutivo o regressivo - ad un avvicendamento delle biocenosi.\nQualsiasi evento, applicato ad un agrosistema o altro sistema antropizzato, comporti il controllo di una specie dannosa da parte di un suo antagonista naturale pu\u00f2 essere definito un mezzo di lotta biologica. La lotta biologica pertanto non \u00e8 altro che l'applicazione di un modello di omeostasi in un sistema artificiale.\nPer le sue prerogative la lotta biologica non abbatte la popolazione di un organismo dannoso, bens\u00ec la mantiene entro livelli tali da non costituire un danno. Questo aspetto differenzia nettamente la lotta biologica da altri mezzi di difesa, come ad esempio la lotta chimica convenzionale e la lotta biotecnica, nei quali si pu\u00f2 anche contemplare l'azzeramento della popolazione dell'organismo dannoso. Ad esempio, l'impiego del \"Bacillus thuringiensis\" potrebbe essere interpretato come un mezzo di lotta biologica, in realt\u00e0 ha prerogative che si avvicinano pi\u00f9 alla lotta chimica che alla lotta biologica in quanto consiste in un intervento che si prefigge di abbattere la popolazione del fitofago indipendentemente dagli sviluppi successivi. Al contrario, l'inoculo di un predatore o di un parassitoide in un agrosistema, ai fini della sua acclimatazione, \u00e8 da considerarsi un intervento di lotta biologica in quanto il meccanismo di controllo del fitofago si basa sull'evoluzione dinamica delle popolazioni secondo i modelli ecologici.\nStoria della lotta biologica.\nLa lotta biologica trova le sue radici negli studi sulla biologia e l'etologia degli organismi viventi condotti dai naturalisti nei secoli XVII e XVIII. Nell'ambito di questi studi, alcuni naturalisti come Aldovrandi, Redi, Vallisneri e altri, gettarono le basi per una moderna conoscenza della vita sugli \"organismi inferiori\" e sulle interrelazioni fra insetti entomofagi e fitofagi.\nLe prime esperienze di applicazione di lotta biologica si ebbero tuttavia nella prima met\u00e0 del XIX secolo, caratterizzate da tentativi di liberazione di Coleotteri predatori in giardini pubblici o privati. A partire dalla met\u00e0 del XIX secolo gli studi sulla lotta biologica si orientarono verso il principio di introdurre, ai fini dell'acclimatazione, uno o pi\u00f9 nemici naturali contro specifici fitofagi esotici, importati dallo stesso ambiente. Fu nel 1888 che ebbe inizio negli USA uno dei pi\u00f9 grandi successi della lotta biologica: negli agrumeti della California si stava rivelando particolarmente dannosa e di difficile controllo la cocciniglia \"Icerya purchasi\", proveniente dall'Australia.\nNell'habitat di origine questa cocciniglia non causava alcun danno, mentre in California il livello di infestazione era arrivato a livelli tali da compromettere la futura sopravvivenza dell'agrumicoltura in questa regione. L'allora capo del \"Federal Entomological Service\", Charles Valentine Riley, invi\u00f2 un suo collaboratore, Albert Koebele, in Australia allo scopo di raccogliere antagonisti naturali della cocciniglia. Fu cos\u00ec introdotto il Coccinellide predatore \"Rodolia cardinalis\" con risultati clamorosi, in quanto questo piccolo predatore debell\u00f2 completamente la piaga dell\"Icerya\" in California. Il successo di questa strategia fu tale che nei decenni successivi il coleottero fu progressivamente introdotto in tutte le regioni agrumicole del pianeta. La cocciniglia \u00e8 una specie cosmopolita comunemente presente nell'entomofauna degli agrumi, ma non rappresenta mai un problema in quanto efficacemente controllata dalla \"Rodolia\". A distanza di oltre un secolo la felice intuizione di Riley \u00e8 ancora citata in tutti i manuali di Entomologia come la pietra miliare della lotta biologica.\nI decenni a cavallo fra la fine del XIX secolo e l'inizio del XX secolo sono costellati di numerose esperienze di lotta biologica, molte in realt\u00e0 fallimentari a causa di limitate conoscenze. Va considerato che in questa epoca le conoscenze in campo entomologico realizzarono comunque grandi progressi, mentre l'applicazione della chimica come mezzo di difesa dei vegetali era ancora agli albori. Il controllo biologico si presentava pertanto come la prospettiva pi\u00f9 promettente. Fra le tappe significative dei successi della lotta biologica si possono citare le seguenti:\nA fronte dei casi eclatanti, nel corso del primo cinquantennio del XX secolo si \u00e8 verificato un elevato numero di insuccessi, da attribuire a cause svariate secondo i contesti e gli eventi:\nNella seconda met\u00e0 del XX secolo, le applicazioni di lotta biologica hanno visto risultati altalenanti e per lo pi\u00f9 erano circoscritte in ambiti sperimentali pi\u00f9 che operativi; l'applicazione ha indubbiamente risentito della concorrenza da parte della lotta chimica, che nel frattempo si \u00e8 evoluta fino alla diffusione su larga scala dell'impiego dei clororganici e dei fosforganici. D'altra parte, salvo casi limitati ed eclatanti come quelli citati, la lotta chimica ha in genere mostrato la sua efficacia nel breve termine sia nei risultati sia nella semplicit\u00e0 di applicazione, mentre la lotta biologica rivela i suoi benefici nel lungo termine e in un contesto generale di aleatoriet\u00e0 dovuta ai molteplici fattori che la influenzano.\nNegli ultimi decenni la lotta biologica ha avuto un notevole progresso anche in ambito operativo. Le ragioni sono molteplici, ma fra queste hanno avuto un ruolo di rilievo le problematiche legate all'uso massiccio dei fitofarmaci nel lungo periodo e le conoscenze pi\u00f9 consolidate in campo entomologico. Rispetto alle strategie sviluppate o studiate dalla seconda met\u00e0 del XIX secolo fino agli anni cinquanta, la lotta biologica s'inquadra meglio come mezzo integrato nell'ambito di piani di difesa pi\u00f9 compositi, soprattutto se coadiuvato da metodi di lotta biotecnica.\nIn Italia le sperimentazioni nel campo del controllo biologico hanno avuto applicazione soprattutto nella prima met\u00e0 del XX secolo. Hanno avuto un ruolo di rilievo, in questo settore, Antonio Berlese e Filippo Silvestri, ai quali sono attribuiti i pi\u00f9 importanti contributi: ad esempio, Berlese introdusse in Italia la \"Rodolia cardinalis\" contro l\"Icerya purchasi\" nel 1901, la \"Prospaltella berlesei\" contro la \"Diaspis pentagona\" (Cocciniglia bianca del Pesco) nel 1906, l\"Aphelinus mali\" contro l\"Eriosoma lanigerum\" (Afide lanigero del Melo); a Silvestri si devono invece le conoscenze derivate dai suoi viaggi alla ricerca dei nemici naturali della Mosca delle olive e della Mosca mediterranea della frutta. Fu lo stesso Silvestri a dare impulso al controllo biologico della Mosca della frutta nelle isole Hawaii con le specie del genere \"Opius\".\nMalgrado il notevole impegno di Berlese, Silvestri e altri studiosi che fanno parte integrante della storia dell'Entomologia italiana (Grandi, Russo, Monastero, Viggiani, Crovetti, ecc.) i tentativi di introduzione di entomofagi esotici, nell'arco di oltre mezzo secolo, si contano in poche decine e la maggior parte caratterizzati da insuccessi o da risultati contraddittori o incerti. Salvo casi circoscritti (es. la \"R. cardinalis\"), le poche specie stabilmente acclimatate non permettono da sole il controllo biologico integrale, ma si collocano piuttosto in un contesto di regolazione naturale delle popolazioni dei fitofagi, ad esse associate, che affianca strategie di difesa integrata.\nMetodi di lotta biologica.\nLa lotta biologica pu\u00f2 essere condotta con differenti strategie alternative. Non esiste una strategia pi\u00f9 valida delle altre: ogni metodo va inquadrato in uno specifico ambito applicativo in relazione alla biologia delle specie interessate, alle peculiarit\u00e0 climatiche e ambientali in cui si opera, alla dimensione del contesto (estensione, soggetti coinvolti, ecc.).\nMetodo propagativo.\nQuesto metodo consiste nell'introduzione di uno o pi\u00f9 nemici naturali del fitofago che si vuole combattere, importandoli dall'areale d'origine del fitofago. L'obiettivo del metodo propagativo \u00e8 quello di far acclimatare nel nuovo ambiente gli organismi ausiliari introdotti e riprodurre in questo modo le condizioni che nell'areale di origine consentono una regolazione naturale della dinamica della popolazione del fitofago.\nUn esempio pratico del metodo propagativo \u00e8 quello che ha permesso il controllo biologico dell\"Icerya purchasi\" (cocciniglia parassita) con la \"Rodolia cardinalis (coccinella predatore)\". Il metodo propagativo \u00e8 quello pi\u00f9 efficace in una prospettiva di lungo termine, perch\u00e9 risolve definitivamente il problema di un fitofago grazie alla sua intrinseca capacit\u00e0 di mantenersi autonomamente, tuttavia il successo del metodo propagativo \u00e8 subordinato all'esistenza di condizioni che ne permettano l'applicazione. Per questa ragione, nell'arco di un secolo di tentativi di applicazione, i successi realizzati integralmente con il metodo propagativo si riducono a poche decine di casi.\nIl metodo propagativo si pu\u00f2 applicare con due differenti approcci:\nLe due strategie non sono equamente condivise dagli studiosi. Ad esempio, Berlese riteneva che l'introduzione di pi\u00f9 ausiliari fosse dannosa perch\u00e9 l'occupazione della stessa nicchia ecologica era causa di una competizione interspecifica che riduceva l'efficacia dell'entomofago pi\u00f9 attivo; sul fronte opposto, Silvestri era un fautore dell'introduzione del maggior numero possibile di nemici naturali provenienti da diverse regioni. Le esperienze maturate hanno messo in rilievo una maggiore efficacia del secondo approccio rispetto al primo: difficilmente si riesce a controllare un fitofago introducendo una sola specie antagonista, mentre le prospettive di successo aumentano con l'introduzione di pi\u00f9 specie, soprattutto quando queste sono in grado di adattarsi a nicchie ecologiche e/o a microambienti differenti. In genere anche nei casi di effettiva competizione fra gli ausiliari, difficilmente si ha una perdita di efficacia del controllo biologico.\nMetodo inondativo.\nQuesto metodo consiste nella liberazione di un numero elevato di esemplari di un predatore o un parassitoide in modo tale da alterare sensibilmente i rapporti numerici fra la popolazione del fitofago e quella dell'antagonista. Questo metodo presuppone la possibilit\u00e0 che l'antagonista possa essere allevato e moltiplicato in un allevamento massale.\nPer le sue prerogative si colloca a met\u00e0 strada fra la lotta biologica propriamente detta e la lotta biotecnica e presenta molte analogie con la lotta microbiologica in quanto si pone l'obiettivo di ridurre in tempi brevi la popolazione del fitofago.\nIl metodo inondativo \u00e8 stato spesso oggetto di critiche e polemiche per diversi motivi. A prescindere dagli elevati costi che possono riguardare gli allevamenti massali, spesso il metodo inondativo ha dato risultati inferiori alle aspettative o contraddittori. Una delle applicazioni di maggiore portata si ebbe fra gli anni venti e gli anni quaranta nella difesa della canna da zucchero contro i Lepidotteri. Si avvi\u00f2 l'allevamento massale di alcune specie di \"Trichogramma\", Imenotteri predatori oofagi, e per diversi anni questi ausiliari furono liberati nelle coltivazioni di canna da zucchero in un areale che si estendeva dagli Stati Uniti d'America del sud fino alle Antille e alla Guyana. A parte la vastit\u00e0 del territorio, \u00e8 impressionante la densit\u00e0 dei lanci, in quanto si procedeva con la liberazione di 300.000 esemplari ad acro ogni mese. Questa iniziativa fu ampiamente contestata per la procedura adottata, a causa delle limitate conoscenze sulla determinazione tassonomica all'interno dei \"Trichogramma\".\nLe principali critiche a questo metodo vertono su due punti fondamentali. Da un lato esiste il rischio di allevamento di specie o razze o tipi genetici differenti da quelli realmente attivi nell'ambiente naturale. Questo aspetto fu messo in evidenza dalle polemiche nate contro il \"Trichogramma method\", al quale s'imputava una non adeguata caratterizzazione sistematica degli ausiliari impiegati in relazione alla morfologia, alla biologia, all'etologia. L'altra critica verte sull'impatto ecologico sulla popolazione dei tipi selvatici derivante dall'immissione di una grande quantit\u00e0 di tipi genetici specifici isolati e moltiplicati su larga scala in laboratorio: secondo le critiche, questa pratica incrementa la consanguineit\u00e0 e altera la distribuzione naturale dei geni, con conseguenze negative sulla variabilit\u00e0 genetica della specie; tuttavia i lanci inondativi effettuati con Trichogramma brassicae indigeno allevato solo per alcune generazione su uova di ospiti di sostituzione mediante droni per il controllo della piralide del mais \u00e8 metodo alternativo valido rispetto all'impiego di insetticidi di sintesi. All'occorrenza pu\u00f2 essere utilizzato in integrazione anche trattamento con trampoli e preparati a base di Bacillus thuringiensis var. kurstaki (BURGIO, MAINI 1995).\nMetodo inoculativo.\nSi tratta del metodo pi\u00f9 applicato nell'ambito della lotta biologica integrale e, per estensione, nella lotta integrata. Il metodo consiste nella liberazione periodica di esemplari di una specie, autoctona o introdotta, gi\u00e0 presente nell'agrosistema. Molte specie beneficiano di una periodica reintroduzione perch\u00e9 la popolazione deve essere sistematicamente ripristinata o perch\u00e9 il potenziale biologico \u00e8 indebolito da specifiche condizioni ambientali sfavorevoli.\nMolti ausiliari esotici, pur essendo efficaci nel controllo di un determinato fitofago fuori dal loro ambiente d'origine, non si acclimatano stabilmente nel nuovo ambiente a causa delle differenti condizioni climatiche: ad esempio, i rigori invernali possono impedire lo svernamento della specie, perci\u00f2 ogni anno si deve procedere alla reintroduzione dell'ausiliario. Rientra in questo caso l'esempio, citato sopra, dell'allevamento massale del \"Cryptolaemus montrouzieri\" allo scopo di ripopolare ogni anno gli agrumeti delle zone pi\u00f9 interne della California, negli anni venti.\nUn secondo motivo, piuttosto frequente, che rende necessario il ricorso al metodo inoculativo, \u00e8 la riduzione della biodiversit\u00e0 negli agrosistemi. Molti predatori e parassitoidi hanno un regime dietetico polifago e svolgono una parte pi\u00f9 o meno rilevante del loro ciclo su altri fitofagi associati spesso a piante spontanee. L'assenza o la rarefazione di questi ospiti nell'ambiente pu\u00f2 comportare la scomparsa o la drastica riduzione del potenziale biologico di una determinata specie, rendendo necessaria pertanto l'inoculazione periodica. Una situazione simile riguarda, in gran parte dell'Italia, l'impiego dell\"Opius concolor\" nella lotta biologica contro la mosca delle olive. Questo parassitoide, originario del Nordafrica, ha difficolt\u00e0 di acclimatazione in Italia sia per le condizioni climatiche sfavorevoli durante l'inverno, sia per la carenza di ospiti alternativi quando cessano le infestazioni della mosca. Infatti, l\"Opius\" \u00e8 una specie polifaga che, nel suo ambiente d'origine, svolge diverse generazioni a spese di Ditteri Tefritidi associati a piante spontanee del Nordafrica, mentre in Italia \u00e8 fondamentalmente monofago per la carenza di ospiti alternativi.\nVa infine citato il caso, altrettanto frequente, della riduzione del potenziale biologico di molti predatori e parassitoidi causata dai trattamenti fitoiatrici o da altri interventi agronomici pi\u00f9 o meno razionali (ad esempio la distruzione dei residui di potatura). \u00c8 noto, ad esempio, che frequenti trattamenti insetticidi possono portare a inaspettate pullulazioni di Acari fitofagi a causa degli effetti deleteri sui naturali predatori (per lo pi\u00f9 Acari Fitoseidi). Lo stesso problema si presenta nei confronti di alcuni parassitoidi esotici, come l\"Aphelinus mali\" e la \"Prospaltella berlesei\", che pur essendo perfettamente acclimatati in Italia, difficilmente riescono a svolgere il loro ruolo naturale a causa del frequente ricorso ad insetticidi poco selettivi nei meleti e nei pescheti.\nIl metodo inoculativo pu\u00f2 essere applicato in modo mirato ricorrendo a lanci programmati di insetti provenienti da allevamenti massali, come nell'esempio visto del \"C. montrouzieri\", oppure pu\u00f2 essere adottato ricorrendo a semplici accorgimenti: ad esempio la raccolta di materiale infestato (frutti, foglie, rametti) in cui \u00e8 accertata la presenza di una discreta percentuale di parassitizzazione pu\u00f2 essere utile per realizzare piccoli allevamenti massali o per garantire la sopravvivenza degli ausiliari prima dell'esecuzione di un trattamento chimico. In questi casi la lotta biologica condotta con il metodo inoculativo ha pi\u00f9 le prerogative di un supporto alla lotta integrata.\nMetodo della conservazione e potenziamento degli Entomofagi gi\u00e0 presenti in natura. (metodo Protettivo).\nPi\u00f9 che un metodo di lotta biologica \u00e8 in realt\u00e0 una strategia seguita nella lotta integrata per sfruttare il controllo biologico dei fitofagi. In generale il metodo protettivo s'identifica in un insieme di pratiche che hanno lo scopo di preservare la popolazione degli antagonisti naturali e favorirne il potenziale biologico. Fra queste pratiche rientrano:\nIl metodo inoculativo si rivela necessario nei contesti in cui c'\u00e8 un'effettiva debolezza dell'entomofauna utile. Questa situazione si pu\u00f2 verificare nei confronti di uno specifico fitofago, quando il controllo biologico \u00e8 eseguito efficacemente da una specie non acclimatata, oppure negli agrosistemi il cui grado di \"naturalizzazione\" \u00e8 modesto, come ad esempio nelle fasi di conversione dall'agricoltura convenzionale alla produzione integrata. In altri contesti il metodo inoculativo pu\u00f2 anche rivelarsi non necessario perch\u00e9 l'impatto della tecnica agronomica sull'entomofauna utile e sulla biodiversit\u00e0 in generale \u00e8 basso. In ogni modo rientrano nel metodo inoculativo tutti gli accorgimenti tesi ad incrementare le popolazioni degli ausiliari.\nIl ricorso ai trattamenti fitoiatrici a basso impatto \u00e8 una direttiva obbligatoria, dal momento che il principale ostacolo al controllo biologico integrato \u00e8 rappresentato dall'uso indiscriminato dei fitofarmaci e, soprattutto, di quelli a bassa selettivit\u00e0. Il rispetto della soglia di intervento \u00e8 una condizione necessaria per ridurre il numero di interventi chimici e conservare nel contempo una base trofica necessaria a garantire il mantenimento degli ausiliari. Per quanto riguarda la selettivit\u00e0 \u00e8 opportuno ricorrere a principi attivi che non abbiano un ampio spettro d'azione, specie quando s'interviene in modo mirato nei confronti di una specifica avversit\u00e0. Da questo punto di vista si rivelano particolarmente utili gli insetticidi di nuova generazione come i regolatori di crescita, che in genere hanno un'azione molto selettiva e a basso impatto sugli insetti utili. Gli insetticidi ad ampio spettro d'azione sono tuttavia ammissibili se il trattamento ha le prerogative di una selettivit\u00e0 di fatto: ad esempio l'uso delle esche proteiche contro i Ditteri Tefritidi \u00e8 una tecnica conservativa perch\u00e9 ha un modesto impatto sull'entomofauna utile.\nLa tutela della biodiversit\u00e0 \u00e8 un punto cruciale delle produzioni integrate. Nel corso della seconda met\u00e0 del XX secolo l'intensivazione degli agrosistemi ha portato ad una notevole semplificazione della loro composizione: la specializzazione degli ordinamenti produttivi nelle singole aziende e in interi comprensori, il ricorso alla monocoltura, l'eliminazione delle siepi e delle superfici boscate accessorie, la lavorazione degli incolti, il diserbo chimico con principi ad azione residuale, l'abbandono delle tradizionali sistemazioni idraulico-agrarie, molte delle quali contemplavano la presenza di filari di piante arboree nei seminativi, sono fattori concomitanti che hanno drasticamente ridotto la biodiversit\u00e0 vegetale e, di riflesso, hanno portato alla scomparsa o alla rarefazione dei Vertebrati e degli Artropodi utili. Dagli anni ottanta c'\u00e8 stata un'inversione di tendenza soprattutto negli obiettivi dei programmi territoriali e di sviluppo delle Regioni e dell'Unione europea, privilegiando gli orientamenti produttivi verso l'estensivazione, la rinaturalizzazione degli ambienti rurali, il ripristino e la tutela della biodiversit\u00e0.\nVantaggi della lotta biologica.\nQuando, a partire dagli anni cinquanta, si diffuse su larga scala il ricorso alla lotta chimica si evidenziarono i due punti di forza dell'uso dei fitofarmaci: l'incremento delle rese quantitative e le migliori caratteristiche merceologiche dei prodotti. Il controllo biologico, infatti, non consente l'abbattimento della popolazione dei fitofagi, perci\u00f2 la persistenza di una certa percentuale di danno, sia quantitativo sia qualitativo, \u00e8 da ritenersi fisiologica. A questi aspetti va aggiunta la semplicit\u00e0 operativa della lotta chimica e, soprattutto, la sua efficacia nel breve termine.\nQuesti aspetti spiegano la completa sostituzione, nei paesi ad agricoltura intensiva, del controllo biologico da parte del controllo chimico. La lotta chimica trov\u00f2 difficolt\u00e0 di applicazione solo negli ambienti forestali e in generale nei paesi in via di sviluppo, a causa del forte impatto economico di questa strategia.\nL'uso indiscriminato di fitofarmaci a largo spettro d'azione (clororganici, fosforganici, carbammati), dotati di notevole persistenza (clororganici), di elevata tossicit\u00e0 acuta (fosforganici) o cronica (clororganici), ha in un secondo tempo messo in luce gli aspetti negativi della difesa chimica delle colture, aspetti che in generale si sono evidenziati nel lungo periodo, a distanza di alcuni decenni: a titolo d'esempio si possono citare l'accumulo dei residui ai vertici delle catene alimentari, il dissesto ecologico dovuto all'inquinamento delle falde acquifere e dei corsi d'acqua, l'incremento dei costi di produzione, l'incremento dei rischi sulla salute pubblica. Oltre a questi aspetti negativi ne vanno citati due di particolare rilievo nel contesto della difesa dei vegetali:\nQuesti due aspetti spiegano il motivo per cui, nel lungo periodo, si \u00e8 assistito ad un impiego sempre pi\u00f9 crescente dei fitofarmaci parallelamente ad una insorgenza sempre pi\u00f9 intensa delle avversit\u00e0 a danno dei vegetali: dall'inizio degli anni quaranta alla fine degli anni settanta, negli USA, il danno medio provocato dagli insetti sulle coltivazioni \u00e8 aumentato dal 7% al 13%, il consumo di fitofarmaci, nello stesso intervallo di tempo, \u00e8 aumentato del 1200%.\nLimiti applicativi.\nPensare che la lotta biologica possa risolvere, da sola, il problema della difesa fitosanitaria in modo definitivo \u00e8 un approccio sbagliato. La lotta biologica mantiene dei limiti intrinseci che non si possono superare nell'ambito degli agrosistemi, in virt\u00f9 delle leggi naturali che sono alla base dell'ecologia: le coltivazioni sono ecosistemi artificiali che producono un'eccedenza energetica; questo surplus \u00e8 il punto di partenza di adattamenti strutturali della composizione della biocenosi agraria con la tendenza ad esaurire il flusso di energia all'interno del sistema. \u00c8 naturale aspettarsi che le prime specie ad avvantaggiarsi di questi avvicendamenti siano quelle che compongono il livello trofico superiore a quello dei produttori e, in particolare, quelle a pi\u00f9 alto potenziale riproduttivo, tipicamente considerate specie pioniere.\nIl tentativo dell'uomo di veicolare completamente l'eccedenza energetica delle produzioni vegetali in una produzione economica rappresenta una forzatura delle leggi dell'ecologia che non pu\u00f2 essere sostenuta integralmente con il ricorso a meccanismi di controllo esclusivamente biologici. Dopo oltre un secolo di applicazioni in ambito sperimentale o operativo, l'esperienza maturata conduce alle seguenti conclusioni:\nSalvo poche eccezioni, nel vasto panorama delle avversit\u00e0 biotiche dei vegetali, la lotta biologica integrale \u00e8 insufficiente a garantire il raggiungimento di obiettivi economici paragonabili a quelli dell'agricoltura convenzionale, mentre apre grandi prospettive come mezzo coadiuvante nell'ambito di una difesa integrata, soprattutto con il ricorso alla lotta biotecnica. In ogni modo, a prescindere dall'incidenza nel contesto della difesa fitosanitaria, la lotta biologica offre risultati non immediati ma duraturi nel tempo rispetto alla difesa chimica tradizionale."}
{"id": "109692", "revid": "958185", "url": "https://it.wikipedia.org/wiki?curid=109692", "title": "Acquisizione", "text": "Il termine acquisizione si riferisce a diversi concetti di diverse discipline, sebbene in generale possa sintetizzarsi come un'operazione umana mediante la quale possa ottenersi il possesso di un diritto, di un bene, di un servizio o di qualunque altro valore fungibile.\nIn diritto, l'acquisizione \u00e8 l'operazione di entrata in possesso di diritti, beni o servizi al patrimonio o alla disponibilit\u00e0 dell'interessato, che diviene quindi proprietario o titolare di diritti di godimento. \nNella finanza, l'acquisizione \u00e8 un'operazione mediante la quale un'impresa diventa proprietaria o controllante di un'altra. Avviene tipicamente attraverso l'acquisto di azioni dell'impresa acquisita. Le acquisizioni sono caratterizzate dall'acquisto del controllo di un'entit\u00e0 giuridica che rimane comunque legalmente separata da quella originaria dell'acquirente. Lo scopo dell'operazione \u00e8 la realizzazione delle sinergie.\nNella pratica commerciale, l'acquisizione \u00e8 tipicamente il procacciamento di contratti di fornitura, nel senso sia di contratti con i fornitori (volti ad assicurare all'acquisitore la disponibilit\u00e0 stabile di talune merci o servizi), sia di contratti con i clienti (tesi a garantire una stabile potenzialit\u00e0 di vendita).\nNell'informatica, e nell'elettronica in genere, si intendono per acquisizione diverse procedure volte alla ricezione di dati, provenienti al sistema in uso da fonte esterna.\nNella biblioteconomia si riferisce alle procedure di incremento del patrimonio documentario della biblioteca mediante acquisti o doni.\nIn fotografia digitale si intende acquisizione la riproduzione fotografica di una immagine cartacea o su pellicola, per mezzo di uno scanner."}
{"id": "109693", "revid": "729019", "url": "https://it.wikipedia.org/wiki?curid=109693", "title": "Spazio subaracnoideo", "text": "In anatomia, lo spazio subaracnoideo \u00e8 lo spazio compreso tra due membrane che formano le meningi: la aracnoidea e la pia madre.\nQuesto spazio \u00e8 attraversato da numerose trabecole fibrose e contiene il liquor o liquido cefalo-rachidiano."}
{"id": "109695", "revid": "1766026", "url": "https://it.wikipedia.org/wiki?curid=109695", "title": "Diesis", "text": "Nella notazione musicale, il diesis (\u266f) \u00e8 un'alterazione, in senso crescente, dell'intonazione della nota cui si riferisce. Ovvero, il simbolo diesis \u266f scritto a sinistra di una nota la rende aumentata (pi\u00f9 acuta) di un semitono (il simbolo bemolle \u266d, al contrario, la rende diminuita di un semitono).\nVa considerato che nella musica a temperamento equabile i suoni sono 12 ma le note sono 7. Sul pianoforte, nell'intervallo di ottava (la distanza che troviamo, ad esempio, da un Do al Do superiore), sono presenti 12 tasti, poich\u00e9 nel sistema temperato \u00e8 la distanza tra due tasti consecutivi, ad esempio in un pianoforte; in altre parole \u00e8 la distanza tra due suoni consecutivi nel sistema temperato. I suoni chiamati con i nomi delle note sono 7 (Do Re Mi Fa Sol La Si), dunque 5 suoni rimangono senza nome; ad esempio il suono che si trova in mezzo tra il Do e il Re (sul pianoforte \u00e8 un tasto nero). Possiamo quindi chiamarlo Do diesis (come se aumentassimo il Do di un semitono) oppure Re bemolle (come se diminuissimo il Re di un semitono); ora per questo tasto esistono due possibilit\u00e0 e da una situazione di mancanza di nomi ci troviamo in una situazione di esubero di terminologie, dal punto di vista enarmonico. Per la scelta della terminologia nell'ambito della tonalit\u00e0, si rinvia alla relativa voce.\nIl termine deriva dal greco \"d\u00ecesis\" che significa intervallo. In altre lingue ci si riferisce a questo segno con termini analoghi a \"croce\" o \"nota sostenuta, spinta verso l'alto\".\nNella notazione contemporanea, il diesis pu\u00f2 essere adattato al linguaggio microtonale mantenendone la logica ma alterandolo graficamente. Se si aggiunge ad una stanghetta verticale una punta di freccia verso l'alto o verso il basso, questo indica una nota rispettivamente crescente o calante. Nel caso in cui si utilizzi un sistema musicale che contempla anche i quarti di tono, se le stanghette verticali del simbolo diventano tre si parla di \"triesis\" (alza di tre quarti di tono), se si riducono a una si parla di \"monesis\" o \"semi-diesis\" (, alza di un quarto di tono).\nDiesis in chiave.\nAlcune tonalit\u00e0 prevedono uno o pi\u00f9 diesis in chiave, il che significa che, fino al cambio di tonalit\u00e0 e a meno di alterazioni momentanee (per esempio un bequadro che ripristiner\u00e0 la naturalezza del suono), tutte le volte che quella nota (o quelle note) verr\u00e0 suonata, dovr\u00e0 rispettare l'alterazione. Di seguito uno schema:\nCome si nota, il criterio di aggiunta delle alterazioni segue il circolo delle quinte (Fa\"\u266f\" \u2192 Do\"\u266f\" \u2192 Sol\"\u266f\" \u2192 Re\"\u266f\" \u2192 La\"\u266f\" \u2192 Mi\"\u266f\" \u2192 Si\"\u266f\") in senso opposto rispetto al criterio di aggiunta dei bemolli, cos\u00ec come le scale, sia maggiori che minori, guadagnano un'alterazione procedendo per quinte anch'esse (Sol maggiore/Mi minore: 1 alterazione \u2192 Re maggiore/Si minore, distanti una quinta giusta: 2 alterazioni, e cos\u00ec via).\nL'introduzione di una nuova alterazione avr\u00e0 sempre le seguenti caratteristiche:\nSimbolo Unicode.\nIl simbolo Unicode del diesis \u00e8 indicato dal codice U+266F. Esso non va confuso con il simbolo del cancelletto, che \u00e8 identificato dal codice U+0023. Il codice nella codifica HTML \u00e8 &amp;#x266F;.\nSebbene molto diffuso l'utilizzo del cancelletto (#) al posto del diesis (\u266f), si tratta in realt\u00e0 di un abuso di notazione perch\u00e9 sono due simboli diversi (seppur vagamente simili). Ci\u00f2 \u00e8 spesso riscontrato nel web e nei testi non creati col supporto di un software di elaborazione di partiture musicali, essendo il simbolo del diesis non presente su una normale tastiera.\nI due simboli hanno difatti profonde differenze: il simbolo cancelletto ha i due tratti (comunemente chiamati stanghette) perfettamente orizzontali mentre il simbolo diesis li ha obliqui ascendenti da sinistra verso destra. Anche i due tratti verticali sono diversi dato che il diesis li ha ad altezze diseguali (posizione sfalsata: il secondo tratto verticale, quello a destra, \u00e8 posizionato leggermente pi\u00f9 in alto rispetto al primo). Un'altra differenza \u00e8 che il simbolo del diesis \u00e8 meno \"serrato\" di quello del cancelletto; infine i tratti del cancelletto sono di spessore uguale mentre i due tratti obliqui del diesis sono di spessore maggiore rispetto a quelli verticali."}
{"id": "109697", "revid": "767487", "url": "https://it.wikipedia.org/wiki?curid=109697", "title": "The Skatalites", "text": "The Skatalites sono un gruppo musicale ska giamaicano. Agli Skatalites va riconosciuto il merito di aver per primi dato un nome a questa musica in levare, ideata da Ernest Ranglin.\nAttivi sin dagli anni sessanta sono tuttora in circolazione anche se nella formazione non sono presenti alcuni dei membri fondatori ormai deceduti. Il nome era un gioco di parole inventato da Tommy McCook ed ispirato dai satelliti spaziali sovietici.\nTra i musicisti che hanno fatto parte della formazione vanno ricordati Don Drummond, Tommy McCook, Rolando Alphonso, Lloyd Brevett, Lloyd Knibb, Lester Sterling, Jah Jerry Haynes, Jackie Mittoo, Johnny Moore, Jackie Opel and Doreen Shaffer.\nLe canzoni pi\u00f9 famose degli Skatalites comprendono \"Guns of Navarone\", \"Confucious\", \"Christine Keiler\", \"Malcom X\", \"Eastern Standard Time\" e \"Phoenix City\".\nGli Skatalites accompagnarono quasi tutti gli artisti pi\u00f9 importanti dell\u2019epoca e riscossero enorme successo in Inghilterra col brano The Guns of Navarone. Il nome del gruppo rimane sinonimo del genere ska."}
{"id": "109699", "revid": "599013", "url": "https://it.wikipedia.org/wiki?curid=109699", "title": "Ecg", "text": ""}
{"id": "109700", "revid": "767487", "url": "https://it.wikipedia.org/wiki?curid=109700", "title": "Nabat", "text": "I Nabat sono un gruppo musicale Oi! Skinhead nato a Bologna nel 1979, agli esordi ufficialmente \"apolitico\" (attributo che nelle comunit\u00e0 skinhead non significava \"disimpegnato\", ma semplicemente non affiliato ad una precisa fazione politica), con forti tendenze anarchiche. Spesso nei primi anni si definirono \"nichilisti\" (nell'accezione dell'anarco-nichilismo russo a cavallo tra XIX e XX secolo).\nLa \"band\" \u00e8 sempre stata capitanata dal cantante Steno. Tra le canzoni pi\u00f9 conosciute del loro repertorio troviamo \"Scenderemo nelle strade, Tempi nuovi, Nichilistaggio\" o \"Laida Bologna\".\nStoria del gruppo.\nI Nabat, che devono il loro nome alla federazione anarchica ucraina \"Campane a stormo\" (in russo, \"nabat\") si formarono nel 1979 dall'incontro di Steno (voce), allora appena fuoriuscito dai RAF Punk, Stiv (chitarra), Giulio (basso) e Davide (batteria).\nNel 1981 registrarono il loro primo \"split\" su cassetta con i Rip Off.\nSi sciolsero una prima volta nel 1987 in seguito ad un periodo di crisi della scena skinhead italiana di cui erano i principali animatori tramite i raduni Oi! da essi organizzati e la propria etichetta C.A.S. Records. In seguito allo scioglimento il chitarrista Stiv entr\u00f2 a far parte degli inglesi Skrewdriver.\nIn seguito alla morte del loro manager Tiziano Ansaldi, anche redattore della rivista skinhead \"Working Class Kids\", tornarono in attivit\u00e0 nel 1995 per una serie di concerti di beneficenza per la madre di Ansaldi, ed infine si sciolsero nel 1998.\nAlcuni anni dopo lo scioglimento, Steno ha ripreso a fare musica con un nuovo gruppo di musicisti che ha preso il nome Laida Bologna Crew proprio dalla canzone simbolo dei Nabat. Altri ex-componenti del gruppo sono attualmente impegnati nel gruppo punk rock The Stab, le cui sonorit\u00e0 ricordano sia i Clash che il classico Oi! italiano e inglese.\nNel 2006 la Laida Bologna Crew si scioglie e Steno decide di riformare ufficialmente i Nabat mantenendo il bassista della Laida Bologna Crew e contattando tre membri degli Uguaglianza, giovane band ligure di cui Steno ha prodotto il primo album nel 2005.\nNel 2010 il rientro del chitarrista Riccardo Pedrini (nel frattempo divenuto scrittore e membro del collettivo Wu Ming con lo pseudonimo \"Wu Ming 5\") ha fatto parlare di una vera e propria \"reunion\" del gruppo originario.\nNel 2013, dopo 17 anni di assenza dagli studi di registrazione, incidono un omonimo EP dei Nabat edito Ansaldi Records su vinile 7\", pubblicando tre brani inediti registrati ai West Link studios di Pisa con Alessandro Paolucci e Alessandro Sportelli.\nNel 2014 esce uno split tape con il gruppo oi! romano Colonna Infame Skinhead contenente due tracce, una inedita, l'altra contenuta nell'EP precedente.\nNel 2015 entra a far parte del gruppo il chitarrista Marco Farini, mentre nel 2017 avviene un cambio di formazione che prevede il rientro dello storico batterista Marco \"Uiui\" Barbieri, presente in diversi EP ed album della band tra cui: \"Scenderemo nelle strade\", \"Laida Bologna\" e \"Un altro giorno di gloria\".\nNel 2018 esce il loro terzo album Banda randagia edito da C.A.S. Records e Ansaldi Records, contenente 11 brani inediti.\nNel 2020 esce uno split intitolato \"Resta Ribelle\" prodotto dall'etichetta viterbese Tufo Records, con il gruppo Hardcore punk romano No More Lies e copertina a cura del fumettista italiano Zerocalcare."}
{"id": "109707", "revid": "169529", "url": "https://it.wikipedia.org/wiki?curid=109707", "title": "Bemolle", "text": "Nella notazione musicale, il bemolle (\u266d) \u00e8 l'alterazione, con relativo simbolo, che indica che la nota a cui si riferisce va abbassata di un semitono.\nEtimologia.\nIl termine deriva dalla dicitura \"b - molle\". Nella musica antica, la lettera b stava ad indicare il Si, che, nel canto gregoriano, era l'unica nota che poteva essere alterata, diventando Si bemolle. Sul significato dell'aggettivo \"molle\" esistono due ipotesi, ognuna delle quali ha probabilmente la sua parte di verit\u00e0:\nQualunque sia l'origine etimologica, essa \u00e8 rimasta in tutte le lingue, con la parziale eccezione dell'inglese, in cui il bemolle \u00e8 chiamato \"flat\" (piatto).\nEsiste anche il doppio bemolle (\u266d\u266d), che indica un decremento di frequenza della nota pari a due semitoni cromatici.\nTonalit\u00e0.\nDeterminare la tonalit\u00e0 di un brano in modo maggiore con bemolli in chiave \u00e8 facile: il penultimo bemolle indica la tonica del brano. Ad esempio, se l'ultimo bemolle \u00e8 La, bisogna osservare il penultimo dell'ordine sopra esposto, cio\u00e8 il Mi: il brano sar\u00e0 quindi in Mi\u266d. Se invece si tratta di un brano in modo minore, la sua tonica si trova, come sempre, una terza minore sotto quella del relativo modo maggiore (nell'esempio, Do minore). Nel caso di un solo bemolle in chiave, la tonalit\u00e0 \u00e8 quella di Fa maggiore (o Re minore), che \u00e8 da notare non \u00e8 indicata dall'ultimo bemolle della sequenza, perch\u00e9 se cos\u00ec fosse sarebbe Fa bemolle maggiore.\nNella notazione contemporanea, il bemolle pu\u00f2 essere adattato al linguaggio microtonale mantenendone la logica ma alterandolo graficamente. Nei casi in cui \u00e8 possibile ottenere suoni che differiscono anche di meno di mezzo tono, si trova sovente il simbolo di \"semi-bemolle\" () a indicare che la nota dev'essere abbassata di un quarto di tono, o quello di \"sesqui-bemolle\" () a indicare che dev'essere abbassata di \u00be di tono. Questi simboli non sono standardizzati. Si trovano anche bemolli sormontati da un piccolo \"4\", barrati, con l'occhiello annerito del tutto o in parte, oppure punte di freccia rivolte verso l'alto o verso il basso applicate alla stanghetta verticale: queste indicano rispettivamente una nota crescente o calante. La legenda diventa uno strumento di decifrazione indispensabile, in assenza di convenzioni universalmente accettate.\nBemolle in chiave.\nAlcune tonalit\u00e0 prevedono uno o pi\u00f9 bemolli in chiave, il che significa che, fino al cambio di tonalit\u00e0 e a meno di alterazioni momentanee (per esempio un bequadro che ripristiner\u00e0 la naturalezza del suono), tutte le volte che quella nota (o quelle note) verr\u00e0 suonata, dovr\u00e0 rispettare l'alterazione. Di seguito uno schema:\nCome si nota, il criterio di aggiunta delle alterazioni segue il circolo delle quinte (Si\u266d \u2192 Mi\u266d \u2192 La\u266d \u2192 Re\u266d \u2192 Sol\u266d \u2192 Do\u266d \u2192 Fa\u266d) in senso opposto rispetto al criterio di aggiunta dei diesis, cos\u00ec come le scale, sia maggiori che minori, guadagnano un'alterazione procedendo per quarte; la nuova alterazione sar\u00e0 sempre la sottodominante sulla scala maggiore, ossia la sopradominante sulla scala minore.\nDa questo schema sono ovviamente escluse le tonalit\u00e0 di Do maggiore e La minore (sua relativa) poich\u00e9 non hanno alterazioni.\nBemolle in informatica.\nIl simbolo Unicode del bemolle \u00e8 U+266D. La codifica HTML \u266d \u00e8 &amp;#9837;. In LaTeX il simbolo \u266d si ottiene con \\flat."}
{"id": "109709", "revid": "228587", "url": "https://it.wikipedia.org/wiki?curid=109709", "title": "Commedia sexy all'italiana", "text": "La commedia sexy all'italiana \u00e8 un sottogenere della commedia all'italiana e di vari generi cine-letterari tipicamente italiani, dei quali commistiona vaghe suggestioni e soprattutto luoghi comuni. Nata alla fine degli anni sessanta, ha avuto grande successo in Italia e in Sudamerica per un decennio circa, per poi declinare a partire dal 1982-1983. . \nArticolati a volte in pi\u00f9 episodi, questi film contano numerosi epigoni poich\u00e9 riscossero nelle sale cinematografiche buoni incassi anche a fronte del crescente successo delle televisioni private a partire dalla met\u00e0 del decennio. Queste pellicole, che ebbero come protagonisti maschili attori comici quali Lino Banfi, Lando Buzzanca, Renzo Montagnani, Carlo Giuffr\u00e9, Aldo Maccione, Mario Carotenuto, Alvaro Vitali, Gianfranco D'Angelo, Enzo Cannavale e Bombolo, furono successivamente considerate come dei film \"cult\", oltre che una riflessione riguardante i costumi del popolo italiano. \nIl filone ebbe inizio grazie all'idea di alcuni noti produttori dell'epoca, tra cui Luciano Martino, considerato uno dei padri del genere. \nCaratteri distintivi del genere.\nLa commedia sexy all'italiana possiede alcuni caratteri distintivi, in particolare la combinazione di comicit\u00e0 e scene di nudo parziale o totale. Esso rappresentava all'epoca un qualcosa di innovativo nel cinema, considerato anche il periodo della cosiddetta Rivoluzione sessuale nel quale la commedia sexy all'italiana si inserisce. I film erano principalmente pensati per poter incassare il pi\u00f9 possibile al botteghino, e ci\u00f2 sarebbe stato possibile soddisfacendo le necessit\u00e0 di consumatori principalmente di sesso maschile, in un certo senso invogliati dalle scene di nudo (anche se non di sesso esplicito e con completa nudit\u00e0, tipico della pornografia), che era da pochi anni possibile vedere liberamente al cinema.\nMolti film della commedia sexy all'italiana risultano ancora oggi fruibili da parte del pubblico, e sono stati recentemente rivalutati e ricommercializzati in pi\u00f9 occasioni. Ciononostante, in alcuni casi, alcune scene risultano oggi forse un po' meno fruibili, rientrando nel campo della molestia sessuale, dello stalking e dell'omofobia, tematiche che all'epoca erano trascurate e nei confronti delle quali si aveva una minore sensibilit\u00e0.\nLe protagoniste e i comici.\nFondamentali per questo genere erano la presenza di attori comici collaudati nella ripetizione di sperimentati clich\u00e9 di successo e soprattutto di attrici bellissime nel ruolo delle protagoniste di richiamo, secondo una formula derivata dal teatro di variet\u00e0 e dal teatro di rivista.\nMolti degli attori impegnati negli anni settanta e ottanta in questo genere hanno successivamente abbandonato questo tipo di produzione, continuando la carriera tanto al cinema quanto in teatro: \u00e8 il caso di Alvaro Vitali tornato in TV nel 2004 e di Lino Banfi che ha proseguito la propria attivit\u00e0 d'attore in fortunate serie televisive (\"Un medico in famiglia\").\nI generi.\nIl decamerotico.\nIl racconto antico medievale tradotto al cinema contava numerosi classici: nacque a partire dal cinema muto un grande cinema retorico: patria di sentimenti e valori \"alti\"; ci\u00f2 vale non solo per le produzioni straniere ma anche nostrane. Nella seconda met\u00e0 degli anni sessanta comparvero alcuni film italiani, pur differenti tra loro, ma affini in quanto anticonformisti rispetto alla ricostruzione storica, tra gli altri degni di nota: \"L'Armata Brancaleone\" (1966) di Mario Monicelli, il \"Satyricon\" (1969) di Federico Fellini e il \"Decameron\" (1971) di Pier Paolo Pasolini.\nQui \u00e8 proprio la sacralit\u00e0 del film in costume, storico o letterario, che viene messa basilarmente in discussione, quando non sbeffeggiata e ricondotta ad una quotidianit\u00e0 storica non propriamente ispirata al metro ricostruttivo manzoniano.\nCi\u00f2 gener\u00f2 la parodizzazione non solo di questi film, pur sempre di registi dell'olimpo del cinema, ma anche i generi dai quali codesti film scaturirono, non vennero risparmiati. Ci\u00f2 per\u00f2 pose in risalto una riappropriazione popolare del retaggio culturale scolastico borghese, che da sempre esorcizzava e castrava opere libertineggianti quali il Satyricon di Petronio Arbitro e il Decameron di Giovanni Boccaccio per la loro forza chiaramente eversiva, nonch\u00e9 il chiaro messaggio liberante a sfondo sessuale, gettonatissimo negli anni della contestazione. L'uscita di film quali \"Quel gran pezzo dell'Ubalda tutta nuda e tutta calda\" e \"Quando le donne si chiamavano madonne\" entrambi del (1972), interpretati da attori \"cult\" quali Edwige Fenech, Pippo Franco e Mario Carotenuto diede la sensazione di aver trovato un filone d'oro da sfruttare e presto ribattezzato Decamerotico o Boccaccesco.\nLe poliziotte.\nLa fase femminile del film poliziottesco si \u00e8 inserita prepotentemente nel genere erotico, anche se \u00e8 iniziata dalla pellicola di Steno: \"La poliziotta\", del 1974; film, quest'ultimo, ancora sul versante della commedia \"ufficiale\", con evidenti, per l'epoca, risvolti sociali e politici. Da qui la poliziotta fu subito trasformata e incarnata da Edwige Fenech con il successivo e dichiarato \"La poliziotta fa carriera\" 1976 fino all'ultimo film della serie che \u00e8 del 1981. \"La pretora\" di Lucio Fulci (1976), primo nudo integrale dell'attrice, \u00e8 invece una satira sulla magistratura che vigila sul comune senso del pudore.\nLe caserme.\nNegli stessi anni si diffusero i film ambientati in caserma, dove si produssero opere di taglio estremamente popolare quali i barzelletta-movie, nei quali l'infermiera e l'omosessuale avevano il posto d'onore quale oggetto del desiderio o capro espiatorio. Anche i carabinieri fecero parte di questo filone, sia come personaggi caratteristici, che come soggetti di alcuni barzelletta-movie, ad esempio: \"I carabbimatti\".\nLa famiglia.\nNei primi anni 1970, dalla commedia sexy nacque un sotto-genere basato prettamente su relazioni erotiche tra membri di una stessa famiglia, spesso in ambienti borghesi, che prese il nome di commedia erotica familiare. L'origine del filone viene fatta ricondurre a qualche anno prima, alla pellicola \"Grazie zia\" (1968) di Salvatore Samperi, che pur presentandosi come un'opera \"impegnata\" venne accolta come pruriginosa per via della sua trama, incentrata su un rapporto incestuoso tra zia e nipote. Tuttavia fu con \"Malizia\" (1973) che Samperi, di fatto autore di riferimento di questo sotto-genere, sdogan\u00f2 tali tematiche e fece al contempo di Laura Antonelli l'interprete principale di queste pellicole, in cui venivano approfondite situazioni erotiche interfamiliari, spesso con adolescenti iniziati alle gioie del sesso da componenti della famiglia stessa o della servit\u00f9. Da notare come con il passare degli anni, da semplici aspetti provocanti la commedia erotica familiare vir\u00f2 sempre pi\u00f9 verso l'esplicito.\nLe scolaresche.\nAltro filone largamente sfruttato fu quello ambientato nelle scuole. In questi film scolaresche impertinenti sbeffeggiavano grotteschi ed ingenui professori.\nRegine del genere furono Gloria Guida nella parte de \"La liceale\" e dei numerosi seguiti e Edwige Fenech nella parte de \"L'insegnante\", a fianco alla quale va ricordata anche l'attrice Nadia Cassini.\nI Pierini.\nNegli anni ottanta la fase crepuscolare della commedia sexy \u00e8 rappresentata dai film seriali di barzellette (sui carabinieri, sul sesso, sui matti) i cosiddetti \"barzelletta movie\", di cui fanno parte anche i \"Pierini\" dal nome dell'ineffabile e proverbiale protagonista Pierino: un Gianburrasca sporcaccione ed edonista. Lo storico volto della serie \u00e8 di Alvaro Vitali che \u00e8 emblema, genuino e romanesco, di film dalla sceneggiatura fatta di brevissime \"avventure\" collegate pretestuosamente fra loro, che spesso sceneggiano barzellette, o semplicemente portano ad una battutaccia. Spesso rumori corporali ipertrofici fanno da degno epilogo agli episodi.\nLe locazioni preferite sono la scuola, le palestre, i collegi; alla bella insegnante tocca finire spiata nelle situazioni pi\u00f9 consone all'atto; il rapporto con l'ordine, in qualsiasi dimensione (genitori, preside, polizia...) \u00e8 fracassone e sbeffeggiante ai massimi livelli. Mentre il livello qualitativo \u00e8 spesso discutibile, cos\u00ec come la regia, il ritmo sostenuto che questi film possiedono, oltre al talento argentino di Vitali, ne hanno guadagnato fama e pubblico, anche grazie alle TV commerciali che spesso ripassano questi film durante la programmazione notturna, soprattutto estiva. Il filone conta emuli in tempo reale con gli attori Maurizio Esposito e il toscano Giorgio Ariani e persino una versione del personaggio al femminile, interpretato da Marina Marfoglia.\nI registi.\nMolti e importanti registi si son dedicati a questo genere che, evolvendosi attraverso i decenni, \u00e8 ancora rappresentato: le presenze di attori comici non sono pi\u00f9 indispensabili, difatti in anni recenti protagoniste totali son diventate attrici avvenenti e procaci, che spesso si esibiscono nude durante lo svolgimento della trama. Tra i principali registi ricordiamo:"}
{"id": "109711", "revid": "785863", "url": "https://it.wikipedia.org/wiki?curid=109711", "title": "Ultimate Spider-Man", "text": "Ultimate Spider-Man \u00e8 una serie a fumetti pubblicata negli Stati Uniti d'America dalla Marvel Comics dal 2000, incentrata su una versione riveduta e aggiornata del personaggio immaginario dell'Uomo Ragno. La collana, dopo il crossover \"Ultimatum\", \u00e8 ricominciata da capo con il titolo Ultimate Comics Spider-Man. Successivamente la serie \u00e8 ripresa nel 2014 come \"Miles Morales: Ultimate Spider-Man\" (vol. 1). La serie \u00e8 esterna alla continuity dell'universo Marvel classico e ha generato un universo parallelo, lo Ultimate Marvel, con un protagonista con caratteristiche diverse da quello classico.\nStoria editoriale.\nLa serie, \"Ultimate Spider-Man\" (vol. 1), \u00e8 stata scritta da Brian Michael Bendis il quale \u00e8 partito dalla originale storia di esordio dell'Uomo Ragno apparsa nell'agosto 1962 sulla rivista Amazing Fantasy in una saga di 150 pagine. Inizialmente \u00e8 stata disegnata da Mark Bagley e poi Stuart Immonen. La serie viene interrotta col n. 133 per riavviarsi nel 2009, rinominata per l'occasione \"Ultimate Comics Spider-Man\" (vol. 1), disegnata da David Lafuente, che ha ripassato poi il testimone a Mark Bagley per la saga finale sulla \"\". Questa seconda serie si \u00e8 interrotta a dicembre 2010 dopo quindici numeri ed \u00e8 stata ripresa la prima serie, \"Ultimate Spider-Man\" (vol. 1), che ha proseguito la numerazione inglobandovi anche i numeri pubblicati nella seconda e completandosi con il n. 160.\nDa dopo la storia \"La morte di Spider-Man\" la collana \u00e8 ripresa da capo nel novembre 2011 con una nuova serie, \"Ultimate Spider-Man\" (vol. 2), incentrata su un nuovo protagonista e si \u00e8 conclusa dopo 28 numeri nel 2013 al quale \u00e8 seguita la miniserie Cataclysm nel 2014. La serie ha poi assunto una nuova intitolazione e nuova numerazione nel 2014, \"Miles Morales: Ultimate Spider-Man\" (vol. 1).\nL'edizione in italiano \u00e8 iniziata nel 2001, a cura dell'editore Panini Comics. I capitoli della prima numerazione (dall'1 al 133), fino all'evento \"Ultimatum\", vengono raccolti originariamente in settantuno volumi, per poi ricominciare numerazione per i quindici numeri del primo rilancio ai quali seguirono quello dal 150 al 160.\nBiografia del personaggio.\nQuando Peter Parker era ancora in fasce, circa sedici anni prima del morso del ragno, Nick Fury era stato posto dal Presidente a capo della seconda generazione del \"Progetto Rinascita\", che aveva lo scopo di riprodurre la formula del supersoldato che il professor Erskine aveva sviluppato negli anni quaranta e che aveva trasformato prima Nick Fury e poi Steve Rogers; il gruppo di scienziati era composto da Franklin Story Conant, Richard Parker, Bruce Banner e Henry Pym. Il progetto sembrava per\u00f2 non portare ad alcun risultato anche avendo come punto di inizio il sangue potenziato di Fury, finch\u00e9 un giorno Banner si inietta un ritrovato e si trasforma per la prima volta in Hulk rischiando di uccidere Richard, sua moglie Mary e il neonato Peter, venuti in visita proprio quel giorno. Riusciti per\u00f2 a sopravvivere, Richard si ritirer\u00e0 dal progetto. A causa di Hulk i coniugi Parker sembrano rimanere uccisi e Peter viene preso in custodia da Fury. In realt\u00e0 i due Parker erano solo svenuti e leggermente feriti, ma non morti.\nPeter Parker \u00e8 un ragazzo di sedici anni appassionato di scienze e studente molto dotato ma timido con difficili rapporti con i suoi coetanei. I suoi genitori sono morti in un incidente aereo durante un viaggio d'affari assieme ai coniugi Brock. Ora Peter vive nel Queens a New York, con gli zii materni Ben e May Parker. Durante una gita alle industrie Diamond, un ragno modificato geneticamente morde Peter corrompendone il sangue e facendogli acquisire la forza e l'agilit\u00e0 di un ragno oltrech\u00e9 riflessi pronti, un sesto senso che lo avverte dei pericoli e l'abilit\u00e0 di aderire alle superfici con mani e piedi. Inizialmente usa questi poteri per guadagnare qualcosa come lottatore di Wrestling.\nSi comporta in maniera egoistica e altezzosa tanto che non interviene per bloccare un ladruncolo, sebbene fosse perfettamente in grado di farlo. Quello stesso giorno suo zio viene ucciso durante un furto. Peter, messosi alla ricerca del ladro, scopre che \u00e8 lo stesso che aveva lasciato scappare. Nei giorni successivi gli ritorna in mente una massima di suo zio Ben, \u00ab\"da grandi poteri derivano grandi responsabilit\u00e0\"\u00bb. Inizia, cos\u00ec, la sua lotta contro il crimine. Peter trasforma la colla creata dal padre in un adesivo multifunzionale che usa nei suoi lancia-ragnatele da polso, che gli danno la possibilit\u00e0 di lanciare una sorta di liquido che diventa solido a contatto con l'aria. Da allora cerca di conciliare la scuola, la vita sociale di un normale ragazzo con la lotta al crimine, guadagnando nel frattempo soldi con un lavoro come web designer per il Daily Bugle. Norman Osborn, accortosi delle strane reazioni che la sua formula OZ ha avuto sul corpo del ragazzo, decide di replicare il successo dell'esperimento, iniettandosi il composto ma come risultato si trasforma in un enorme orco verde privo di controllo. Solo l'intervento congiunto di Peter e della polizia permettono di bloccare l'uomo, che scompare nelle acque. In seguito avvengono i suoi contatti con la malavita, prima attraverso Mr. Big e i suoi Enforcers e poi con lo stesso Kingpin, che attraverso l'intervento di Electro sconfigge Peter e ne scopre il volto ma non l'identit\u00e0 e lanciandolo gi\u00f9 dalla finestra del suo grattacielo. Spider-Man riesce per\u00f2 a salvarsi e decide di trafugare i video della sorveglianza in cui si vede Fisk uccidere Mr. Big. Il padrino di New York \u00e8 costretto a lasciare la citt\u00e0 per l'estero per evitare la cattura.\nPeter si confida con l'amica d'infanzia Mary Jane Watson che dopo un iniziale shock si rivela entusiasta della cosa. Sfruttando l'occasione i due confessano i reciproci sentimenti e si mettono insieme. Nel frattempo il genetista Otto Octavius, che era rimasto coinvolto nell'esperimento di Osborn, si risveglia dal coma con le braccia metalliche usate nell'esperimento attaccate all'addome; in preda alla follia uccide tutti i dottori che lo attorniavano e fugge. In citt\u00e0 arrivano Kraven, un avventuriero protagonista di uno strano reality show sulla caccia deciso a catturare Spider-Man e una nuova studentessa Gwen Stacy. Peter si ritrova ad affrontare Dr Octupus e Kraven. Norman ritorn\u00f2 successivamente in pieno possesso dei suoi poteri minacciando Peter di uccidere i suoi cari se non diventer\u00e0 un suo sottoposto; decide di rifiutare l'offerta di Goblin che decide di vendicarsi arrivando a lanciare Mary Jane gi\u00f9 dal ponte di Brooklyn, salvata all'ultimo da Spider-Man. L'intervento congiunto di Spider-Man e dello S.H.I.E.L.D. riesce a sconfiggere Norman.\nA causa dei fatti avvenuti per\u00f2 Mary Jane obbliga Peter a prendere una pausa nel loro rapporto, dicendogli che bench\u00e9 lo ami non riesce a reggere il ritmo che la sua vita. Depresso per la separazione Peter viene a conoscenza della morte di George Stacy causata da un finto Spider-Man. Peter vendica la morte dell'uomo catturando il criminale, ma Gwen, non riesce ad accettarlo e giura vendetta contro Spider-Man.\nIn seguito, Peter viene a conoscenza tramite un suo amico d'infanzia, Eddie Brock, che i loro padri stavano lavorando insieme a una tuta organica nera, con l'intenzione di curare il cancro, attingendo alle risorse interne del corpo. Peter decide di rubarla per fare delle ricerche per conto suo, ma viene infettato da essa, ricoprendogli il corpo di un nuovo costume e nota che la tuta aumenta i suoi poteri e gli dona un potente fattore rigenerante, ma dopo poche ore sembra influenzarlo negativamente e cerca di inghiottirlo. Peter riesce a togliersela sfruttando delle scariche elettriche. Poco dopo rivela ad Eddie Brock la sua identit\u00e0 e quello che aveva fatto, quindi decide di distruggerla. Eddie finge di assecondarlo, ma appena Peter se ne va, si versa addosso un campione da lui tenuto da parte e si trasforma in Venom. Nello scontro che ne consegue Eddie viene fulminato e il costume scompare nel nulla. Nei giorni successivi Peter si rimette insieme a Mary Jane e viene a contatto con la Forza di Pace degli X-Men, i quali scoprono la sua identit\u00e0.\nSaghe e crossover.\nBlockbuster.\nIn pi\u00f9 di un'occasione Peter collabora con il professor Xavier e i suoi X-Men. In questa saga, pubblicata su Ultimate X-Men, Peter di ritorno a casa trova Wolverine ferito nel suo scantinato che gli chiede di tenerlo nascosto per una notte e gli spiega che probabilmente era stato vittima di uomini del governo. Peter decide di dargli una mano. Successivamente si scopre che i militari sono tutti ex agenti di Arma X, congedati dopo la chiusura del progetto, assoldati da qualcuno affinch\u00e9 catturassero Wolverine. Una parte dei militari viene poi eliminata da Jean Grey a causa della loro entrata nella zona di Westchester mentre l'altra, scoperta, viene eliminata dal capo-gruppo che si suicida prima che i mutanti o gli agenti S.H.I.E.L.D. possano fare qualcosa per impedirlo. Il mistero sulle origini di Logan resta tale con sua profonda rabbia e frustrazione.\nUltimate Six.\nIn questa saga, comparsa sulle pagine di Ultimates, alcuni dei nemici di Spidey, Ultimate Goblin, il Dottor Octopus, Kraven, Electro e l'Uomo Sabbia evadono da una prigione dello S.H.I.E.L.D., grazie a Otto Octavius. Peter Parker viene prelevato dalla sua scuola e portato al Triskelion mentre agenti S.H.I.E.L.D. tengono d'occhio zia May e Mary Jane.\nNel tentativo di bloccare le minacce di ricatto di Osborn, attraverso la diffusione del video sulla cattura di Kraven, Fury assalta la rete TV del russo che si rivela una trappola. Infatti, contemporaneamente Octopus fa partire un attacco informatico verso il Triskelion e non appena le difese si annullano gli altri quattro invadono la base spargendo distruzione e morte. Dopo l'assalto ci si accorge della mancanza di Peter, rapito dal gruppo. Norman Osborn rivela finalmente i suoi piani durante il colloquio con Peter: pensa che questi sia il sesto membro del gruppo, figlio suo e di Octopus, il prodotto finale del siero Oz. Cerca quindi di convincerlo a passare dalla loro parte, minacciando anche la vita di Zia May ed infine lo conducono alla Casa Bianca, per un attacco al Presidente.\nL'assalto vede i Sei scontrarsi con le forze degli Ultimates e dello S.H.I.E.L.D.: dopo un'iniziale ritrosi\u00e0 alla lotta, l'Uomo Ragno reagisce attaccando Capitan America solo dopo esser stato nuovamente minacciato. Nello scontro tra lui e Cap, Peter scopre che le minacce di Osborn erano false, poich\u00e9 May si trova sotto protezione dello S.H.I.E.L.D. e reagisce, pieno di rabbia, attaccando Osborn. Nel culmine della battaglia arriva Harry Osborn che chiede al padre di fermarsi: proprio mentre questo si stava trasformando in uomo, Iron Man spara un colpo e Goblin reagisce con violenza scatenando una nuova gragnola di colpi da parte di tutta la squadra, venendo tramortito. Intanto, il resto dei Sei viene sconfitto dagli Ultimates: Electro, dopo un duro scontro, viene fermato da Thor; Wasp entra nel corpo del Dottor Octopus e riesce a fargli perdere i sensi; l'Uomo Sabbia viene bloccato da Iron Man. Di fronte alla disfatta di suo padre, Harry giura di vendicarsi.\nLa situazione \u00e8 completamente risolta: Peter viene riconsegnato a sua zia May, le braccia del Dottor Octopus vengono portate via, Electro, Kraven e l'Uomo Sabbia vengono rinchiusi nel Triskelion, mentre Norman Osborn viene ibernato e tenuto sotto stretta sorveglianza.\nPotere Supremo.\nVedendo che i Fantastici Quattro sono sotto l'attacco di un gruppo di superesseri terribilmente potenti, l'Uomo Ragno, trovandosi a svolazzare da quelle parti in compagnia di Shadowcat, li aiuta a combattere gli assalitori. Durante la battaglia vengono contattati anche gli Ultimates e gli X-Men, creando cos\u00ec un sostanziale equilibrio tra le due squadre.\nAll'improvviso gli assalitori sembrano essere ritornati in piena coscienza di s\u00e9 e bloccando lo scontro fanno una dichiarazione sconcertante: vogliono arrestare Reed Richards, il leader dei Fantastici Quattro per crimini contro l'Umanit\u00e0.\nIl gruppo di sconosciuti si presenta come lo Squadrone Supremo, ovvero la Task Force di superesseri degli U.S.A. proveniente da un universo parallelo, devastato da spore emerse da una sonda lanciata da Reed per studiare quella dimensione; purtroppo le spore hanno causato innumerevoli danni alla Terra alternativa e ucciso diverse decine di migliaia di persone. Nonostante le resistenze da parte dei suoi amici, Mister Fantastic decide di seguirli.\nGli eroi della Terra per\u00f2 non vogliono arrendersi e decidono di trovare un modo per poter seguire Mr. Fantastic. Peter Parker nel mezzo della discussione propone di usare il Mjolnir di Thor per creare un varco e collegarsi all'altro universo.\nIn seguito, l'Uomo Ragno combatte insieme agli Ultimates sulla terra dello Squadrone fino all'arresto di Nick Fury, riconosciuto come vero responsabile dei danni che hanno causato distruzione in quella dimensione.\nSaga del clone.\nDopo la scuola Mary Jane invita Peter ad andare con lei a rilassarsi un po' al centro commerciale, nella chiacchierata che ne segue entrambi confessano i loro rispettivi fallimenti sentimentali; improvvisamente un criminale che si fa chiamare Scorpione scatena il panico nel centro commerciale. Peter \u00e8 costretto ad intervenire in costume, non prima di aver intimato a Mary Jane di mettersi al riparo e, una volta messo al tappeto il folle criminale, scopre che \u00e8 identico a lui. Mary Jane tornata a casa, viene rapita da un uomo misterioso.\nNon sapendo cosa fare, Peter porta lo Scorpione dai Fantastici Quattro, che attraverso delle analisi mediche confermano che lo Scorpione \u00e8 un clone di Peter, che si \u00e8 smascherato per evidenziare il problema, con una corrispondenza del 94%. Sconvolto, ma rassicurato sulla non partecipazione di Nick Fury nella faccenda, Peter torna a casa e scopre che MJ \u00e8 scomparsa: andandola a cercare incontra una donna misteriosa con i suoi stessi poteri. Pensando che lei abbia rapito la ragazza l'attacca, ma viene sconfitto e sviene. Risvegliatosi, decide di cercare presso la sua vecchia abitazione ed incontra con sua grande sorpresa una rediviva Gwen Stacy. Intanto, Mary Jane riprende conoscenza in una cupola di vetro in una centrale della Oscorp ormai abbandonata e scopre che a rapirla \u00e8 stato un Peter sfigurato, intenzionato a iniettarle l'OZ affinch\u00e9 possa proteggersi da sola.\nMentre Peter si trova con Gwen, confusa e spaventata quanto lui, May li scopre e Peter non sapendo che fare le confessa ogni cosa. In uno scatto d'ira per essere stata messa all'oscuro, May intima al nipote di andarsene, quando all'improvviso appare Richard Parker, che confessa di non essere mai partito quel giorno e di essersi cos\u00ec salvato e di essere stato successivamente ingaggiato dalla F.B.I. per proseguire i suoi studi.\nDurante la spiegazione, Nick Fury, a capo di uno squadrone dello S.H.I.E.L.D., intima a tutti di uscire a mani scoperte: il generale \u00e8 venuto infatti a conoscenza di ci\u00f2 che stava accadendo ed \u00e8 prontamente intervenuto. Le minacce mettono nel panico Gwen che si trasforma nel mostruoso Carnage, causando a May un attacco cardiaco.\nNel caos che ne segue i Fantastici Quattro riescono a portare May in ospedale e a bloccare Gwen, mentre Peter riesce a sfuggire alla cattura grazie a quello che \u00e8 il suo clone femminile, Jessica Drew, che gli racconta di come un'unit\u00e0 governativa abbia data vita a lei e ad altri suoi simili. I due decidono di ritrovare Mary Jane e pensano che un posto dove possa essere sia la Oscorp. Trovano il clone sfigurato e un altro clone dai tratti pi\u00f9 ragneschi, che aveva cercato di salvare MJ, alle prese con un enorme essere vermiglio, il quale vedendo Peter si placa ritornando a essere la rossa Watson.\nRintracciati da Fury e consegnata Mary ai FQ affinch\u00e9 la curino, Peter e i suoi cloni scoprono finalmente chi \u00e8 stato a formare tutto questo delirio, Otto Octavius, capo dell'ennesimo progetto del super soldato sponsorizzato dalla F.B.I. L'uomo afferma inoltre che il suo redivivo padre non \u00e8 altro che un clone sottoposto a un invecchiamento progressivo. In preda alla rabbia, Peter accetta di seguire Fury, a patto che lo lascino da solo con Octavius. Durante lo scontro perisce il clone ragnesco, mentre quello sfigurato era gi\u00e0 stato neutralizzato in precedenza, e vengono scoperti i poteri di manipolazione dei metalli di Octopus.\nDopo la sconfitta del dottore, Peter riesce a eludere ancora una volta Fury e ad andare prima da Mary Jane, poi da sua zia all'ospedale, scoprendo che entrambe stanno bene e sono fuori pericolo. Susan Storm riferisce a Peter della morte del clone \"Richard\", deceduto per la vecchiaia causata dall'invecchiamento forzato, e lui le risponde che gi\u00e0 lo sapeva.\nMentre Peter veglia su May, viene raggiunto da Nick Fury, il quale gli chiarisce la sua situazione e gli spiega che cosa era davvero successo quella notte. Aveva programmato delle macchine apposta per la sua cattura, pensando che dopo tutto quello che aveva dovuto passare si sarebbe trasformato in un nuovo super criminale, invece si \u00e8 dovuto ricredere, affermando al contrario che stava per nascere qualcosa di grandioso. In quel momento zia May si risveglia e si riappacifica con il nipote. Il mattino seguente, Peter si incontra con Mary Jane e, chiariti i loro sentimenti, i due si rimettono insieme.\nUltimatum.\nQuando Magneto scatena l'onda anomala contro New York, Peter \u00e8 uno degli eroi che si trova direttamente coinvolto nella catastrofe.\nDirettosi con i suoi amici verso il centro cittadino in metro, e vedendo con i suoi stessi occhi la distruzione perpetrata da Magneto, Spider-Man decide di intervenire per salvare pi\u00f9 persone possibili. Durante uno di questi salvataggi, J.Jonah Jameson lo vede dall'interno del Daily Bugle (che si trova sott'acqua ormai) e capisce che \u00e8 un vero eroe.\nDurante il suo cammino incontra Hulk, stranamente calmo e privo di rabbia, capitato anche lui in mezzo al caos che pervade la citt\u00e0. L'Uomo Ragno riesce a convincerlo ad aiutare a mettere in salvo pi\u00f9 superstiti possibili e nel loro tentativo di soccorso si imbattono in un'ennesima tragedia: con grande dolore di Peter, sotto un cumulo di macerie scoprono il corpo senza vita di Devil. In quello stesso frangente, il gigante verde si calma definitivamente e ritorna ad essere Bruce Banner; vedendo New York distrutta, lo scienziato pensa di aver causato la catastrofe e, preso da uno scatto d'ira contro se stesso, si ritrasforma in Hulk e pieno di rabbia attacca Peter, non riconoscendolo pi\u00f9.\nInseguito dal mostro, l'Uomo Ragno giunge presso l'abitazione del Dottor Strange, trovandola distrutta e infestata da entit\u00e0 spiritiche. La barriera posta a loro protezione si \u00e8 distrutta e ora i demoni circolano liberi per la citt\u00e0.\nA peggiorare ulteriormente la situazione si presenta uno dei pi\u00f9 potenti demoni esorcizzati da Strange, il dio degli incubi, il temibile avversario proveniente dalla dimensione onirica, gi\u00e0 in precedenza affrontato da Peter e Strange. \u00c8 pi\u00f9 che deciso a ottenere un corpo per potersi impadronire della dimensione terrena e per questo decide di attaccare Spider-Man e Hulk facendo apparire i loro peggiori incubi: i nemici pi\u00f9 agguerriti del giovane eroe e le persone uccise dal gigante verde. In tal modo l'essere acquista sempre pi\u00f9 potere fino ad assumere una forma precisa.\nAll'improvviso Hulk gli si avventa contro distruggendo il suo nuovo corpo; riconoscendo in lui un temibile pericolo, l'essere si d\u00e0 alla fuga rifugiandosi dentro la bolla di contenimento da cui era fuoriuscito. Hulk la colpisce ed essa provoca un'esplosione di energia mistica violacea che si estende per chilometri verso il cielo.\nIntanto Kitty e Jessica Drew, intervenute anche loro in soccorso dei civili, si sono unite per cercare di trovare Peter e riportarlo dai suoi cari. Incuriositi dalla colonna violacea si dirigono nella sua direzione e nella frenesia delle ricerche trovano la maschera dell'Uomo Ragno; in preda al panico provano a chiamarlo ma non ricevono risposta. Kitty non pu\u00f2 far altro che tornare a Forest Hill e consegnare la maschera a Zia May e a Mary Jane che pensando al peggio piangono l'eroe disperso.\nSuccessivamente alla sconfitta di Magneto, J.Jonah Jameson fa ritorno a ci\u00f2 che resta della sua redazione e scrive un elogio funebre in onore dell'Uomo Ragno, dato per morto, ricordando tutto ci\u00f2 che ha compiuto per la comunit\u00e0, ammettendo di averlo condannato e perseguitato ingiustamente, arrivando a considerarlo uno dei pi\u00f9 grandi eroi che l'America abbia mai avuto. Durante le operazioni di recupero portate avanti dagli Ultimates, Capitan America e Iron Man, trovano il corpo inerme ma vivo di Peter sotto le macerie di un edificio.\n\"Ultimate Comics: Spider-Man\".\nSei mesi dopo il crossover \"Ultimatum\" la vita di Peter Parker \u00e8 completamente cambiata. Dopo la distruzione del Daily Bugle, Peter ha un nuovo lavoro in un Fast Food. Inspiegabilmente, Peter e Mary Jane si sono lasciati, lei si \u00e8 tagliata i capelli e lavora come giornalista della scuola mentre lui ha iniziato a stare con Gwen Stacy, anche se Kitty Pride \u00e8 ancora innamorata di lui. In citt\u00e0 Spider-Man viene acclamato come un vero eroe, dopo le dichiarazioni di J.Jonah Jameson e c'\u00e8 in giro un nuovo vigilante, che sembra la versione Ultimate di Sudario (Shroud). Mysterio uccide Kingpin ed \u00e8 intenzionato a diventare il capo della malavita di New York. Inoltre, una sera Johnny Storm si presenta a casa di Peter chiedendogli ospitalit\u00e0 ma quando cerca di spiegarsi sviene per la stanchezza. Dopo essersi svegliato, Johnny contatta la sorella e dopo aver parlato con May, la zia di Peter decide di adottare la Torcia Umana. In seguito, Spider-Man affronta Mysterio riuscendo a sconfiggerlo solo grazie all'intervento di Shroud, che in realt\u00e0 \u00e8 Kitty Pride travestita. Poco dopo, Peter viene a sapere che Zia May ha adottato anche Bobby Drake, l'ex-Uomo Ghiaccio degli ormai disciolti X-Men, perch\u00e9 i suoi genitori lo hanno cacciato di casa per via della sua natura mutante. Bobby e Johnny iniziano a frequentare la scuola di Peter, cambiando il loro cognome in Parker, fingendosi suoi cugini.\nLa vita di Peter viene sconvolta dall'attacco portato da una misteriosa entit\u00e0 aliena che vuole purgare la terra da ci\u00f2 che la societ\u00e0 attuale ha provocato. Oltre a lui sono state vittime di attacchi anche Reed Richards, il Baxter Building, una filiale della Roxxon, Nick Fury e Jessica Drew.\nDopo vari disastri si viene a scoprire che la mente dietro a tutto questo \u00e8 proprio il giovane Richards, che prende il posto del dottor Destino. Gli eroi Ultimate lo sconfiggono nella zona Negativa, e rimane sospeso nello spazio. Jessica Drew diventa un agente dello S.H.I.E.L.D. e Susan Storm chiede a Benjamin Grimm di sposarla.\nNorman Osborn \u00e8 sopravvissuto. Dopo mesi di stato comatoso si \u00e8 risvegliato ed \u00e8 riuscito a fuggire dal carcere dello S.H.I.E.L.D., per di pi\u00f9 in un momento in cui l'agenzia governativa sta vivendo un momento di crisi, portando con s\u00e9 i suoi compagni di prigionia, Otto Octavius, Kraven, Electro, l'Uomo Sabbia e l'Avvoltoio.\nRifugiatisi in un lussuoso appartamento del centro, fortunatamente vuoto, i sei fuggitivi vengono a conoscenza che le forze dello S.H.I.E.L.D. si trovano in una situazione di stallo, a causa di alcuni ; capiscono che \u00e8 la loro occasione di poter fuggire senza che nessuno possa impedirglielo ma al contrario Goblin propone un'alternativa: vendicarsi una volta per tutte di Spider-Man. Nessuno sembra avere niente in contrario, a parte il Dottor Octopus.\nOctavius ringrazia Osborn per averlo aiutato a evadere, ma afferma anche di volere iniziare una nuova vita, e propone a lui di fare lo stesso. Per tutta risposta Goblin lo scaraventa fuori dal palazzo per poi ucciderlo in strada. In seguito i cinque fuggitivi si dirigono dal Riparatore, il progettista dell'attrezzatura dell'Avvoltoio che, sotto minaccia, li rifornisce di armi.\nIntanto Peter, che aveva seguito di nascosto Steve Rogers per vedere se poteva dare una mano a risolvere la crisi che vedeva uno scontro tra forze amiche, viene avvertito da Mary Jane della fuga di Osborn e dei suoi. La ragazza gli dice che si metteranno sulle sue tracce per ucciderlo. Peter sempre sotto consiglio della sua ragazza decide di avvertire Gwen e sua zia May per metterle in salvo da possibili ripercussioni dei suoi nemici.\nUna volta certo che le due donne sono partite e al sicuro, Peter riceve un'altra chiamata da MJ che lo avvisa dell'omicidio del Dottor Octupus per mano di Goblin. Peter si mette sulle loro tracce e trova il luogo del uccisione e anche il rifugio dei criminali anche se abbandonato. Da l\u00ec riparte e si ritrova presso il ponte di Queensborough luogo dello scontro tra le due fazioni dello S.H.I.E.L.D., dove scopre il Punitore pronto a sparare su Rogers. Non riuscendo a colpire il cecchino con una delle sue ragnatele, si getta come scudo umano sul Capitano prendendosi il proiettile al posto suo. La ferita \u00e8 brutta e molto sanguinosa e prima che Cap. lo possa portare in ospedale, War Machine interviene in aiuto di Fury che stava per essere catturato e nel farlo distrugge parte del ponte. Peter al contrario di altri riesce ad aggrapparsi e a rimanere sul ponte.\nPeter si risveglia sdraiato sul ponte fa appello a tutte le sue forze ma \u00e8 ancora sul punto di perdere i sensi. Alla fine riesce ad alzarsi e a fasciarsi la ferita con la ragnatela bloccando l'emorragia. Decide di andare in ospedale, non dando importanza al fatto che poi tutto il mondo verrebbe a scoprire la sua vera identit\u00e0. Ma proprio in quel momento vede i suoi nemici dirigersi verso il Queens. E a quel punto sa di non avere altra scelta.\nGiunti di fronte a casa di Peter, i cinque pericolosi criminali si ritrovano di fronte Johnny Storm e Bobby Drake, che aveva fatto ritorno a casa solo allora ed erano ignari di tutto quello che stava accadendo. Lo scontro \u00e8 inevitabile e il primo a cadere \u00e8 proprio il Goblin. I due supereroi per\u00f2 si ritrovano soverchiati dai poteri elementari loro contrari dell'Uomo Sabbia e di Electro. Alla fine Spider-Man riesce a raggiungere il Queens e a sostituire i tramortiti amici nello scontro. Nonostante il dolore, la fatica e le forze che sempre pi\u00f9 si fanno deboli Peter riesce a tenere testa ai quattro criminali.\nAl culmine dello scontro, Electro si impone sui suoi compagni e decide che il colpo finale spetta a lui. Prima che possa agire, per\u00f2, viene colpito al petto da un proiettile che produce una scarica che travolge anche i suoi compagni. Lo sparo proveniva dalla pistola di zia May accorsa non appena aveva sentito alla radio di quello che stava accadendo.\nZia e nipote si ritrovano ma la pace viene subito interrotta in quanto Goblin, ripresosi dai colpi subiti, si scaglia contro Peter. Messe in salvo sua zia e Gwen, Peter cerca l'aiuto di Johnny che non appena riprende coscienza affronta con grande coraggio Osborn scagliandogli contro tutto il suo potere, ma inutilmente: i poteri di Goblin si basano sul fuoco e le fiamme della Torcia vengono cos\u00ec assorbite privando di forza il giovane Storm.\nPeter, nonostante tutto, decide di provare a bloccare il mostro e lo scontro ricomincia, ma il Goblin viene improvvisamente investito da un camion, alla cui guida c'\u00e8 Mary Jane, che allo stesso modo di May non poteva certo restare a guardare senza fare niente. Ma Goblin \u00e8 stato solo fermato e, messa in salvo Mary, a quel punto Spider-Man sfrutta le lamiere del camion per colpire Osborn ripetutamente, ma una nuova esplosione divampa prendendo in pieno il ragazzo e scagliandolo indietro.\nPassano alcuni istanti: Peter si ritrova disteso sul prato mentre il corpo di Osborn \u00e8 bloccato sotto le macerie infuocate. Mary Jane e Johnny accorrono e per primi si rendono conto che potrebbe non farcela: la ragazza invoca inutilmente un'ambulanza e un dottore. Arrivano anche Gwen e May, che si avvicina al nipote disperata dicendogli di farsi forza, che ce la far\u00e0. Ma Peter sorride, e prima di esalare l'ultimo respiro, afferma che \u00e8 tutto a posto, di essere contento di aver salvato almeno lei, non essendo stato in grado in passato di salvare suo zio Ben; mentre i suoi cari piangono la morte del giovane eroe, le labbra del Goblin, bloccato sotto le macerie, si piegano in un ultimo sogghigno, soddisfatto di essere riuscito ad uccidere la sua nemesi.\n\"Ultimate Spider-Man\" (Vol. 2).\nNei giorni successivi la morte di Peter, ogni persona che lo ha conosciuto, ma anche l'intera comunit\u00e0, vive il lutto in modo diverso, reagendo (come Jameson e Mary Jane), sfogandosi (come Johnny e Kitty) o colpevolizzandosi dell'accaduto (come Gwen).\nIl funerale, delle cui spese si occupa Tony Stark in persona, avviene nella cattedrale di New York e all'inizio della funzione May, accompagnata da Gwen riceve prima i ringraziamenti di una bambina, una delle tante che Peter aveva contribuito ad aiutare in passato, e poi le condoglianze di Steve Rogers che le confessa di aver avuto una parte, seppur indirettamente, nella morte di Peter. May in risposta gli dice che suo nipote ammirava tutti loro e che voleva diventare come loro, ma che non lo hanno preso sul serio, e tira uno schiaffo in viso a Cap.\nIn preda allo sgomento May si dirige verso l'uscita e ha un mancamento di fronte all'ingente folla radunatasi di fronte alla chiesa. Jameson, anche lui presente, la invita a rientrare, dicendole che altrimenti lo avrebbe rimpianto per tutta la vita.\nDurante la funzione Kitty per\u00f2 non resiste e se ne va, dando mentalmente a tutti degli ipocriti, poich\u00e9 hanno sempre cercato di fargli del male, arrestarlo, aizzargli contro l'odio delle folle, e ora con la sua morte cercano di trarne una specie di spettacolo. Poco dopo incontra Bobby e Johnny, anche loro distrutti e preoccupati di quello che accadr\u00e0 dopo, perch\u00e9 non avevano un posto dove andare e non potevano mettere in pericolo May che li aveva accolti; Kitty per\u00f2 \u00e8 a conoscenza di un posto, l'ex-rifugio dei Morlock, dove avrebbero potuto decidere con calma del loro futuro, usando quel luogo come base.\nUna settimana dopo il funerale, casa Parker \u00e8 ancora sotto l'assalto di giornalisti e troupe televisive; May e Gwen, che per cercare di non farsi riconoscere si \u00e8 tinta di nero e tagliata i capelli a caschetto, decidono di accettare l'offerta di Tony Stark e di trasferirsi nella sua villa sulla Costa Azzurra in Francia, per cercare pace e tranquillit\u00e0, per maturare il lutto e ritrovare un punto di inizio lontano dal martellamento dei media.\nLo stesso giorno Fury fa visita a Mary Jane dovendole dire una cosa importante, dato che gi\u00e0 in precedenza si era avventurata sui luoghi degli ultimi scontri di Spider-Man per trovare le prove che dimostrassero come in realt\u00e0 tutto quello che era accaduto non fosse stato un mero incidente casuale, ma un insieme di elementi che hanno portato alla sua morte.\nFury le dice che voleva bene a Peter e che aveva conosciuto i suoi genitori; dopo la loro morte voleva rendere onore alla loro memoria e sapendo ci\u00f2 che Peter era diventato, poteva farlo, occupandosi di lui, insegnandogli ci\u00f2 che sapeva, facendo maturare le grandi qualit\u00e0 e capacit\u00e0 che gi\u00e0 cos\u00ec giovane dimostrava di avere. Lo avrebbe aiutato a diventare ci\u00f2 che era destinato ad essere, ma avrebbe dovuto rallentare il percorso, i tempi della sua crescita. Fury dice infine a Mary, versando una lacrima di dolore, che se stava cercando qualcuno da accusare per la morte di Peter, e voleva puntare il dito contro di lui, faceva benissimo poich\u00e9 aveva assolutamente ragione.\nMentre avvengono tali fatti per le strade di New York City si aggira qualcuno che ha deciso di vestire i panni che furono di Peter e di portare avanti al suo posto la crociata contro il crimine per le strade della citt\u00e0: un nuovo Spider-Man ha fatto la sua comparsa.\n\"Miles Morales: Ultimate Spider-Man\".\nMiles Morales \u00e8 un ragazzo afro-americano di origini portoricane che vive a New York.\nUn giorno Miles si reca da suo zio Aaron, ignorando il fatto che sia un ladro che compie i suoi furti con un'attrezzatura speciale, per avvisarlo di essere stato preso in una scuola esclusiva; in quell'occasione viene punto da un grosso ragno fuoriuscito da una sacca di Aaron che conteneva il bottino ricavato da un colpo effettuato alla vecchia sede della Oscorp.\nIl ragazzo collassa al suolo. Al suo risveglio scopre di poter fare cose incredibili come diventare invisibile e rilasciare scariche paralizzanti dalle mani, abilit\u00e0 che possiedono molti ragni, oltre a saper aderire alle pareti con le mani e i piedi. Il ragno che lo ha punto era uno della seconda generazione di ragni geneticamente modificati di Osborn: ora Miles \u00e8 il nuovo Spider-Man.\nCome il suo predecessore anche il nuovo Spider-Man verr\u00e0 \"addestrato\" in un certo qual modo dagli Ultimates ed entrer\u00e0 da subito nel vivo della battaglia, sempre continuando gli studi al college e camuffando la propria identit\u00e0 segreta. Il nuovo costume in stile \"black\" che indossa il giovane \u00e8 un dono di Fury.\nUn anno dopo che Miles \u00e8 diventato il nuovo Spider-Man, si scoprir\u00e0 che Peter Parker \u00e8 misteriosamente ancora vivo. Miles verr\u00e0 lasciato da Katie, la sua ragazza dopo avergli rivelato la sua identit\u00e0 segreta. Durante una lotta con Green Goblin, quest'ultimo rivela a Miles che \u00e8 lui il suo genitore biologico. Dopo che i due Spider-Men riescono a metterlo K.O., per accertarsi che non si riprenda, dato lo straordinario livello di potere che possiede, gli sparano e gli danno fuoco. Fuggiti dal luogo dell'incidente, Peter Parker d\u00e0 i lancia-ragnatele a Miles e gli dice che da quel momento sara lui l'unico Spider-Man mentre lui sarebbe stato occupato a cercare la verit\u00e0 del suo risveglio in un laboratorio e dell'assenza del suo corpo nella tomba. Il padre di Miles ritorner\u00e0 dicendo a Miles che in passato aveva fatto parte dello SHIELD e di non averglielo detto per tenerlo al sicuro.\nMiles decide di andare da Katie e di risolvere le cose con lei. Dopo essere andato a casa di quest'ultima, incontrer\u00e0 il padre di Katie che dopo avergli chiesto come ha ottenuto i suoi poteri, lo rapisce. Miles verr\u00e0 portato nella base dell'Hydra dove incontrer\u00e0 Katie che si scusa con lui per non avergli detto la verit\u00e0 sui suoi genitori. Cercando di scappare, Miles verr\u00e0 fermato subito dal Dottor Doom. Miles riuscir\u00e0 a scappare con suo padre e Ganke dalla base del Hydra. Uscito dalla base scoprir\u00e0 che la Terra-616, l'Universo Marvel originale, e la sua (Terra 1610) stanno per scontrarsi, distruggendosi a vicenda. L'unico modo per sopravvivere \u00e8 distruggere una delle due. Le due terre danno inizio alla Secret Wars. Solo alcuni supereroi della Terra 616 si salvano tra cui i Fantastici Quattro, Spider-Man, Pantera Nera. La nave con cui stavano per lasciare la Terra si spacca a met\u00e0 a causa della gravit\u00e0 delle due Terre che causano dei forti fulmini. Reed, Pantera Nera e altri sopravvivono mentre Sue, Valeria, Franklin, Ben muoiono, almeno apparentemente. I sopravvissuti riescono a lasciare la terra vedendo da lontano la loro vita essere distrutta. Subito dopo una nuova terra si ricrea. Questa Terra si chiama Battleworld ed \u00e8 un pianeta composto dalle Terre rimaste integre. Nessuno degli abitanti di Battleworld ricorda cosa \u00e8 successo durante la distruzione delle due Terre. \u00c8 stato Doom a salvare tutti e adesso \u00e8 il dio di questo mondo. Sue, Valeria e Franklin non ricordano niente di quello che \u00e8 successo. Il dottor Strange \u00e8 l'unico che non ha lasciato la Terra e che ricorda gli avvenimenti accaduti. \u00c8 diventato anche il braccio destro di Doom. Tre anni dopo il disastro, Strange trov\u00f2 una navicella, non sapendo che dentro c'erano i Vendicatori. Decise di non aprirla. Due navicelle sono sopravvissute: quella di Thanos e quella di Reed. Quando Strange scopre che nella navicella di Thanos c'\u00e8 Miles Morales ancora vivo decide di aprire anche l'altra navicella. I Vendicatori sono ancora vivi ma pensano che sia passata solo un'ora dal disastro mentre in realt\u00e0 sono trascorsi otto anni.\nPoteri e abilit\u00e0.\nSpider-Man \u00e8 venuto alla luce quando Peter Parker \u00e8 stato morso da un ragno modificato geneticamente con lo speciale siero OZ, durante una gita scolastica alle Osborn Industries. Ne \u00e8 scaturita una reazione chimica altamente tossica, la quale ha corrotto il sangue di Peter, ma egli non \u00e8 morto, bens\u00ec ne \u00e8 uscito dotato delle capacit\u00e0 fisiche di un ragno, come forza, resistenza, velocit\u00e0, agilit\u00e0 e riflessi sovrumani, per l'appunto proporzionali a quelli di un ragno: Parker \u00e8 infatti divenuto in grado (tra le altre cose) di sollevare fino a 2 tonnellate. Tuttavia Peter \u00e8 ancora un adolescente, pertanto la sua forza \u00e8 destinata ad aumentare fino a livelli non quantificabili. L'Uomo Ragno sembra essere il settimo supereroe pi\u00f9 forte fisicamente di tutto l'Universo Ultimate. \u00c8 anche immune alla vampirizzazione (come accertato da Morbius), in quanto il suo sangue non \u00e8 pi\u00f9 \"puro\" a causa dell'alterazione genetica. Peter pu\u00f2 anche aderire a qualunque superficie solida tramite i palmi delle mani e le piante dei piedi ed \u00e8 dotato di un particolare \"Senso di Ragno\", il quale lo avverte anticipatamente (entrando in allarme) di eventuali pericoli, inclusa la presenza di nemici pericolosi nelle sue vicinanze. Il prodigioso senso lo avverte per\u00f2 solo della presenza di pericoli davvero letali (come la vicinanza di Goblin o Venom) e non di potenziali minacce, come ad esempio la vicinanza di Elektra, la quale, seppur pericolosa, non sarebbe poi una minaccia cos\u00ec grande per il Tessiragnatele, a causa del divario di capacit\u00e0 fisiche che li separa. Molte situazioni per\u00f2 sembrano indicare una sorta di potenziamento dello stesso senso, il che potrebbe far supporre che esso sia legato alla sua crescita psicofisica allo stesso modo della sua forza.\nOltre ai poteri derivati dal morso del ragno, Peter utilizza due speciali lancia-ragnatele montabili sui polsi, grazie ai quali pu\u00f2 lanciare un particolare adesivo multifunzionale, vere e proprie ragnatele sintetiche. Con esse, Peter plana sui cornicioni tra i palazzi, acceca i nemici e li blocca. Fu il padre di Peter ad avviare la ricerca sullo speciale liquido collante (il quale diviene solido al contatto con l'aria) e il ragazzo ne ha in seguito ultimato il progetto.\nNel breve periodo in cui il simbionte \u00e8 rimasto unito a lui a causa di un'accidentale infezione di Peter da parte della sostanza stessa (che lo ha ricoperto con un nuovo costume), Spider-Man ha dimostrato di poter esercitare un notevole controllo su di esso, potendo creare addirittura tentacoli di simbionte da qualunque parte del corpo. Inoltre, Spider-Man ha ottenuto un efficace fattore rigenerante ed un aumento dei propri poteri.\nNella prima saga della serie \"Miles Morales: Spider Man\", la seconda serie dedicata al suo giovane emulo, Peter ritorna e si scopre che tra le propriet\u00e0 trasmesse dalla sostanza OZ vi \u00e8 un potere rigenerante che continua a funzionare anche dopo la morte del soggetto. Ci\u00f2 spiega perch\u00e9 Peter stesso sia ancora vivo nonostante fosse realmente morto nel suo precedente scontro con Norman Osborn e anche perch\u00e9 lo stesso Norman sia sempre tornato nonostante pi\u00f9 volte fosse stato dato per morto.\nAltri media.\nCinema.\nNel luglio 2012 \u00e8 uscito nelle sale cinematografiche \"The Amazing Spider-Man\", diretto da Marc Webb e sceneggiato da James Vanderbilt, che si \u00e8 basato molto, seppur non esclusivamente, sui fumetti Ultimate."}
{"id": "109713", "revid": "1718925", "url": "https://it.wikipedia.org/wiki?curid=109713", "title": "Sarcomero", "text": "Il sarc\u00f2mero (gr. \u03c3\u03ac\u03c1\u03be \"sarks\" 'carne, corpo', \u03bc\u03ad\u03c1\u03bf\u03c2 \"meros\" 'parte' ) \u00e8 l'unit\u00e0 contrattile del tessuto muscolare striato, compresa tra due linee Z.\nLe fibre muscolari contengono numerose miofibrille tubolari composte da sezioni ripetute di sarcomeri, che appaiono al microscopio ottico come un'alternanza tra bande scure e chiare. I sarcomeri sono composti da lunghe proteine fibrose che scivolano una sull'altra durante la contrazione muscolare.\nDue delle proteine pi\u00f9 importanti presenti nel sarcomero sono la miosina, che forma il filamento spesso e l'actina, che forma il filamento sottile. \nLe miofibrille delle cellule muscolari lisce non sono organizzate in sarcomeri. Il sarcomero \u00e8 stato descritto per la prima volta da Antoni Van Leeuwenhoek.\nAnatomia.\nI sarcomeri sono ci\u00f2 che d\u00e0 ai muscoli scheletrici e cardiaci il loro aspetto striato. Sono costituiti da due tipi di filamenti: quelli sottili di actina e quelli spessi di miosina. I filamenti sottili sono costituiti da due catene proteiche avvolte a spirale, mentre quelli spessi sono costituiti da sei fascetti di miosina, a loro volta divisi in catene proteiche, due catene pesanti e quattro catene leggere.\nUn'estremit\u00e0 dei filamenti di miosina \u00e8 rigonfia e prende il nome di \"testa della miosina\" e ha due funzioni: si attacca ai filamenti di actina permettendo l'accorciamento del sarcomero e inoltre funge da enzima necessario alla scissione dell'ATP in ADP+Pi (fosfato inorganico), poich\u00e9 la contrazione necessita di energia.\nQuando le fibre muscolari vengono stimolate, i filamenti di miosina, grazie alle teste, si legano ai filamenti di actina creando dei ponti trasversali. Le teste della miosina spingono verso l'interno i filamenti di actina, accorciando cos\u00ec il sarcomero.\nA sostenere la struttura sarcomerica in posizione intervengono vari elementi proteici appartenenti al citoscheletro: tra questi le proteine titina e nebulina, e il costamero, che include il complesso glicoproteico associato alla distrofina (che pu\u00f2 essere coinvolto in patologie importanti, come le distrofie muscolari).\nVisione microscopica.\nNelle micrografie elettroniche la linea Z (dal tedesco \"zwischenscheibe\", disco intercalato, da \"zwischen\", \"in mezzo a due\") appare come una serie di linee scure. Le linee Z Fungono da punto di ancoraggio dei filamenti di actina .\nQuindi i filamenti di actina sono il componente principale della banda I e si estendono nella banda A. I filamenti di miosina invece si estendono per tutta la banda A e si interconnettono tra loro al centro dalla linea M.\nLa proteina titina, si estende dalla linea Z del sarcomero, dove si lega al sistema di filamenti spessi di miosina, sino alla banda M, dove si pensa che interagisca con i filamenti spessi. La titina (e le sue isoforme) \u00e8 la pi\u00f9 grande proteina altamente elastica presente in natura. Fornisce siti di legame per numerose proteine e si ritiene che giochi un ruolo importante nell'assemblaggio del sarcomero. Si ipotizza che un'altra gigantesca proteina, la nebulina, si estenda lungo i sottili filamenti e l'intera banda I. Si pensa che agisca come la titina, e abbia un ruolo nell'assemblaggio del filamento.\nContrazione.\nDurante la contrazione le bande I e la zona H si accorciano, mentre le bande A non cambiano la loro lunghezza (1,85 micrometri nei muscoli scheletrici dei mammiferi). Questo fa s\u00ec che le linee Z si avvicinino.\nLa proteina tropomiosina copre i siti di legame della miosina sulle molecole di actina. Per consentire alla cellula muscolare di contrarsi, la tropomiosina deve spostarsi per scoprire questi siti di legame sull'actina. Gli ioni di calcio si legano con le molecole di troponina C (disperse lungo tutta la proteina della tropomiosina) e alterano la struttura della tropomiosina, costringendola a scoprire il sito di legame del ponte sull'actina.\nLa concentrazione di calcio all'interno delle cellule muscolari \u00e8 controllata dal reticolo sarcoplasmatico, una forma di reticolo endoplasmatico presente nel sarcoplasma . La contrazione muscolare termina quando gli ioni di calcio vengono ricaptati nel reticolo sarcoplasmatico, consentendo alle cellule muscolari di rilassarsi.\nDurante la stimolazione della cellula muscolare, il neurone motorio rilascia il neurotrasmettitore acetilcolina, che viaggia attraverso la giunzione neuromuscolare (la sinapsi tra la porzione terminale del neurone e la cellula muscolare). L'acetilcolina si lega a un recettore nicotinico post-sinaptico. Il cambiamento nella conformazione del recettore consente un afflusso di ioni sodio e l'inizio di un potenziale d'azione post-sinaptico. Il potenziale d'azione quindi viaggia lungo i tubuli T fino a raggiungere il reticolo sarcoplasmatico. Qui, la membrana depolarizzata attiva i canali del calcio di tipo L voltaggio-dipendenti presenti nella membrana plasmatica. I canali del calcio di tipo L sono in stretta associazione con i recettori della rianodina presenti sul reticolo sarcoplasmatico. Il flusso interno di calcio dai canali del calcio di tipo L attiva i recettori della rianodina per rilasciare ioni calcio dal reticolo sarcoplasmatico. Questo meccanismo \u00e8 chiamato rilascio di calcio indotto dal calcio. Non \u00e8 chiaro se l'apertura fisica dei canali del calcio di tipo L o la presenza di calcio causi l'apertura dei recettori della rianodina. Il deflusso del calcio consente alle teste di miosina di accedere ai siti di legame dell'actina, consentendo la contrazione muscolare.\nRiposo.\nA riposo, la testa della miosina \u00e8 legata a una molecola di ATP in una configurazione a bassa energia e non \u00e8 in grado di accedere ai siti di legame cross-bridge sull'actina. Tuttavia, la testa della miosina pu\u00f2 idrolizzare l'ATP in adenosina difosfato (ADP) e uno ione fosfato inorganico. Una parte dell'energia rilasciata in questa reazione modifica la forma della testa della miosina e promuove una configurazione ad alta energia. Attraverso il legame sull'actina, la testa della miosina rilascia ADP e uno ione fosfato inorganico, cambiando la sua configurazione di nuovo a quella di bassa energia. La miosina rimane attaccata all'actina in uno stato noto come \"rigore\", fino a quando una nuova molecola di ATP lega la testa della miosina. Il legame dell'ATP alla miosina rilascia l'actina mediante dissociazione cross-bridge. La miosina associata all'ATP \u00e8 pronta per un altro ciclo, a cominciare dall'idrolisi dell'ATP.\nLa maggior parte delle cellule muscolari immagazzina ATP sufficiente solo per un piccolo numero di contrazioni muscolari. Le cellule muscolari immagazzinano anche il glicogeno ma la maggior parte dell'energia richiesta per la contrazione deriva dai fosfageni. Uno di questi, la creatina fosfato, viene utilizzato come fonte di ADP e gruppo fosfato per la sintesi di ATP nei vertebrati."}
{"id": "109714", "revid": "16616065", "url": "https://it.wikipedia.org/wiki?curid=109714", "title": "Paralimpiadi", "text": ""}
{"id": "109716", "revid": "6923", "url": "https://it.wikipedia.org/wiki?curid=109716", "title": "Sparatutto con pistola ottica", "text": "Gli sparatutto con pistola ottica sono una sottocategoria degli sparatutto in prima persona basati su una pi\u00f9 diretta simulazione virtuale di una vera e propria sparatoria (\u00e8 pi\u00f9 realistico impugnare un'arma, seppur finta, di un joystick o un joypad).\nIl primo gioco ad utilizzare una pistola ottica (pistola che utilizza la luce) \u00e8 stato \"Seeburg Ray-O-Lite\" nel 1936. Al tempo questo tipo di giochi da sala utilizzavano piccoli bersagli mobili su cui erano montati dei sensori fotosensibili che colpiti dal raggio di luce della pistola trasmettevano un segnale. I videogiochi attuali funzionano invece al contrario: il sensore infatti \u00e8 inserito all'interno della pistola ed \u00e8 il bersaglio sullo schermo ad emettere luce (il primo esempio si ebbe sul computer MIT Whirlwind) che l'arma interpreta come \"oggetto a cui sparare\".\nPistole ottiche nei videogiochi.\nSolitamente le pistole ottiche sono imitazioni pi\u00f9 o meno fedeli di armi realmente esistenti (come pistole o fucili) e sono utilizzate nel gioco esclusivamente per sparare e ricaricare i proiettili. Se la Pistola ottica dispone di un meccanismo di force feedback, \u00e8 possibile anche simulare il rinculo dell'arma.\nLe pistole ottiche sono molto popolari nelle sale giochi, ma il loro mercato \u00e8 decisamente meno sviluppato per le console casalinghe probabilmente per via dei pochi giochi che ne prevedono l'uso, per il loro costo e per la differenza di ambiente rispetto alla sala giochi (per fare un esempio si pu\u00f2 pensare alla grandezza dello schermo di casa).\nMeccanica di uno sparatutto.\nSolitamente uno sparatutto che utilizza una pistola ottica \u00e8 caratterizzato da una certa frenesia (dovuta all'immediatezza dell'azione) e semplicit\u00e0. Lo scopo del gioco \u00e8 raggiungere la fine del livello colpendo (o uccidendo) tutti (o un certo numero) di bersagli. Con l'evoluzione della categoria sono state poi introdotte una serie di difficolt\u00e0, come bersagli da non centrare o l'obbligo di ricaricare l'arma, come nella realt\u00e0.\nAlcuni giochi sono definibili anche sparatutto su rotaie o in inglese rail shooter, in quanto viene simulato anche il movimento del personaggio, con l'ambiente di sfondo che scorre in modo continuo. Si parla di \"rotaie\" poich\u00e9 il movimento \u00e8 predefinito e non direttamente controllabile dal giocatore, che si occupa solo di sparare.\nSottocategorie.\nQuesto tipo di giochi si divide in due grandi gruppi: sparatutto in cui gli avversari sono inermi e sparatutto in cui i bersagli reagiscono (e per questo, nei livelli vengono inseriti per il giocatore alcuni kit medici per curare le ferite).\nPossiamo poi elencare diverse tipologie standard:"}
{"id": "109724", "revid": "1005847", "url": "https://it.wikipedia.org/wiki?curid=109724", "title": "Bolivar", "text": ""}
{"id": "109726", "revid": "71155", "url": "https://it.wikipedia.org/wiki?curid=109726", "title": "Vincenzo Bellini", "text": "Gran parte di ci\u00f2 che \u00e8 noto della vita di Bellini e della sua attivit\u00e0 di musicista proviene da lettere scritte al suo amico Francesco Florimo, incontrato come compagno di studi a Napoli.\nConsiderato, alla pari di Gioacchino Rossini e Gaetano Donizetti, il compositore per antonomasia dell'era del bel canto italiano, in particolare dell'inizio del XIX secolo, Bellini fu autore di dieci opere liriche in tutto, delle quali le pi\u00f9 famose e rappresentate sono \"La sonnambula\", \"Norma\" e \"I puritani.\"\nBiografia.\nI primi anni a Catania.\nBellini nacque a Catania (nel Regno di Sicilia), presso un appartamento in affitto di Palazzo Gravina Cruyllas, in Piazza San Francesco d'Assisi, il 3 novembre del 1801, figlio di Rosario Bellini e di Agata Ferlito. Fu figlio e nipote d'arte: suo padre fu infatti un compositore minore, mentre il nonno paterno, Vincenzo Tobia Nicola Bellini, fu un rinomato compositore di musiche sacre originario di Torricella Peligna (nell'Abruzzo Citeriore, una regione del Regno di Napoli), gi\u00e0 attivo a Petralia Sottana e trapiantato, in seguito alla sua scritturazione da parte di Ignazio Patern\u00f2 Castello, a Catania, dove visse presso via Santa Barbara.\nBellini dimostr\u00f2 precocemente il suo interesse nei confronti della musica e intorno all'et\u00e0 di 14 anni si trasfer\u00ec a studiare dal nonno il quale ne intu\u00ec l'alta predisposizione verso la composizione. Intorno al 1817 la sua produzione si fa particolarmente intensa, per convincere il senato civico ad ottenere una borsa di studio per il perfezionamento da effettuarsi al Real Collegio di Musica di San Sebastiano, con una supplica datata al 1818.\nNel 1819 ottenne la borsa di 36 onze annue grazie all'interesse dell'intendente del Vallo, il duca di Sammartino. Part\u00ec da Messina, ospite dello zio padrino Francesco Ferlito, il 14 giugno e giunse al porto di Napoli dopo cinque giorni di tempesta, scampando fortunosamente ad un naufragio.\nGli studi musicali a Napoli.\nA Napoli fu allievo di Giacomo Tritto, ma conosciuto Nicola Antonio Zingarelli prefer\u00ec seguire quest'altro, il quale lo indirizz\u00f2 verso lo studio dei classici (Palestrina e Pergolesi su tutti) e il gusto per la melodia piana ed espressiva, senza artifici e abbellimenti, secondo i dettami della scuola musicale napoletana. Tra i banchi del conservatorio ebbe come condiscepoli Saverio Mercadante ed il musicista patriota Piero Maroncelli, ma soprattutto conobbe il calabrese Francesco Florimo, la cui fedele amicizia lo accompagner\u00e0 per tutta la vita e dopo la morte, allorch\u00e9 Florimo diventer\u00e0 bibliotecario del conservatorio di Napoli e sar\u00e0 tra i primi biografi dell'amico prematuramente scomparso.\nIn questo periodo, Bellini compose musica sacra, alcune sinfonie d'opera e alcune arie per voce e orchestra, tra cui la celebre \"Dolente immagine\" il cui testo \u00e8 attribuito alla sua fiamma di allora, Maddalena Fumaroli, opera oggi nota solo nelle successive rielaborazioni per voce e pianoforte.\nNel 1825 present\u00f2 al teatrino del conservatorio la sua prima opera, \"Adelson e Salvini\", come lavoro finale del corso di composizione. L'anno dopo colse il primo grande successo con \"Bianca e Fernando\", andata in scena al teatro San Carlo di Napoli col titolo ritoccato in \"Bianca e Gernando\" per non mancare di rispetto al principe Ferdinando di Borbone.\nL'anno seguente il celebre Domenico Barbaja commission\u00f2 a Bellini un'opera da rappresentare al Teatro alla Scala di Milano. Partendo da Napoli, il giovane compositore lasci\u00f2 alle spalle l'infelice passione per Maddalena Fumaroli, la ragazza che non aveva potuto sposare per l'opposizione del padre di lei, contrario al matrimonio con un \"suonatore di cembalo\".\nEsperienza nel nord Italia.\nSia \"Il pirata\" (1827) sia \"La straniera\" (1829) ottennero alla Scala un clamoroso successo: la stampa milanese riconosceva in Bellini l'unico operista italiano in grado di contrapporre a Gioachino Rossini uno stile personale da cui prende la bellezza proprio quest'ultimo, basato su una maggiore aderenza della musica al dramma e sul primato del canto espressivo rispetto al canto fiorito.\nMeno fortuna ebbe nel 1829 \"Zaira\", rappresentata a Parma per inaugurare il nuovo Teatro Ducale di Parma (oggi Teatro Regio di Parma) e la cui rappresentazione riscosse scarso successo. Lo stile di Bellini mal si adattava ai gusti del pubblico di provincia, pi\u00f9 tradizionalista. Delle cinque opere successive, le pi\u00f9 riuscite sono non a caso quelle scritte per il pubblico di Milano (\"La sonnambula\", e \"Norma\", entrambe andate in scena nel 1831) e Parigi (\"I puritani\" - 1835). In questo periodo compose anche due opere per il Teatro La Fenice di Venezia: \"I Capuleti e i Montecchi\" (1830), per i quali adatt\u00f2 parte della musica scritta per \"Zaira\", e la sfortunata \"Beatrice di Tenda\" (1833).\nParigi, gli ultimi anni e la morte.\nLa svolta decisiva nella carriera e nell'arte del musicista catanese coincise con la sua partenza dall'Italia alla volta di Parigi. Qui Bellini entr\u00f2 in contatto con alcuni dei pi\u00f9 grandi compositori d'Europa, tra cui Fryderyk Chopin, e il suo linguaggio musicale si arricch\u00ec di colori e soluzioni nuove, pur conservando intatta l'ispirazione melodica di sempre. Gioachino Rossini che viveva a Parigi, lo considerava il suo pupillo. Oltre ai \"Puritani\", scritti in italiano per il Th\u00e9\u00e2tre-Italien, diretto da Rossini, a Parigi Bellini compose numerose romanze da camera di grande interesse, alcune delle quali in francese, dimostrandosi pronto a comporre un'opera in francese per il Teatro dell'Op\u00e9ra di Parigi. \nLa sua carriera e la sua vita furono per\u00f2 stroncate a meno di 34 anni da un'infezione intestinale amebica probabilmente contratta all'inizio del 1830.\nBellini fu sepolto nel cimitero di P\u00e8re-Lachaise, con un monumento funebre realizzato da Carlo Marochetti, dove rimase per oltre 40 anni, vicino a Chopin e a Cherubini. Rossini fu tra coloro che portarono il feretro. Il 23 ottobre 1876 la salma, traslata da P\u00e8re Lachaise fu inumata nel duomo di Catania con una cerimonia descritta dall'amico compositore Francesco Florimo.\nNelle varie tappe che segnarono il ritorno in Patria, il feretro del compositore fu accolto ovunque con calore e commozione. Giunto infine nella sua citt\u00e0 natale, vennero celebrate le solenni esequie, a cui parteciparono migliaia di catanesi, alcuni parenti del compositore (tra cui due fratelli ancora in vita), e una folta rappresentanza di autorit\u00e0 civili, militari e religiose. In onore del ritorno in Patria delle sue spoglie la sua citt\u00e0 natale riprodusse l'Arco di Trionfo di Parigi in ricordo del soggiorno francese del musicista.\nLa tomba fu realizzata dallo scultore Giovanni Battista Tassara, mentre il monumento cittadino fu opera di Giulio Monteverde.\nHeinrich Heine lo descrive cos\u00ec: \u00abEgli aveva una figura alta e slanciata e moveva graziosamente e in modo, starei per dire, civettuolo. Viso regolare, piuttosto lungo, d'un rosa pallido; capelli biondi, quasi dorati, pettinati a riccioli radi; fronte alta, molto alta e nobile; naso diritto; occhi azzurri, pallidi; bocca ben proporzionata; mento rotondo. I suoi lineamenti avevano un che di vago, di privo di carattere, di latteo, e in codesto viso di latte affiorava a tratti, agrodolce, un'espressione di dolore\u00bb. Secondo Heine, Bellini parlava francese molto male, anzi: \u00aborribilmente, da cane dannato, rischiando di provocare la fine del mondo\u00bb.\nStile.\nLa musica di Bellini \u00e8 un singolare connubio tra classicit\u00e0 e romanticismo. Classicista era la formazione ricevuta a Napoli, basata sui modelli di Palestrina, della scuola operistica napoletana, di Haydn e di Mozart, e anche una personale tendenza a valori poetici come armonia e compostezza. Romantico era invece il pathos delle sue opere, l'importanza che le passioni e i sentimenti assumono nelle vicende rappresentate. Il punto di raccordo fra le due tendenze \u00e8 la melodia, che senza venir meno a una classica sobriet\u00e0 crea atmosfere sognanti, sensuali e malinconiche, vicine al romanticismo del tempo. Tale talento nel cesellare melodie della pi\u00f9 limpida bellezza conserva ancora oggi un'aura di magia, mentre la sua personalit\u00e0 artistica si lascia difficilmente inquadrare entro le categorie storiografiche.\nLegato ad una concezione musicale antica, basata sul primato del canto, sia esso vocale o strumentale, il siciliano Bellini port\u00f2 prima a Milano e poi a Parigi un'eco di quella cultura mediterranea che l'Europa romantica aveva idealizzato nel mito della classicit\u00e0. Il giovane Wagner ne fu tanto abbagliato da ambientare proprio in Sicilia la sua seconda opera, \"Il divieto d'amare\", additando la chiarezza del canto belliniano a modello per gli operisti tedeschi e tentando di seguirlo a sua volta.\nAll'interno di una sorta di \"Bellini renaissance\", la musica del compositore catanese ha attirato nel XX secolo l'attenzione di diversi compositori d'avanguardia come Bruno Maderna e, soprattutto, Luigi Nono, che l'hanno riletta al di fuori delle categorie operistiche, concentrando l'attenzione su una particolare concezione del suono, della voce e dei silenzi le cui radici - secondo musicologia contemporanea - affonderebbero nella musica della Grecia antica e dell'area del Mar Mediterraneo piuttosto che nella moderna tradizione musicale europea.\nFortuna.\nGi\u00e0 nel 1827, Bellini ottenne riscontri positivi con \"Il Pirata\". Successivamente, sia \"I Capuleti e i Montecchi\", rappresentata a La Fenice nel 1830, che \"La sonnambula\", a Milano nel 1831, raggiunsero nuove vette trionfali. \"Norma\", data a La Scala nel 1831, non and\u00f2 altrettanto bene fino alle successive rappresentazioni. La carriera di Bellini si concluse con il trionfo de \"I puritani\" a Parigi.\nIn una lettera di Giuseppe Verdi, datata 1869 e indirizzata a Florimo, il grande compositore esprime la sua ammirazione nei confronti del compositore catanese:\n\"Sono poi completamente d'accordo con voi, caro Florimo, nelle lodi che tributate a Bellini. S'egli non aveva alcune delle brillanti qualit\u00e0 di qualche suo contemporaneo, aveva ben maggiore originalit\u00e0, e quella tal corda che lo rende tanto caro a tutti, e che nel tempio dell'arte lo colloca in una nicchia ove sta solo... Lode a lui e lode grandissima\"\nA proposito di Bellini, il critico londinese Tim Ashley ha detto:\nComposizioni.\nTutte le composizioni di Bellini saranno pubblicate nella \"Edizione critica delle opere di Vincenzo Bellini\", Milano, Ricordi, 2003 sgg.\nMusica sacra.\nTutte le composizioni sacre di Bellini risalgono al periodo degli studi, ovvero sono state scritte prima del 1825."}
{"id": "109727", "revid": "198277", "url": "https://it.wikipedia.org/wiki?curid=109727", "title": "Gianluca Zambrotta", "text": "Considerato uno dei pi\u00f9 forti terzini della propria generazione, con la nazionale italiana \u00e8 stato campione del mondo nel 2006 e vicecampione d'Europa nel 2000. Dal dicembre 2006 \u00e8 anche presidente onorario del , squadra nella quale \u00e8 cresciuto.\nBiografia.\nNasce a Como da Alberto, di origini campane, e da Luisella, di origini comasche. Cresce nella zona di Rebbio ed \u00e8 sposato con la modella napoletana Valentina Liguori; il 1\u00ba agosto 2012 \u00e8 nato il primogenito della coppia, di nome Riccardo.\nDal 2012 \u00e8 opinionista televisivo presso l'emittente svizzera italiana RSI in occasione delle partite della Champions League. Dal 2015 lo troviamo su Mediaset Premium.\nL'11 settembre 2009 a Rebbio (frazione di Como) viene inaugurato un campo di calcio in erba sintetica donato da lui stesso all'US Alebbio e all'Oratorio di Rebbio, squadra nella quale egli ha cominciato a giocare. Il campo prima era uno sterrato.\nA San Fermo della Battaglia, paese alle porte di Como, Zambrotta ha realizzato un centro sportivo denominato \"Eracle Sports Center\", inaugurato nel 2014.\nIl 21 maggio 2014 \u00e8 uscita la sua autobiografia, \"Una vita da terzino\", edita da Kowalski-Feltrinelli, scritta con Paolo Fontanesi.\nIl 7 dicembre 2015 vince \"Monte Bianco - Sfida verticale\", reality show di Rai 2.\nNell\u2019agosto del 2018 \u00e8 testimonial del lancio di DAZN, nuova piattaforma che trasmetter\u00e0 alcune partite della Serie A. Due anni dopo lo troviamo come opinionista di \"A tutta rete\" su Rai 2 alla domenica pomeriggio. Nel giugno del 2021, oltre a essere opinionista di \"Dribbling\" su Rai 2 per l\u2019Europeo, insieme a Lele Adani, Massimo Ambrosini e Marco Materazzi partecipa a \"100% Fuoriclasse\", una nuova rubrica lanciata sul sito della \"Gazzetta\".\nSuccessivamente nell'inverno del 2022, partecipa a \"Back to School\", programma condotto da Nicola Savino su Italia 1.\nCaratteristiche tecniche.\nGiocatore.\nPotenza fisica e resistenza erano le sue doti migliori. Destro naturale, era un calciatore duttile, capace di calciare con entrambi i piedi. Affermatosi come esterno offensivo al , passato alla Juve venne schierato esterno destro di centrocampo nel 3-5-2 di Carlo Ancelotti e, in seguito, terzino sinistro da Marcello Lippi in una difesa a 4. Abile in fase offensiva e difensiva, durante i suoi anni alla Juventus si fa notare come un calciatore bravo tecnicamente e tatticamente, veloce e con un buon controllo di palla.\nCarriera.\nGiocatore.\nClub.\nComo.\nCresciuto nelle giovanili del , nei primi anni della sua carriera ha ricoperto ruoli offensivi come esterno di centrocampo o ala.\nL'esordio nel mondo del calcio professionistico \u00e8 avvenuto nel 1994 nella sua citt\u00e0 natale. Zambrotta \u00e8 rimasto per tre stagioni al Como, giocando in Serie B e in Serie C1.\nBari.\nNel 1997 \u00e8 passato al , dove a 20 anni ha esordito in Serie A il 31 agosto 1997 in Bari- (0-2).\nCon la squadra pugliese si \u00e8 messo in luce sia per le sue ottime qualit\u00e0 tecniche che per le sue qualit\u00e0 tattiche. Nella formazione barese veniva impiegato da jolly d'attacco o da esterno di centrocampo. Zambrotta ha disputato 2 ottime stagioni con il Bari, tanto da guadagnarsi la chiamata in nazionale e l'attenzione dei grandi club.\nJuventus.\nNel 1999 \u00e8 stato ingaggiato dalla per la cifra di 27 miliardi di lire, vincendo al primo anno l'Intertoto. Con il ritorno di Marcello Lippi in panchina, \u00e8 stato impiegato nel ruolo di terzino sinistro ed, in tale posizione, ha potuto esprimersi ai massimi livelli fino a diventare un difensore di caratura mondiale.\nDurante la permanenza dell\u2019allenatore viareggino, ha conquistato due scudetti e due Supercoppe italiane, nel 2002 e 2003. Ha inoltre giocato la finale di Champions League contro il , che ha visto la Juventus uscire sconfitta ai calci di rigore al termine di una partita molto equilibrata. Viene inserito nella lista dei giocatori eleggibili per il Pallone d'oro 2003, riconoscimento che verr\u00e0 assegnato al suo compagno di squadra Pavel Nedv\u011bd.\nTerminato il secondo ciclo vincente di Marcello Lippi, anche nel biennio di Fabio Capello ha mantenuto il suo status di titolare e si \u00e8 distinto per le sue ottime prestazioni, aggiudicandosi altri due Scudetti (2005 e 2006) poi revocati a seguito dello scandalo Calciopoli.\nBarcellona.\nIl 21 luglio 2006, a 29 anni, Zambrotta ha lasciato la Juventus per andare a giocare in Spagna, acquistato dal per 14 milioni di euro, insieme al compagno di squadra Lilian Thuram.\nNel Barcellona \u00e8 stato impiegato dal tecnico Frank Rijkaard prevalentemente come terzino destro. Ha disputato la prima partita con la nuova maglia il 13 agosto 2006 in amichevole contro i New York Red Bulls e ha esordito in partite ufficiali il 17 agosto 2006 in Supercoppa di Spagna nel derby con l'Espanyol, subentrando all'81\u00ba minuto a Puyol. Ha segnato il primo gol con la maglia blaugrana il 17 marzo 2007 in Recreativo Huelva-Barcellona 0-4.\nDurante la militanza nel Barcellona, nel dicembre 2006, \u00e8 stato nominato presidente onorario del .\nMilan.\nDopo un insistente circolare di voci di calciomercato durato per alcuni mesi, il giocatore ha lasciato il Barcellona il 31 maggio 2008 per approdare al per la cifra di 9 milioni di euro (pi\u00f9 altri 2 nel caso in cui il Milan concludesse il campionato 2008-2009 almeno al terzo posto).\nHa esordito in partite ufficiali con la maglia rossonera il 31 agosto 2008 in Milan- 1-2, prima giornata della Serie A 2008-2009. Il 21 settembre 2008 ha segnato il suo primo gol ufficiale con la maglia rossonera nel posticipo della terza giornata di campionato contro la , realizzando al 35\u00ba minuto il 2-1 per il Milan (4-1 il risultato finale).\nIl 7 maggio 2011 ha vinto lo scudetto, primo con i rossoneri e terzo personale, a due giornate dal termine del campionato grazie allo 0-0 contro la . Il 6 agosto 2011 ha vinto la Supercoppa italiana con il Milan battendo l' a Pechino per 2-1. Il 6 novembre 2011, nella sfida interna contro il Catania, Zambrotta \u00e8 ritornato al gol dopo tre anni, segnando la rete del definitivo 4-0. Nelle quattro stagioni trascorse con la maglia rossonera, alla fine delle quali rimane svincolato, ha disputato 107 partite segnando 2 reti.\nA dicembre 2012 il calciatore ha ripreso ad allenarsi con il , sua squadra di origine e di cui \u00e8 presidente onorario; nel marzo 2013, non avendo ricevuto offerte dall'estero per riprendere l'attivit\u00e0 agonistica, ha deciso di interrompere l'allenamento a Orsenigo continuando invece a frequentare il Master UEFA Pro a Coverciano (iniziato nell'ottobre 2012) per ottenere il patentino da allenatore di Prima Categoria.\nChiasso.\nIl 19 luglio 2013 ha firmato un contratto annuale, con opzione per il secondo anno, con il Chiasso, andando a ricoprire sia il ruolo di giocatore che di viceallenatore della formazione svizzera, entrando nello staff del tecnico Ernestino Ramella.\nHa esordito con la squadra ticinese l'11 agosto 2013 contro il Lugano (0-0), partita valevole per la 5\u00aa giornata della Challenge League 2013-2014. Il 27 novembre 2013, dopo l'esonero di Ryszard Komornicki, ha assunto il ruolo di allenatore-giocatore fino al termine della stagione con la squadra all'ultimo posto in classifica. Dopo essere diventato allenatore ha di fatto concluso la carriera di calciatore dopo oltre 700 partite giocate e 10 trofei vinti in 20 anni tra club e Nazionali.\nNazionale.\nNel biennio 1998-2000 Zambrotta \u00e8 stato un punto fermo della nazionale Under-21.\nPoco prima di compiere 22 anni, il 10 febbraio 1999, ha esordito in nazionale maggiore con il CT Dino Zoff, nella partita amichevole Italia- (0-0) disputata a Pisa. Da quel momento in poi diventa uno dei titolari inamovibili della nazionale e le sue prestazioni di alto livello convincono Zoff a convocarlo per il . Esordisce l'11 giugno a Arnhem contro la , disputando poi tutte le partite degli azzurri fino alla semifinale contro i . In questa partita rimedia due ammonizioni in 19 minuti (al 15' e al 34') e viene espulso, perdendo la possibilit\u00e0 di scendere in campo nella finale persa al golden gol contro la .\nCon il CT Giovanni Trapattoni ha partecipato da titolare alla fase finale del e del , dove \u00e8 stato inserito nella squadra ideale del torneo. Ha realizzato il suo primo gol in nazionale il 30 maggio 2004, nella partita amichevole -Italia (0-4).\nNel 2006, a 29 anni, ha vinto il Mondiale con la nazionale, giocando titolare come terzino destro. Zambrotta \u00e8 stato un grande protagonista della manifestazione vinta dagli \"Azzurri\" in Germania, nella quale ha segnato il gol d'apertura nel quarto di finale contro l' (3-0) e ha fornito anche un assist a Luca Toni, autore di una doppietta in quella partita. La FIFA lo ha poi inserito nell\"'All-Star Team\" del torneo.\nHa mantenuto il posto da titolare sia al , nella gestione del CT Donadoni, sia nella Confederations Cup 2009, con il ritorno di Marcello Lippi.\nIl 5 giugno 2010 ha disputato la sua prima gara da capitano dell'Italia alla sua 94\u00aa presenza (nessun azzurro aveva atteso cos\u00ec tanto), in occasione della partita amichevole -Italia (1-1).\nInfine, ha partecipato anche al in Sudafrica dove l'Italia campione in carica \u00e8 stata eliminata al primo turno.\nNell'ottobre 2010 Zambrotta \u00e8 stato convocato del nuovo CT Cesare Prandelli per le partite contro e , valide per le qualificazioni all'Europeo 2012. Il 12 ottobre 2010 viene schierato come capitano nella gara contro la Serbia allo Stadio Luigi Ferraris di Genova. Questa partita, sospesa dopo 6 minuti per intemperanze dei tifosi ospiti con conseguente attribuzione all'Italia della vittoria per 3-0 a tavolino, \u00e8 stata, a 33 anni, la sua ultima presenza in nazionale.\nCon la nazionale italiana Zambrotta ha ottenuto 98 presenze e ha partecipato a 3 edizioni dei Mondiali e a 3 edizioni degli Europei.\nAllenatore.\nIl 27 novembre 2013 diviene allenatore del club elvetico, che si trovava al decimo posto della seconda serie svizzera. Il 14 maggio 2014 conquista la salvezza in campionato grazie alla vittoria nella penultima giornata contro il Bienne piazzandosi al terzultimo posto in classifica, dopo aver ottenuto 6 vittorie, 7 pareggi e 6 sconfitte in 19 partite.\nIl 6 aprile 2015 viene esonerato dopo le sconfitte contro Bienne e Le Mont rispettivamente per 0-2 e 0-3 e dopo aver ottenuto 5 punti dal mese di febbraio.\nIl 4 luglio 2016 diventa nuovo allenatore del Delhi Dynamos, nel campionato indiano, con Simone Barone come suo vice e con un contratto che termina a dicembre a fine campionato. Si piazza al terzo posto con eliminazione in semifinale.\nIl 14 giugno 2017, insieme a Cristian Brocchi, viene presentato come assistente di Fabio Capello (suo allenatore alla ) in Cina allo Jiangsu Suning. L\u2019esperienza termina il 28 marzo 2018 con la rescissione di Capello.\nDirigente.\nCon la nomina di Gabriele Gravina a presidente della FIGC il 22 ottobre 2018, Zambrotta viene scelto dall'Associazione Italiana Calciatori come consigliere federale. Sar\u00e0 poi anche vicepresidente del settore tecnico federale sotto Demetrio Albertini.\nNel marzo 2019 viene scelto come ambasciatore per l\u2019Europeo 2020.\nStatistiche.\nStatistiche da allenatore.\n\"Statistiche aggiornate al 2 dicembre 2016\"."}
{"id": "109728", "revid": "663182", "url": "https://it.wikipedia.org/wiki?curid=109728", "title": "Bruto", "text": ""}
{"id": "109730", "revid": "39224", "url": "https://it.wikipedia.org/wiki?curid=109730", "title": "Bosnia Erzegovina", "text": ""}
{"id": "109731", "revid": "39224", "url": "https://it.wikipedia.org/wiki?curid=109731", "title": "Bosnia-Herzegovina", "text": ""}
{"id": "109733", "revid": "39224", "url": "https://it.wikipedia.org/wiki?curid=109733", "title": "Bosnia e Herzegovina", "text": ""}
{"id": "109737", "revid": "2164596", "url": "https://it.wikipedia.org/wiki?curid=109737", "title": "Effetto tunnel", "text": "Leffetto tunnel \u00e8 un effetto quanto-meccanico che permette una transizione ad uno stato impedito dalla meccanica classica.\nStoria.\nL'effetto tunnel fu utilizzato per la prima volta nel 1928 dal fisico ucraino George Gamow per spiegare il decadimento alfa, nel quale una particella alfa (un nucleo di elio) \u00e8 emessa da un nucleo perch\u00e9 riesce a superarne la barriera di potenziale. Successivamente Max Born comprese che l'effetto tunnel non \u00e8 esclusivo della fisica nucleare, ma si presenta anche in altri fenomeni fisici.\nDescrizione.\nNella meccanica classica, la legge di conservazione dell'energia impone che una particella non possa superare un ostacolo (barriera) se non ha un'energia sufficiente per farlo. Questo corrisponde al fatto intuitivo che, per far risalire un dislivello ad un corpo, \u00e8 necessario compiere su di esso un certo lavoro, ovvero cedergli dell'energia sufficiente per completare la salita.\nLa meccanica quantistica, invece, prevede che una particella abbia una probabilit\u00e0 diversa da zero di attraversare spontaneamente una barriera arbitrariamente alta di energia potenziale. C'\u00e8 da sottolineare che l'analogia con il dislivello della meccanica classica non \u00e8 propriamente corretta per via della presenza di un ostacolo materiale che nell'effetto tunnel non \u00e8 presente. Un esempio \u00e8 un elettrone ad energia cinetica fissata che, nel raggiungere una sottile zona in cui esso dovrebbe essere respinto per via della energia insufficiente, riesce a superarla in una piccola frazione di casi.\nInfatti, applicando i postulati della meccanica quantistica al caso di una barriera di potenziale in una dimensione, si ottiene che la soluzione dell'equazione di Schr\u00f6dinger all'interno della barriera \u00e8 rappresentata da una funzione esponenziale decrescente. Dato che le funzioni esponenziali non raggiungono mai il valore di zero, si ottiene che esiste una piccola probabilit\u00e0 che la particella si trovi dall'altra parte della barriera dopo un certo tempo \"t\".\n\u00c8 interessante notare che, per il principio di indeterminazione di Heisenberg, non \u00e8 mai possibile osservare una particella \"mentre\" attraversa tale barriera, ma solo \"prima\" e \"dopo\" tale transizione.\nProve dell'effetto tunnel.\nSebbene l'effetto tunnel sia estremamente controintuitivo e possa sembrare per alcuni versi paradossale, esiste un'enorme quantit\u00e0 di prove sperimentali a sostegno della sua reale esistenza, come ad esempio il decadimento radioattivo che si manifesta con la fissione spontanea.\nUna delle prove pi\u00f9 spettacolari ci \u00e8 fornita dal nostro Sole e dalle stelle in genere: senza l'effetto tunnel, le temperature presenti nei nuclei delle stelle non sarebbero sufficienti a innescare le reazioni nucleari che costituiscono il \"motore\" di questi corpi celesti.\nUn'altra prova nota \u00e8 data dalla Giunzione Josephson.\nSpazio interstellare.\nUno studio del 2013 apparso sulla rivista \u201cNature Chemistry\u201d di Robert J. Shannon dell'Universit\u00e0 di Leeds \u00e8 riuscito a spiegare in laboratorio la possibilit\u00e0 di formazione di molecole di alcool, come il radicale metossile (CH3O\u2022) rilevato nello spazio interstellare mediante l'effetto tunnel. Si attendono dei risultati di conferma.\nApplicazioni.\nMolti dispositivi elettronici moderni (come ad esempio i diodi tunnel e le memorie EEPROM) basano il loro funzionamento su questo effetto. L'effetto tunnel viene sfruttato anche nel microscopio a effetto tunnel. Quando si hanno dei materiali da esaminare al microscopio \u00e8 possibile regolare la piccola punta di metallo del microscopio verso l'alto e verso il basso con un dispositivo piezoelettrico in modo da avvicinare la punta al campione, lasciando solo un piccolo spazio vuoto. Gli elettroni, a questo punto, riescono ad attraversare lo spazio vuoto per raggiungere la punta del microscopio dando origine a una debole corrente elettrica. Il numero di elettroni che riescono a passare, e quindi l'intensit\u00e0 della corrente di tunneling, dipende dallo spessore dello spazio vuoto."}
{"id": "109740", "revid": "580197", "url": "https://it.wikipedia.org/wiki?curid=109740", "title": "Lauro (nome)", "text": "Origine e diffusione.\nAd oggi molto pi\u00f9 diffuso nella forma femminile Laura, deriva dal latino \"Laurus\", basato su \"laurus\" (\"alloro\"), pianta sacra ad Apollo, simbolo di gloria e vittoria.\nOnomastico.\nL'onomastico si pu\u00f2 festeggiare il 18 agosto in memoria di san Lauro, martire con il fratello Floro a Ulpiana, oppure il 30 settembre in ricordo di san Lauro, fondatore e abate di un monastero a Saint-L\u00e9ry."}
{"id": "109741", "revid": "916580", "url": "https://it.wikipedia.org/wiki?curid=109741", "title": "Squadra (strumento)", "text": "La squadra \u00e8 uno strumento per disegnare, tracciare e progettare.\nHa forma di triangolo rettangolo ed esiste in due varianti:\n\u00c8 spesso utilizzata assieme alla riga per tracciare segmenti perpendicolari o incidenti secondo gli angoli di uso corrente, rette parallele, verifiche di ortogonalit\u00e0, ecc.\n\u00c8 costruita in plastica, metallo o legno. Uno dei cateti, anche detti \"ali\", \u00e8 solitamente graduato. Nelle versioni per officina talvolta l'ipotenusa \u00e8 assente, ed il cateto pi\u00f9 corto \u00e8 pi\u00f9 spesso in modo da poter essere appoggiato ad un bordo come guida."}
{"id": "109745", "revid": "92920", "url": "https://it.wikipedia.org/wiki?curid=109745", "title": "Fusione societaria", "text": "La fusione societaria \u00e8 l'operazione attraverso la quale pi\u00f9 societ\u00e0, dotate di una propria soggettivit\u00e0 giuridica, vengono unite in un unico ente collettivo, preesistente alla fusione o creato \"ex novo\".\nNell'ordinamento giuridico italiano, l'istituto \u00e8 disciplinato dagli articoli 2501 e seguenti del codice civile, in cui \u00e8 stato introdotto con il d.lgs. 16 gennaio 1991 n. 22, emanato in attuazione delle Direttive del Consiglio delle Comunit\u00e0 Europee n. 78/855 (cosiddetta Terza Direttiva del 9 ottobre 1978) e n. 82/891 (cosiddetta Sesta Direttiva del 17 dicembre 1982); la versione originaria del codice, infatti, non prevedeva in alcun modo tale meccanismo.\n\"Ratio\" dell'istituto.\nScopo della fusione \u00e8 creare delle sinergie tra le imprese prima indipendenti, ad esempio migliorando la competitivit\u00e0 sul mercato delle imprese coinvolte, grazie alle maggiori dimensioni raggiunte. Non mancano, d'altronde, casi in cui una fusione viene attuata per altri motivi (ad esempio, aumentare il capitale sociale per meglio difendersi da una \"scalata ostile\").\nL'ordinamento stesso consente di partecipare ad una fusione alle societ\u00e0 in liquidazione che non abbiano iniziato la distribuzione dell'attivo (art. 2501 c.c., secondo comma) e ci\u00f2 anche al solo scopo di ottimizzare i risultati della liquidazione stessa.\nTale fenomeno, avente carattere \"concentrativo\", non \u00e8 sempre tale dal punto di vista economico giacch\u00e9 esso si pu\u00f2 verificare anche in caso di societ\u00e0 legate da un rapporto di controllo. In tal caso essa implica solo una riorganizzazione giuridico-formale dell'assetto strutturale del gruppo.\nTipologie.\nL'articolo 2501 c.c. prevede due diverse modalit\u00e0 operative:\nProcedimento.\nIl procedimento di fusione si articola in tre fasi:\n1) Gli amministratori delle societ\u00e0 partecipanti alla fusione devono redigere:\nUno o pi\u00f9 esperti (nominati dal presidente del tribunale tra i revisori) per ciascuna societ\u00e0 devono redigere una relazione sulla congruit\u00e0 del rapporto di cambio delle azioni o delle quote.\n2) La fusione \u00e8 decisa da ciascuna delle societ\u00e0 che vi partecipano mediante approvazione del relativo progetto.\nSe l'atto costitutivo o lo statuto non dispongono diversamente, tale approvazione avviene, nelle societ\u00e0 di persone, con il consenso della maggioranza dei soci determinata secondo la parte attribuita a ciascuno negli utili, salva la facolt\u00e0 di recesso per il socio che non abbia consentito alla fusione e, nelle societ\u00e0 di capitali, secondo le norme previste per la modificazione dell'atto costitutivo o statuto con deliberazione adottata dall'assemblea straordinaria.\nLa deliberazione di fusione deve essere depositata per l'iscrizione nell'ufficio del registro delle imprese.\nDa questo momento decorrer\u00e0 il termine per l'opposizione dei creditori.\n3) Coloro che hanno la rappresentanza delle societ\u00e0 partecipanti alla fusione stipulano l'atto di fusione.\nTale atto deve essere depositato in ogni caso per l'iscrizione, a cura del notaio o degli amministratori della societ\u00e0 risultante dalla fusione o di quella incorporante, entro trenta giorni, nell'ufficio del registro delle imprese dei luoghi ove \u00e8 posta la sede delle societ\u00e0 partecipanti alla fusione, di quella che ne risulta o della societ\u00e0 incorporante (art. 2504).\nEffetti della fusione.\nDal momento dell'iscrizione nel registro dell'atto di fusione si producono gli effetti della fusione: la nascita di una nuova societ\u00e0 oppure l'incorporazione di una societ\u00e0 in un'altra.\nInoltre la societ\u00e0 che risulta dalla fusione o quella incorporante assumono i diritti e gli obblighi delle societ\u00e0 partecipanti alla fusione, proseguendo in tutti i loro rapporti, anche processuali, anteriori alla fusione.\n\u00c8 concessa la possibilit\u00e0 di retrodatare gli effetti contabili dell'operazione ad una data antecedente rispetto a quella in cui si manifestano gli effetti (effetti giuridici o reali) di cui sopra.\nOpposizione dei creditori.\nLa fusione pu\u00f2 essere attuata solo dopo sessanta giorni dall'ultima delle iscrizioni nel registro delle imprese previste dall'art. 2502-bis. Entro tale termine i creditori possono proporre opposizione alla fusione. Il tribunale pu\u00f2 decidere che la fusione abbia luogo nonostante l'opposizione dei creditori qualora ritenga infondate le ragioni alla base dell'opposizione di questi ultimi.\nL'art. 2503 prevede una serie di casi eccezionali, in cui la fusione pu\u00f2 essere attuata anche prima del decorso dei 60 giorni.\nSubito dopo la conclusione della fase n. 2), con l'approvazione delle deliberazioni di fusione, gli amministratori non possono procedere subito alla stipula dell'atto di fusione.\nInfatti solo dopo 60 giorni, o dopo che \u00e8 stata respinta l'opposizione del creditore, si pu\u00f2 procedere con la fase n. 3), ossia con la stipulazione e l'iscrizione nel registro dell'atto di fusione ad opera degli amministratori.\nInvalidit\u00e0 della fusione.\nEseguite le iscrizioni dell'atto di fusione a norma del secondo comma dell'articolo 2504, l'invalidit\u00e0 dell'atto di fusione non pu\u00f2 essere pronunciata. Resta salvo il diritto al risarcimento del danno eventualmente spettante ai soci o ai terzi danneggiati dalla fusione.\nLe fusioni semplificate.\nSono previste semplificazioni nel caso in cui una societ\u00e0 deve incorporarne un'altra di cui possiede (anche indirettamente) tutte le quote (o le azioni art.2505). In questo caso, la fusione avviene in genere senza emissione di nuove quote (o azioni). La societ\u00e0 pu\u00f2 quindi omettere nel progetto di fusione le informazioni circa il rapporto di cambio, le modalit\u00e0 di assegnazione delle nuove partecipazioni e la data a partire dalla quale tali azioni partecipano agli utili.\nNon \u00e8 necessaria, inoltre, la redazione delle relazioni degli amministratori o degli esperti e vi \u00e8 una traslazione di competenza dall'assemblea all'organo amministrativo. La riforma del 2003 ha introdotto nuove regole anche nel caso in cui la societ\u00e0 incorporante possieda almeno il 90% del capitale della societ\u00e0 da incorporare (art.2505-bis). In tal caso \u00e8 consentito omettere la relazione degli esperti sempre che venga concesso agli altri soci (esterni alla maggioranza di controllo) della societ\u00e0 incorporata il diritto di far acquistare le proprie azioni della societ\u00e0 incorporata per un corrispettivo determinato in base ai criteri previsti per il recesso.\nAltri esempi di fusione semplificate sono la fusione di societ\u00e0 con liquidazione che ha iniziato la distribuzione dell'attivo e vi sono anche casi di riduzione di termini previsti per la fusione."}
{"id": "109747", "revid": "765341", "url": "https://it.wikipedia.org/wiki?curid=109747", "title": "Meridiano celeste", "text": "Un meridiano celeste \u00e8 un cerchio massimo sulla sfera celeste passante per il polo Nord celeste e il polo Sud celeste.\nIl meridiano celeste fondamentale \u00e8 il cerchio massimo passante per i poli della sfera celeste e per il Primo Punto d'Ariete.\nIl meridiano terrestre \u00e8 il cerchio che passa per i due poli e per un dato luogo della Terra dove si trova l'osservatore; se noi lo proiettiamo sulla volta celeste avremo il meridiano celeste.\nFra i tanti \"meridiani celesti\" quello che ha una certa importanza ed utilit\u00e0 \u00e8 quello che va dal punto Nord al punto Sud dell'orizzonte passando dal polo celeste e dallo Zenit, e prende il nome di meridiano locale; il Sole lo attraverser\u00e0 a mezzogiorno proprio quando massima sar\u00e0 la sua altezza sopra l'orizzonte.\nUn modo semplice per trovare il \"meridiano locale\" \u00e8 quello di utilizzare una bussola, oppure utilizzare un orologio a lancette: noi rivolgeremo la lancetta delle ore verso il Sole, e divideremo a met\u00e0 l'angolo che essa former\u00e0 con le ore 12, questa bisettrice indicher\u00e0 la posizione del meridiano locale.\nIl momento in cui il Sole e le stelle attraversano il \"meridiano locale\" si dice che culminano, raggiungendo la massima altezza sopra l'orizzonte.\nSe noi dividiamo l'equatore in 24 parti (le ore), come un immaginario quadrante di un orologio, e partiamo da un punto ben definito, cio\u00e8 l'equinozio di primavera, o Primo Punto d'Ariete e, procedendo da Ovest verso Est congiungiamo i punti delle ore con i poli Nord e Sud otterremo tanti spicchi orari; queste circonferenze simili ai meridiani terrestri e celesti prendono il nome di circoli orari.\nNoi possiamo immaginare un meridiano celeste come il bordo di un ventaglio, il quale passando per il meridiano locale si staglia verso il cielo ed indica sull'equatore il tempo siderale.\n Il meridiano celeste o dell'osservatore \u00e8 il cerchio massimo sulla sfera celeste che passa per il polo Nord, il polo Sud celesti, lo Zenit e il Nadir dell'osservatore.\nIl piano che passa per il meridiano celeste taglia quello dell'orizzonte in due parti Nord e Sud ed \u00e8 chiamato meridiano dell'osservatore o locale."}
{"id": "109751", "revid": "1982", "url": "https://it.wikipedia.org/wiki?curid=109751", "title": "Manfredi di Svevia", "text": ""}
{"id": "109754", "revid": "31886", "url": "https://it.wikipedia.org/wiki?curid=109754", "title": "S-100", "text": "L'S-100 \u00e8 un bus usato in alcuni dei primi microcomputer per collegare la scheda madre alle altre schede logiche. \u00c8 cos\u00ec chiamato perch\u00e9 i connettori utilizzati prevedono 100 linee: 16 per l'indirizzo, 8 + 8 per i dati, 38 per i segnali di controllo, 6 per l'alimentazione (le altre rimanevano inutilizzate). Le alimentazioni fornite erano +8 V e \u00b118 V non regolate, che poi erano regolate sulle schede a +5 V per alimentare le logiche TTL e \u00b112 V per l'interfaccia RS-232.\nStoria.\nSviluppato nel 1974 da Ed Roberts inizialmente per l'Altair 8800 (e per questo chiamato anche Altair bus), fu in seguito adottato anche da altri produttori. Consisteva in pratica nel trasferimento su un connettore dei vari pin del processore. Il suo utilizzo era motivato dal fatto che alcuni componenti non erano ancora disponibili al momento della progettazione della piastra madre.\nLa progettazione di tale bus non era particolarmente curata, c'erano infatti linee di alimentazione a tensioni diverse poste su contatti adiacenti con grossi rischi di danneggiamento in caso di accidentale cortocircuito. Ci\u00f2 nonostante divenne in pratica il bus standard delle macchine su cui girava il sistema operativo CP/M. Fu in pratica il primo bus diventato uno standard industriale, anche se i vari fabbricanti di schede non utilizzarono sempre le varie linee per gli stessi segnali causando una certa incompatibilit\u00e0. Nel 1983, quando il suo utilizzo ormai iniziava a declinare, venne standardizzato dall'IEEE con il codice IEEE 696.\n\u00c8 stato utilizzato sul computer della Monroe System 2000. Utilizzava 5 slot a 100 linee e 4 slot a 72 contatti. Il processore utilizzato era l'Intel 80186. Tutto su questo pc era non standard, anche la connessione dell'alimentatore non era di quelli usualmente utilizzati. La scheda madre aveva una porta parallela e due seriali integrate, il controller per il floppy disk da 5\u00bc pollici era integrato, il controller per l'HD era su scheda probabilmente SCSI."}
{"id": "109758", "revid": "2110532", "url": "https://it.wikipedia.org/wiki?curid=109758", "title": "Costanza d'Altavilla", "text": "Biografia.\nCostanza era figlia postuma di Ruggero II re di Sicilia e della sua terza moglie Beatrice di Rethel: alla nascita non presumibile erede al trono.\nSecondo una variegata tradizione cronachistica di matrice \"guelfa\", trasmessa da Giovanni Villani e poi ripresa da Dante e da altri, Costanza avrebbe manifestato in giovent\u00f9 interesse per la vita monastica o addirittura sarebbe entrata in un convento. Tuttavia di questa presunta scelta manca qualsiasi riscontro reale; quello che \u00e8 certo \u00e8 che Costanza all'et\u00e0 di trent'anni era ancora nubile, e per il suo rango di principessa la cosa poteva sembrare al tempo piuttosto irrituale. Marco Santagata propende per la tesi che Costanza d'Altavilla avesse segretamente scelto la vita monastica, ma l'ipotesi non \u00e8 basata su alcuna fonte.\nIl matrimonio con Enrico di Svevia.\nIl 29 ottobre 1184 ad Augusta fu accordato il suo fidanzamento con Enrico VI di Svevia, figlio dell'imperatore Federico Barbarossa. Nell'estate del 1185 Costanza lasci\u00f2 Palermo per recarsi a Milano, dove dovevano celebrarsi le nozze, accompagnata da un fastoso corteo di principi e baroni. Enrico la accompagn\u00f2 fino a Salerno, dove dovette lasciarla per recarsi in Germania per i funerali della madre. Il 23 agosto 1185, per il valore simbolico e politico che aveva l'approvazione da parte della Chiesa nella prima citt\u00e0 oltre i confini del Regno di Sicilia incontrata sul percorso, si tenne a Rieti una prima celebrazione del matrimonio, alla presenza di una delegazione imperiale in rappresentanza di Enrico. Il matrimonio fu poi ripetuto a Milano il 27 gennaio 1186.\nTancredi e Costanza.\nNel 1189 Guglielmo II, in punto di morte, non avendo discendenti diretti avrebbe indicato la zia Costanza, sorella di suo padre e figlia di Ruggero II, come erede e obbligato i cavalieri a giurarle fedelt\u00e0, cercando cos\u00ec di appianare le divergenze che opponevano la nobilt\u00e0 siciliana e il clero alla casata straniera degli Hohenstaufen.\nInfatti i baroni e il papato non amavano gli svevi e la loro politica, che consideravano poco influenzabile ed eccessivamente autoritaria, e preferirono eleggere re di Sicilia Tancredi di Sicilia, cugino di Guglielmo II e figlio naturale di Ruggero III duca di Puglia; suo nonno era Ruggero II e sua zia la stessa principessa Costanza, solo di un anno pi\u00f9 giovane di lui.\nLa scelta cadde proprio su Tancredi perch\u00e9 era riuscito a ottenere una certa stima come comandante militare ed era l'unico discendente maschio, per quanto illegittimo, di stirpe normanna. Inoltre, essendo l'imperatore Federico il Barbarossa impegnato nella crociata in Terra Santa, Enrico VI e Costanza furono costretti a rimanere nel regno di Germania allora in una situazione particolarmente delicata e a distogliere l'attenzione dalla Sicilia. In questo contesto, nel novembre del 1189, Tancredi fu incoronato a Palermo re di Sicilia. Il papa Clemente III, che non vedeva di buon occhio un unico sovrano della casata degli Hohenstaufen dalla Germania alla Sicilia, approv\u00f2 e riconobbe l'elezione.\nQuando Enrico nel 1191 succedette al padre sul trono imperiale part\u00ec subito per la conquista della Sicilia, sostenuto anche dalla flotta pisana, da sempre fedele all'imperatore. Tuttavia la flotta siciliana di Tancredi riusc\u00ec a battere la marineria pisana e l'esercito di Enrico, a causa di una serie di eventi sfortunati (fra tutti una pestilenza), fu decimato. Tancredi riusc\u00ec anche a catturare e imprigionare Costanza a Salerno. Per il rilascio dell'imperatrice il re normanno pretese che Enrico scendesse a patti con un accordo di tregua. Pens\u00f2 di consegnare Costanza al papa Celestino III che si era offerto quale mediatore; durante il viaggio verso Roma, per\u00f2, il convoglio fu attaccato da una guarnigione sveva e l'imperatrice liberata.\nNel febbraio del 1194 Tancredi per\u00f2 mor\u00ec e gli succedette cos\u00ec sul trono Guglielmo III di soli nove anni, con la reggenza della madre Sibilla di Medania.\nIl regno di Sicilia.\nIn questo contesto Enrico torn\u00f2 in Italia e riusc\u00ec a sottomettere in poco tempo il regno di Sicilia. Il 20 novembre entr\u00f2 a Palermo e il 25 dicembre del 1194 fu incoronato re di Sicilia nella cattedrale di Palermo, innanzi Sibilla e il piccolo Guglielmo III di Sicilia, ultimo della stirpe d'Altavilla, cui venne offerta in cambio la contea di Lecce, ma che dopo pochi giorni saranno accusati di complotto e deportati in Germania.\nLa nascita di Federico II.\nCostanza il giorno seguente, in procinto di giungere in Sicilia dalla Germania, diede alla luce a Jesi il futuro Federico II di Svevia. La nascita del figlio di Costanza era importante per la successione del regno di Sicilia, ma fu avvolta da dicerie e illazioni: Federico fu considerato da alcuni detrattori l'Anticristo, che una leggenda medievale sosteneva sarebbe nato da una vecchia monaca: Costanza d'Altavilla al momento del parto aveva quaranta anni e, prima del matrimonio, si diceva, aveva vissuto in un convento. Inoltre a causa dell'et\u00e0 avanzata molti non credevano alla gravidanza di Costanza. Per questo motivo, secondo la narrazione di alcuni cronisti, sarebbe stato allestito un baldacchino al centro della piazza di Jesi, dove Costanza partor\u00ec pubblicamente, al fine di fugare ogni dubbio sulla nascita del futuro imperatore. Villani nella sua \"Cronica\" scriver\u00e0:\nLa reggenza e la morte.\nCostanza fu cos\u00ec regina consorte di Sicilia dal 1194 alla scomparsa del marito.\nNel 1197 mor\u00ec a Messina Enrico di Svevia, dopo una malattia contratta durante l'assedio di Castrogiovanni: le circostanze misteriose hanno spesso fatto sorgere dubbi anche su un eventuale avvelenamento ordito dalla stessa moglie. Il fatto, per\u00f2, non \u00e8 stato mai storicamente documentato.\nCostanza comunque assunse il ruolo di tutrice di Federico II e reggente del regno. Poco prima di morire mise lo stesso figlio sotto la tutela del papa Innocenzo III: un atto al momento politicamente assai accorto ma che non manc\u00f2 di suscitare pi\u00f9 tardi problemi di non facile soluzione.\nCostanza mor\u00ec, quarantaquattrenne, il 27 novembre del 1198; il figlio Federico aveva allora quasi quattro anni di et\u00e0. Fu sepolta nella cattedrale di Palermo, vicino al sarcofago del padre Ruggero II."}
{"id": "109764", "revid": "1498232", "url": "https://it.wikipedia.org/wiki?curid=109764", "title": "X Giochi paralimpici invernali", "text": "I X Giochi Paralimpici invernali si sono svolti a Vancouver, Columbia Britannica, Canada, dal 12 al 21 marzo 2010. Nella stessa localit\u00e0 si sono svolti i XXI Giochi olimpici invernali dal 12 al 28 febbraio 2010.\nIl Canada, dopo i V Giochi Paralimpici estivi che si tennero a Toronto nel 1976, ha ospitato questa manifestazione per la seconda volta.\nAssegnazione.\nI Giochi paralimpici invernali 2010 sono stati assegnati a Vancouver il 5 luglio 2001 durante il 118\u00ba congresso del Comitato Olimpico Internazionale (CIO) svoltosi a Praga (Repubblica Ceca).\nIn quella sede i delegati del CIO furono chiamati a votare tra le tre citt\u00e0 candidate selezionate come finaliste: Pyeongchang (Corea del Sud), Salisburgo (Austria) e Vancouver. Altre quattro candidature erano gi\u00e0 state scartate in precedenza dal CIO (Andorra la Vella, Andorra; Harbin, Cina; Jaca, Spagna; Sarajevo, Bosnia ed Erzegovina), mentre la citt\u00e0 di Berna (Svizzera), pur avendo avuto l'approvazione del CIO, si era ritirata dopo che in un referendum la maggioranza dei cittadini si era espressa contro la candidatura olimpica.\nAl primo turno di votazione Pyeongchang ottenne 51 voti, Vancouver 40 e Salisburgo solo 16, per cui venne eliminata. Al secondo turno buona parte dei voti espressi in precedenza per Salisburgo andarono a Vancouver, che fu preferita a Pyeonchang con 56 voti contro 53.\nSviluppo e preparazione.\nOrganizzazione.\nL'organizzazione delle Paralimpiadi di Vancouver \u00e8 stata affidata al comitato internazionale paralimpico (IPC) insieme al governo Canadese e allo stato del British Columbia\nSedi di gara.\nLe competizioni della X Paralimpiade invernale si sono svolti a Vancouver per quanto riguarda le discipline da ghiaccio, mentre per quelle da neve gli impianti sono situati nei dintorni della citt\u00e0.\nI Giochi.\nDiscipline.\nIl programma olimpico prevede competizioni in 5 discipline:\nCalendario degli eventi.\nNel seguente calendario ogni quadrato blu rappresenta un evento di qualificazione in quel giorno. I quadrati gialli rappresentano le giornate durante le quali si tengono le finali, valide per l'assegnazione delle medaglie, per una data disciplina. Ogni pallino in questi quadrati rappresenta una finale, il numero di pallini in ogni quadrato rappresenta il numero di finali che si terranno quel giorno."}
{"id": "109765", "revid": "47767", "url": "https://it.wikipedia.org/wiki?curid=109765", "title": "Federico II di Hohenstaufen", "text": ""}
{"id": "109776", "revid": "1610933", "url": "https://it.wikipedia.org/wiki?curid=109776", "title": "Quagga", "text": ""}
{"id": "109778", "revid": "466539", "url": "https://it.wikipedia.org/wiki?curid=109778", "title": "Battaglia di Kursk", "text": "La battaglia di Kursk, in tedesco nota col suo nome in codice di \"Unternehmen Zitadelle\" (\"Operazione Cittadella\"), (\"battaglia presso Kursk\"), \u041a\u0443\u0440\u0441\u043a\u0430\u044f \u0431\u0438\u0442\u0432\u0430, \"Kurskaja bitva\" (\"battaglia di Kursk\"), \u0431\u0438\u0442\u0432\u0430 \u043d\u0430 \u041a\u0443\u0440\u0441\u043a\u043e\u0439 \u0434\u0443\u0433\u0435 \"bitva na Kurskoj duge\" (\"battaglia dell'arco di Kursk\"), si svolse nel quadro della terza offensiva estiva sferrata dai tedeschi il 5 luglio 1943 sul fronte orientale durante la seconda guerra mondiale e nella quale avvenne la pi\u00f9 grande battaglia di mezzi corazzati della storia.\nLo scontro vide opporsi le forze tedesche della Wehrmacht, integrate da quattro divisioni delle Waffen-SS, e dell'Armata Rossa sovietica e si risolse, dopo dieci giorni di violenti combattimenti, con un'importante vittoria delle forze sovietiche, che vanific\u00f2 il successo tedesco, precedentemente ottenuto nella terza battaglia di Char'kov, e consegn\u00f2 definitivamente l'iniziativa delle operazioni sul fronte orientale all'Armata Rossa.\nAntefatti.\nL'inverno tra il 1942 e il 1943 si era concluso con il grande successo sovietico nel settore meridionale del Fronte Orientale: la seconda offensiva estiva tedesca infatti, mirante a conquistare l'importante citt\u00e0 di Stalingrado e ad impadronirsi dei giacimenti petroliferi del Caucaso, era rovinosamente fallita con la resa della 6\u00aa Armata e la cattura del suo comandante, il feldmaresciallo Friedrich Paulus, al termine della battaglia di Stalingrado, dove le forze dell'Asse persero pi\u00f9 di mezzo milione di uomini, tra morti, prigionieri e dispersi, e con il ritiro dell\"Heeresgruppe B\", comandato dal feldmaresciallo Maximilian von Weichs, permettendo cos\u00ec all'Armata Rossa di riprendere in mano l'iniziativa e di annullare le conquiste realizzate in estate dalla Wehrmacht.\nSotto l'azione di comando del feldmaresciallo Erich von Manstein, le forze tedesche riuscirono ad arginare la spinta sovietica con una serie di contrattacchi nel settore di Char'kov e tali successi contribuirono a stabilizzare la situazione. I tedeschi infatti riuscirono a mantenere il fronte ad occidente del fiume Mius mentre a sud, nella testa di ponte del Kuban', la 17\u00aa Armata, comandata dal generale Richard Ruoff, mantenne le sue posizioni, continuando ad assicurare l'accesso alla Crimea e coprendo il lato sud dello schieramento tedesco, impedendo ai sovietici di chiudere la breccia a Rostov ed eliminando il pericolo che l'intero \"Heeresgruppe B\" fosse tagliato fuori, ed infine, con il mantenimento della citt\u00e0 di Or\u00ebl a nord e la riconquista di Char'kov e di Belgorod a sud, di acquisire due importanti posizioni di fiancheggiamento ai lati dello schieramento sovietico, consentendo una possibile manovra a tenaglia nella zona di Kursk.\nLa possibilit\u00e0 di tale manovra traeva origine dalla nuova conformazione del fronte, venutasi a creare al termine della controffensiva di von Manstein, prima che il disgelo bloccasse le operazioni a causa del fango; le truppe sovietiche infatti, dopo il ritiro della 40\u00aa Armata, comandata dal generale Kirill Sem\u00ebnovi\u010d Moskalenko, da Char'kov, riconquistata il 15 marzo 1943 dalla divisione \"Gro\u00dfdeutschland\", comandata dal generale Hermann Balck, avevano mantenuto il controllo di un ampio saliente, esteso per circa 180 chilometri e profondo circa 100, nella zona circostante la citt\u00e0 di Kursk, e tale saliente si collocava tra l\"Heeresgruppe Mitte\", comandato dal feldmaresciallo G\u00fcnther von Kluge, e l\"Heeresgruppe S\u00fcd\", comandato dallo stesso von Manstein; ai due vertici del saliente si trovavano la citt\u00e0 di Or\u00ebl a nord e la citt\u00e0 di Char'kov a sud, distanti rispettivamente 130 e 200 chilometri da Kursk.\nLa situazione tedesca.\nLa riorganizzazione della Panzerwaffe.\nGli eventi bellici che si erano succeduti dal primo anno del conflitto tedesco sovietico avevano imposto all'industria tedesca la necessit\u00e0 della progettazione e della costruzione di nuovi e pi\u00f9 potenti mezzi corazzati, da contrapporre a quelli a disposizione dell'Armata Rossa, soprattutto a carri armati quale il T-34 che, fino a quel momento, si era dimostrato superiore come armamento, corazzatura e semplicit\u00e0 di progettazione.\nLa nuova generazione di panzer, iniziata alla fine del 1941 con la versione F2 del Panzer IV e proseguita con la progettazione del carro pesante Tiger da 57 tonnellate nel 1942, prevedeva la costruzione di un carro medio, del peso non superiore a 45 tonnellate, denominato Panther, il cui disegno venne presentato a Hitler il 23 gennaio 1942 ed approvato nel maggio dello stesso anno, mentre i \"Panzerabwehr\", i reparti controcarro, in massima parte ancora legati al concetto di cannone trainato, furono potenziati con la produzione di un cacciacarri da 70 tonnellate denominato Ferdinand e di un cannone controcarro semovente denominato Nashorn, entrambi armati con un cannone da 88 mm. Oltre alla progettazione di nuovi mezzi corazzati venne previsto un riammodernamento dell'artiglieria, con la costruzione di due pezzi semoventi: il primo, montato sullo scafo del Panzer II, denominato Wespe, ed il secondo, montato sullo scafo del Panzer IV, denominato Hummel, e il potenziamento di mezzi quali il Panzer III, che avrebbe dovuto essere equipaggiato con il cannone 7,5\u00a0cm KwK L/24. Il cannone d'assalto Sturmgesch\u00fctz III, evolutosi in un efficace mezzo di contrasto ai blindati avversari, fu rinnovato con la versione Ausf. F equipaggiata con il cannone 7,5 cm StuK 40 L/43, oltre a una corazzatura frontale incrementata a 100\u00a0mm.\nAnche la quantit\u00e0 della produzione di armamenti visse un nuovo impulso dopo che, a seguito della morte dell'allora ministro per gli armamenti e la produzione bellica Fritz Todt, avvenuta l'8 febbraio 1942 in un incidente aereo, la carica venne assunta da Albert Speer e, sotto la sua direzione, la produzione bellica aument\u00f2 sensibilmente, arrivando a raddoppiare il numero di 350 carri armati e a quadruplicare il numero di 50 cannoni d'assalto costruiti ogni mese fino all'inizio del 1942, progresso compiuto nonostante le scorte di materie prime in Germania cominciassero a scarseggiare, difficolt\u00e0 che sarebbe ulteriormente accresciuta dopo l'estate del 1943, a seguito del blocco dell'importazione di tungsteno da parte del Portogallo, che rese critica anche la costruzione di munizioni ad \"anima dura\".\nGli intenti di Hitler.\nIl 17 febbraio 1943 il generale Heinz Guderian venne richiamato in servizio da Hitler, dopo che questi lo aveva sollevato da ogni incarico il 20 dicembre 1941, venendo nominato \"Generalinspekteur der panzertruppen\", ispettore generale delle truppe corazzate; egli venne informato sulla situazione militare del Fronte Orientale dal generale Erich Buschenhagen, comandante della 15\u00aa divisione di fanteria, e dal generale Ernst-August K\u00f6string, comandante della piazza di Winnica, riunione nella quale egli venne a conoscenza anche del mutato atteggiamento della popolazione ucraina, passato da amichevole a ostile, a causa dei metodi adottati dal \"Reichskommissar\" Erich Koch durante l'occupazione, e il 28 febbraio 1943 furono ufficialmente diramate da Hitler le direttive di servizio sul suo nuovo incarico.\nIniziato immediatamente a riorganizzare la \"Panzerwaffe\" Guderian ebbe presto modo di constatare che qualsiasi operazione offensiva su vasta scala sarebbe stata inattuabile, cos\u00ec come parimenti inattuabile sarebbe stata una \"difesa rigida\" su un fronte di circa 700 chilometri, nel quale l\"Heeresgruppe S\u00fcd\" disponeva di sole 41 divisioni, delle quali l'Armata Rossa, forte di un numero di unit\u00e0 e di mezzi assolutamente superiore, avrebbe avuto facilmente ragione se avesse attaccato in pi\u00f9 punti e simultaneamente. Il feldmaresciallo von Manstein, diversamente dal feldmaresciallo Gerd von Rundstedt, comandante del Fronte Occidentale, il quale auspicava una lunga ritirata, allo scopo di \"scuotersi di dosso i sovietici\", sostenne la necessit\u00e0 di una \"difesa elastica\", basata su successi territorialmente limitati, determinati da operazioni di movimento compatibili con le forze delle quali i tedeschi disponevano, lasciando ai sovietici l'iniziativa e passando all'attacco nel momento in cui la situazione si fosse presentata favorevole; questa, a suo dire, sarebbe stata l'unica possibilit\u00e0 di evitare una disfatta militare che avrebbe portato alla resa incondizionata della Germania, intento dichiarato dagli Alleati nel gennaio del 1943 durante la Conferenza di Casablanca.\nLe diverse teorie esposte dai militari si scontrarono tuttavia con la volont\u00e0 di Hitler, da un lato mirante sia a respingere l'idea di un ripiegamento sulla linea dei fiumi Duma e Dnepr, con il conseguente abbandono delle ricche risorse provenienti dalla parte industriale e mineraria dell'Ucraina, che la possibilit\u00e0 di una pace separata con l'Unione Sovietica, proibendo al ministro degli esteri Joachim von Ribbentrop di cercare contatti diplomatici con i paesi neutrali, e dall'altro, dopo i successi ottenuti a Char'kov ed a Belgorod, con il desiderio di mantenere l'iniziativa che, a suo pensare, avrebbe consentito alle forze tedesche, una volta eliminato il saliente di Kursk, di riprendere decisamente la marcia verso est, intento affiancato da quello del piano che prevedeva un attacco definitivo contro Leningrado.\nGli avvenimenti intercorsi nei primi mesi del 1943 avevano comunque portato Hitler a riconsiderare il ruolo dei suoi comandanti; il principio del \"F\u00fchrerprinzip\" infatti aveva avuto come conseguenza, oltre alla sconfitta sul fronte sud, l'allontanamento di ufficiali di valore come il feldmaresciallo Fedor von Bock, comandante dell\"Heeresgruppe Mitte\" durante l'operazione Barbarossa, e quindi, nella primavera del 1943, egli ritenne di conferire nuovamente loro una maggiore libert\u00e0 d'azione, della quale erano stati sostanzialmente privati dopo il 1940, consentendo che fosse il nuovo Capo di Stato Maggiore dell'Esercito, il generale Kurt Zeitzler, insieme ai comandanti del Fronte Orientale, a decidere le modalit\u00e0 dell'azione contro il saliente di Kursk. La situazione delle forze tedesche, soprattutto quelle corazzate, essenziali per manovre rapide e decisive come quella che si pensava di effettuare nel saliente di Kursk, era tuttavia molto critica; dall'inizio della guerra infatti si era assistito ad una progressiva diminuzione dell'organico delle divisioni corazzate, sia per quanto riguardava il numero dei battaglioni, inizialmente quattro durante la campagna di Francia, poi diminuiti a tre durante l'operazione Barbarossa ed infine a due, che per il relativo numero di panzer, sceso dagli iniziali 22 fino a 17 od a 14, e tale situazione era resa ancora pi\u00f9 grave dal costante rafforzamento delle truppe sovietiche, ormai in grado di schierare un numero di soldati quattro volte superiore a quello tedesco, mentre le fabbriche negli Urali erano in grado di consegnare all'Armata Rossa fino a 2.000 nuovi carri armati al mese.\nL'Alto Comando dell'Esercito tedesco (OKH) valut\u00f2 con diffidenza l'ipotesi di riprendere l'iniziativa sul Fronte Orientale, soprattutto dopo le perdite patite nel 1942, e numerosi cominciavano ad essere gli alti ufficiali, compreso l'appena nominato feldmaresciallo Paul Ludwig Ewald von Kleist, che ponevano seri dubbi sulla possibilit\u00e0 della vittoria contro l'Unione Sovietica, ma Hitler ritenne che il piano proposto dal generale Zeitzler l'11 aprile 1943, ossia l'attacco contro il saliente di Kursk che prese ufficialmente il nome di \"Unternehmen Zitadelle\", potesse costituire solo l'inizio della nuova offensiva verso est e che questa, dopo la distruzione di tutte le forze corazzate sovietiche presenti nel settore, avrebbe consentito di riprendere la marcia verso Mosca. La decisione definitiva venne presa dal F\u00fchrer il 25 giugno: l'operazione avrebbe avuto inizio all'alba del 5 luglio ed avrebbe dovuto essere condotta congiuntamente dalle unit\u00e0 dell\"Heeresgruppe Mitte\", che avrebbero attaccato in direzione sud, e da quelle dell\"Heeresgruppe S\u00fcd\", che avrebbero attaccato in direzione nord, con l'intento di accerchiare e distruggere le forze sovietiche presenti nel saliente, di accorciare in modo significativo la linea del fronte e di aprire una breccia nello schieramento nemico, nella quale le forze corazzate tedesche avrebbero successivamente dilagato verso est.\nLa situazione sovietica.\nAnche i vertici militari sovietici iniziarono nella primavera del 1943 a programmare la loro strategia per l'estate seguente. In questo contesto, l'Alto Comando sovietico (STAVKA) non poteva non essere preoccupato circa le sorti delle proprie posizioni nel saliente di Kursk, che a tutti pareva essere ormai un obiettivo troppo esposto a una possibile offensiva nemica. I sovietici ricevettero inoltre importanti informazioni dall'agente, da loro cooptato, del servizio informazioni inglese John Cairncross, nome in codice \"Lucy\", il quale, trafugando i messaggi criptati tedeschi attraverso il codice \"Enigma\", che i servizi informazioni inglesi e polacchi erano riusciti a violare, pot\u00e9 farsi un'idea molto precisa delle intenzioni tedesche, idea che ebbe conferma quando, il 22 marzo, gli inglesi decodificarono un messaggio che ordinava all\"VIII corpo d'armata aereo\" della Luftwaffe di trasferirsi a Char'kov, allo scopo di appoggiare un'offensiva che avrebbe dovuto avere luogo alla fine di aprile.\nA definitiva conferma delle informazioni ricevute tra la fine di marzo e l'inizio di aprile del 1943, il Maresciallo Georgij Konstantinovi\u010d \u017dukov, in una serie di rapporti allo STAVKA ed a Stalin, evidenzi\u00f2 un concentramento di forze nemiche nel settore di Kursk, che minacciava le posizioni dei Fronti \"Centro\" e \"Vorone\u017e\" ma Stalin in quel momento era convinto che la Wehrmacht fosse ancora sufficientemente forte per lanciare una decisa offensiva in qualsiasi settore del fronte, e, grazie alle informazioni fornitegli dalle sue spie, ritenne di poter averne la certezza. Anastas Mikoyan scrive nelle sue memorie che fu informato dei principali dettagli dell'attacco tedesco da Stalin gi\u00e0 il 27 marzo e, allo scopo di verificare tale situazione, vennero inviati a Kursk sia \u017dukov che il Maresciallo Aleksandr Michajlovi\u010d Vasilevskij, i quali ritennero che lo \"schwerpunkt\", l'attacco principale tedesco, sarebbe avvenuto verso il \"Fronte di Voronezh\", comandato dal generale Nikolaj F\u00ebdorovi\u010d Vatutin.\nIn seno allo STAVKA emersero quindi due diverse linee strategiche: da un lato quella di Stalin, il quale, ritenendo che la tipologia di guerra che si sarebbe sviluppata in estate avrebbe minacciato l'intero fronte sovietico, in particolare il settore di fronte a Mosca, e non solo una parte di esso, auspicava la possibilit\u00e0 di un attacco al fine di logorare ulteriormente le forze tedesche, mentre dall'altro i generali, in particolare \u017dukov, ritenevano pi\u00f9 saggio attestarsi inizialmente su posizioni difensive fortificate, in modo da logorare gli attaccanti. L'8 aprile 1943 \u017dukov espose il suo punto di vista a Stalin con queste parole: \"\"considero inutile un'offensiva da parte nostra in un prossimo futuro che miri a prevenire una mossa nemica. Sarebbe meglio lasciar logorare il nemico contro le nostre difese, frantumare le sue forze corazzate e poi, facendo intervenire riserve fresche, passare a un'offensiva generale per polverizzare una volta per tutte i suoi principali contingenti\". Il 12 aprile, questa seconda linea di condotta prevalse all'interno dello STAVKA: furono accantonate le operazioni offensive e si avvi\u00f2 invece il rafforzamento delle posizioni difensive delle unit\u00e0 sovietiche nel saliente di Kursk; il \"Fronte di Centro\", comandato dal generale Konstantin Konstantinovi\u010d Rokossovskij, e il \"Fronte di Vorone\u017e\" iniziarono ad attestarsi su una linea difensiva, preparandosi a respingere con decisione qualsiasi attacco nemico.\nI sovietici iniziarono cos\u00ec un imponente rafforzamento delle loro unit\u00e0 all'interno del saliente: fu stabilito di far affluire in quel settore una grande quantit\u00e0 di materiale bellico, in particolare mine e armi anticarro, che fu destinato ai due Fronti impegnati in prima linea e \u017dukov, con l'approvazione di Stalin, ordin\u00f2 a Vatutin ed al generale Rokossovskij sia di approntare fortificazioni difensive lungo le probabili direttrici di attacco tedesco a sud di Or\u00ebl ed a nord di Belgorod che di tenere in riserva diversi corpi d'armata corazzati, forze integrate a loro volta da un'ulteriore riserva corazzata, e tali forze avrebbero costituito il cosiddetto \"Gruppo d'Armate Steppa\", comandato dal generale Ivan Stepanovi\u010d Konev. Particolare importanza fu attribuita alla concentrazione di artiglieria e di armi anticarro in quel settore. L'Armata Rossa era infatti convinta che dalla combinazione di questi due elementi potesse scaturire la strategia difensiva pi\u00f9 efficace, che permettesse alle forze sovietiche di logorare gli eventuali attacchi delle forze corazzate nemiche.\nTerreno.\nIl saliente di Kursk si trovava nella pianura russa, con al centro la citt\u00e0 di Kursk; esso era attraversato dal fiume Sejm, che divideva il settore in due porzioni di territorio circa equivalenti, delimitando le zone operative del \"Fronte di Centro\" e del \"Fronte di Vorone\u017e\" sovietici. A circa 40 chilometri a nord di Belgorod e di Tomarovka, in quel momento ancora sotto il controllo tedesco, scorre il fiume Psel, l'unico ostacolo naturale sulla via per Kursk e sul quale sorge la citt\u00e0 di Obojan'.\nI ritardi dell'offensiva.\nIl 15 aprile, quattro giorni dopo l'approvazione dell'attacco contro il saliente di Kursk, venne emanata la \"direttiva n. 6\", nella quale si statuiva che l\"Unternehmen Zitadelle\" sarebbe stata la prima offensiva del 1943; la sua data di inizio venne fissata per il 28 aprile, lasciando un termine di 6 giorni per il preavviso ai comandi, e che sarebbe stata condotta congiuntamente da due gruppi d'armate secondo lo schema della manovra a tenaglia: a nord da parte delle truppe dell\"Heeresgruppe Mitte\", alla cui testa era stata posta la 9\u00aa Armata, comandata dal generale Walther Model, e a sud dalle forze dell\"Heeresgruppe S\u00fcd\", il quale disponeva della 4\u00aa Armata corazzata, comandata dal generale Hermann Hoth. Pochi giorni dopo l'emanazione della direttiva il generale Model espresse notevoli riserve sull'opportunit\u00e0 del piano, egli infatti lamentava non solo la mancanza di circa 26.000 uomini nella sua unit\u00e0, ma soprattutto quella di un sufficiente numero di carri armati, artiglieria pesante e di semoventi anticarro per avere la possibilit\u00e0 di sfondare le linee difensive sovietiche che, secondo le foto aeree scattate dai ricognitori della Luftwaffe, si estendevano su una profondit\u00e0 di circa 20 chilometri.\nModel era un militare che ancora godeva della fiducia di Hitler e quindi, sentite le sue preoccupazioni, il 28 aprile, approfittando della sospensione delle operazioni a causa della pioggia, lo convoc\u00f2 a Monaco e, una volta ascoltato il suo rapporto e incontrato il generale Guderian il 2 maggio per essere aggiornato sulla produzione dei nuovi panzer, decise il rinvio dell'operazione, programmando una nuova riunione con lo Stato Maggiore dell'esercito, il ministro per gli armamenti Albert Speer, il generale Guderian ed i comandanti del Fronte Orientale che ebbe luogo il 4 maggio e nella quale venne messo a confronto il piano di Zeitzler con le obiezioni di Model. Il F\u00fchrer apr\u00ec l'incontro esponendo i diversi punti di vista e chiedendo chiarimenti sulla possibilit\u00e0 delle truppe tedesche di sfondare le linee difensive sovietiche e, nel caso, se lo sfondamento avrebbe potuto avvenire con la velocit\u00e0 necessaria per consentirne l'accerchiamento ma i pareri furono discordi e la riunione si chiuse senza che Hitler prendesse una decisione definitiva.\nNella riunione emerse che le foto aeree avevano evidenziato il ritiro da parte dell'Armata Rossa delle proprie riserve mobili dalla zona avanzata del saliente, con l'approntamento di profonde linee difensive, dotate di un grande numero di artiglieria e di armi controcarro, confermando il sospetto che la STAVKA era al corrente dell'imminente offensiva contro il saliente e che, di conseguenza, non solo sarebbe mancato l'effetto sorpresa ma che le truppe sovietiche erano gi\u00e0 state \"istruite\" sul come reagire all'attacco tedesco; il feldmaresciallo Wilhelm Keitel ed il feldmaresciallo von Kluge si espressero a favore dell'esecuzione del piano di Zeitzler mentre il feldmaresciallo von Manstein sostenne che l'offensiva avrebbe avuto buone possibilit\u00e0 di successo se fosse stata lanciata in aprile ma che non garantiva il risultato al momento, aggiungendo che le sue forze necessitavano di ulteriori due divisioni di fanteria, ricevendo tuttavia la risposta da Hitler che queste non erano disponibili e che avrebbe dovuto utilizzare le truppe che aveva a disposizione.\nUlteriori contrariet\u00e0 furono espresse dal generale Guderian, il quale sostenne che l'attacco doveva essere annullato, motivando il suo parere con il fatto che l'appena completata riorganizzazione delle forze corazzate sarebbe inevitabilmente venuta meno a causa delle prevedibili forti perdite che l'offensiva avrebbe provocato e che queste non sarebbero state rimpiazzabili nell'anno in corso, aggiungendo che la produzione dei nuovi carri armati avrebbe dovuto essere destinata al Fronte Occidentale, allo scopo di potenziare le riserve mobili da utilizzare per il futuro sbarco Alleato in Francia, opinione condivisa dal generale Alfred Jodl e che i nuovi modelli di panzer, in particolare il Panther, necessitavano ancora delle messe a punto per potere essere considerati totalmente affidabili in battaglia, opinione che venne appoggiata dal ministro Speer, il quale riport\u00f2 che l'industria pesante tedesca era in grado di produrre solo 25 Tiger e 12 Panther al mese, ma l'unico risultato fu quello della comunicazione, avvenuta pochi giorni dopo, di un ulteriore rinvio dell'offensiva al 12 giugno, allo scopo di consentire alle fabbriche di raggiungere una sufficiente produzione di carri armati e di dotare il Panzer IV di scudi protettivi.\nLa notizia dell'ulteriore rinvio provoc\u00f2 contrariet\u00e0 tra gli ufficiali che nel frattempo attendevano l'ordine d'attacco e tra questi il generale Werner Kempf, comandante del distaccamento d'armata Kempf, destinato ad affiancare la 4\u00aa armata corazzata sul fronte sud, ma lo stesso F\u00fchrer espresse preoccupazioni sull'offensiva in una successiva riunione, svoltasi il 10 maggio con il generale Guderian sul tema della velocit\u00e0 di produzione dei nuovi mezzi corazzati, preoccupazioni che aumentarono ulteriormente a causa delle notizie provenienti dal teatro del Mediterraneo, dove, il 12 maggio, il Deutsches Afrikakorps, comandato dal generale Hans-J\u00fcrgen von Arnim, si arrese in Tunisia, rendendo concreto il pericolo di un'invasione dell'Italia o della Grecia e provocando un nuovo rinvio dell'offensiva estiva in Unione Sovietica alla fine di giugno. Tale rinvio aument\u00f2 le preoccupazioni dei comandanti, ed anche von Kluge, insieme a Manstein, Model, Hoth e Guderian sostenne che attaccare dopo la met\u00e0 di giugno sarebbe stato impensabile, dato che l'Armata Rossa avrebbe avuto ancora pi\u00f9 tempo per consolidare le proprie difese, ma lo Stato Maggiore e il generale Zeitzler continuarono a ritenere fattibile l'attacco e, il 25 giugno, fu fissata la data definitiva per l'inizio dell\"Unternehmen Zitadelle\" al 5 luglio.\nPiani operativi.\nGermania.\nPochi giorni dopo la presa della decisione definitiva sulla data di inizio delle operazioni Hitler convoc\u00f2 un'ultima riunione alla \"Wolfsschanze\", il suo quartier generale sito a Rastenburg, nella Prussia orientale, allo scopo di rivedere l'intero piano di attacco ed applicare, nel caso, eventuali revisioni tattiche; alla riunione, avvenuta il 1\u00ba luglio, parteciparono tutti i comandanti incaricati di prendere parte all'offensiva ed il piano rimase sostanzialmente immutato rispetto a quello originale proposto dal generale Zeitzler.\nLa 2\u00aa armata corazzata, comandata dal generale Erich-Heinrich Cl\u00f6\u00dfner, aveva il compito di bloccare la parte occidentale del saliente di Kursk mentre le direttrici d'attacco sarebbero state condotte congiuntamente dai due gruppi d'armate: a nord la 9\u00aa armata, con tre corpi corazzati e due corpi di fanteria, partendo da Or\u00ebl, avrebbe puntato verso sud e contemporaneamente la 4\u00aa armata corazzata, con nove divisioni corazzate, tra le quali le tre divisioni delle Waffen SS componenti il II SS-Panzerkorps, comandato dal \"SS-Obergruppenf\u00fchrer\" Paul Hausser, la \"Leibstandarte Adolf Hitler\", comandata dal \"SS-Brigadef\u00fchrer\" Theodor Wisch, la \"Das Reich\", comandata dal \"SS-Obergruppenf\u00fchrer\" Walter Kr\u00fcger, e la \"Totenkopf\", comandata dal \"SS-Gruppenf\u00fchrer\" Max Simon, e con tre corpi di fanteria, ed il cui fianco destro sarebbe stato protetto dal distaccamento d'armata Kempf, partendo da Belgorod avrebbe avanzato verso nord; entrambe le forze dovevano puntare su Kursk per ricongiungersi dopo pochi giorni alle spalle delle forze sovietiche nel frattempo rimaste intrappolate; le forze di terra sarebbero inoltre state appoggiate dall'aria, con l'utilizzo di circa 1.800 aerei.\nUnione Sovietica.\nL'Armata Rossa, allo scopo di fronteggiare un tale concentramento di forze, dapprima mobilit\u00f2 la popolazione civile, in numero di circa 300.000 unit\u00e0, per scavare trincee e fossati anticarro mentre i reparti del genio si incaricarono di posare mine, arrivando a posizionarne circa 3.000 per chilometro, e successivamente, dopo avere fatto affluire nel settore circa 10.000 cannoni, i quali, integrando quelli gi\u00e0 presenti, portarono il numero dei pezzi a 20.000, dei quali 6.000 cannoni anticarro da 76,2 mm, e 920 lanciarazzi Katju\u0161a, predispose le linee difensive che, una volta terminate, assommarono ad otto su una profondit\u00e0 di 160 chilometri, ed i tre gruppi di armate che Stalin aveva comandato alla difesa del saliente di Kursk potevano schierare circa 1.300.000 uomini, 3.300 carri armati e 2.600 aerei. La STAVKA inoltre, gi\u00e0 a conoscenza del piano d'attacco tedesco, allert\u00f2 i comandi, comunicando loro che l'attacco sarebbe iniziato tra il 3 ed il 6 luglio, ricevendone un'ulteriore e definitiva conferma da un disertore cecoslovacco, il quale, nella notte tra il 3 ed il 4 luglio, rifer\u00ec ai sovietici che alle truppe tedesche erano state distribuite acquavite e razioni di cibo per cinque giorni.\nLe forze in campo.\nGermania.\nForze corazzate tedesche mobilitate per l'Operazione Cittadella.\nUnione Sovietica.\nLe forze a disposizione dell'Armata Rossa a difesa del saliente di Kursk assommavano a nove armate, delle quali due corazzate, integrate con due gruppi d'assalto.\nLa battaglia.\nIl 5 luglio 1943.\nAlle ore 04:30 del 5 luglio, alla data prefissata da Hitler, prese il via la terza offensiva tedesca sul Fronte Orientale, con un teatro delle operazioni costituito da un fronte territorialmente limitato, la parte anteriore del saliente infatti era larga circa 150 chilometri, mentre il lato settentrionale e quello meridionale rispettivamente circa 250 chilometri e circa 80 chilometri.\nPrima dell'alba, mentre dalle linee sovietiche venivano lanciati razzi luminosi in attesa dell'attacco, squadre di zappatori tedesche, coperte da salve di artiglieria, vennero incaricate di sminare il terreno, constatando ben presto sia la profondit\u00e0 dei campi minati che l'abbondanza del numero di mine, tanto che un reparto nei pressi della citt\u00e0 di Butovo ne estrasse circa nello spazio di un chilometro; il tempo era caldo ed umido e la mattinata trascorse tranquilla a causa di un temporale che ritard\u00f2 l'azione dei bombardieri ma, appena il cielo si rischiar\u00f2, alle ore 14:50, le squadriglie di Stuka dell\"VIII. Fliegerkorps\", comandato dal generale Hans Seidemann, iniziarono il bombardamento, mentre lo sbarramento dell'artiglieria ebbe inizio dieci minuti pi\u00f9 tardi, seguito subito dopo dall'avanzata dei panzer.\nGli ordini impartiti ai reparti corazzati relativi alle prime fasi dell'avanzata prevedevano, allo scopo di renderla il pi\u00f9 veloce possibile, che in nessun caso si sarebbe dovuto prestare soccorso ai carri armati colpiti o in avaria, tale compito venne riservato ai reparti del genio, e che i panzer avrebbero dovuto avanzare verso gli obiettivi finch\u00e9 fossero stati in condizione di muoversi e, in caso fossero stati danneggiati e impossibilitati a muoversi, ma ancora in condizioni di sparare, avrebbero dovuto continuare ad effettuare \"tiri di appoggio\" da fermi e lo schema d'attacco delle divisioni corazzate prevedeva l'utilizzo dei cosiddetti \"panzerkeile\", cunei corazzati, con alla testa i mezzi pesanti, Tiger ed Elefant, ai lati i Panther ed i Panzer IV e, tra loro, i semicingolati con a bordo le truppe di fanteria motorizzata \"Panzergrenadier\"\nImmediatamente dopo che le forze corazzate tedesche si erano messe in movimento le forze aeree sovietiche sferrarono un attacco contro l\"VIII. Fliegerkorps\", convergendo sulle piste site nei pressi di Belgorod e di Char'kov: i radar \"Freya\" della Luftwaffe intercettarono gli aerei sovietici ad una distanza di circa 100 chilometri ed i caccia Messerschmitt Bf 109 si alzarono in volo per intercettarli ma, pur abbattendone un considerevole numero, non riuscirono a neutralizzare l'aviazione sovietica per il prosieguo della battaglia.\nSettore nord.\nIl piano dell'OKH in merito all'offensiva nel settore nord del saliente di Kursk prevedeva l'avanzata diretta della 9\u00aa armata da Or\u00ebl verso Kursk, protetta sul fianco sinistro dalla 2\u00aa armata corazzata e, una volta riunitosi con le forze provenienti da sud, conquistare la citt\u00e0 e distruggere le unit\u00e0 sovietiche intrappolate nella parte occidentale del saliente, per proseguire successivamente la marcia verso est puntando nuovamente verso Mosca. L'inizio dell'offensiva era previsto, analogamente a quello del settore sud, per l'alba del 5 luglio ma il giorno prima una squadra di genieri tedeschi venne sorpresa da un reparto di soldati sovietici, ed un prigioniero catturato rivel\u00f2 che alle ore 03.30 del mattino successivo sarebbe iniziato uno sbarramento di artiglieria, a cui sarebbe seguito un attacco in forze; il maresciallo \u017dukov, senza attendere l'autorizzazione di Stalin, diede ordine di aprire il fuoco sui punti di raccolta tedeschi alle ore 01:10, facendo pensare a Model che l'Armata Rossa stesse preparando un attacco verso Or\u00ebl e, nonostante tale attacco non avvenisse e lo sbarramento tedesco iniziasse all'orario previsto, venne comunque ottenuto il risultato di creare confusione tra i reparti tedeschi e l'inizio dell'offensiva venne ritardato di due ore.\nIl 5 luglio Model mand\u00f2 all'attacco del \"Fronte di Centro\" di Rokossovskij, la cui prima linea di difesa era rappresentata dalla 13\u00aa Armata, comandata dal generale Nikolaj Puchov, tre corpi corazzati: il XLI, comandato dal generale Josef Harpe, il XLVI, comandato dal generale Hans Zorn, e il XLVII, comandato dal generale Joachim Lemelsen; il XLVII corpo attacc\u00f2 lungo la strada e la ferrovia Or\u00ebl-Kursk, dirigendosi verso i villaggi di Hnilec' e Bobrik, sul suo fianco destro era schierato il XLVI corpo, mentre il fianco sinistro era protetto da XLI corpo e dal XXIII Corpo di fanteria, comandato dal generale Johannes Frie\u00dfner. Il primo obiettivo della 9\u00aa armata, che attacc\u00f2 su un fronte largo circa 60 chilometri, tra Maloarchangel'sk e Trosna, era rappresentato dalle colline prospicienti la citt\u00e0 di Ol'chovatka, distanti circa 15 chilometri dal punto di partenza, al di l\u00e0 delle quali si stendeva la piana di Kursk, priva di ulteriori ostacoli naturali e, diversamente da quanto avvenne nel settore sud, Model scelse di fare avanzare per prima la fanteria dei tre corpi, allo scopo di aprire dei varchi nel dispositivo difensivo sovietico, attraverso i quali successivamente sarebbero penetrati i mezzi corazzati, e solo la 20\u00aa divisione corazzata, comandata dal generale Mortimer von Kessel, venne impiegata nella prima ondata d'assalto.\nL'avanzata si rivel\u00f2 subito molto difficile: lo sbarramento dell'artiglieria sovietica fu intensissimo, le linee di difesa si rivelarono molto profonde e i nuovi mezzi corazzati a disposizione dei tedeschi, prematuramente schierati in battaglia, fecero emergere i loro non ancora risolti difetti: i semoventi cacciacarri Elefant su meccanica Porsche, privi di mitragliatrice, nel momento in cui venivano a trovarsi in posizione isolata rispetto alla fanteria che li seguiva, si rivelarono inefficaci nei combattimenti a corto raggio contro le truppe trincerate nemiche, le quali ne ebbero facilmente ragione con l'uso dei lanciafiamme, mentre i Panther, a causa della scarsa protezione dei serbatoi di carburante e di lubrificante, tendevano a prendere fuoco per autocombustione. I progressi compiuti dalla Wehrmacht il primo giorno furono minimi e, alla sera del 5 luglio, la maggior parte dei reparti tedeschi era ancora bloccata all'interno della prima linea di difesa dell'Armata Rossa.\nIl 6 luglio, considerati gli scarsissimi successi territoriali ottenuti, Model decise di impiegare altre tre divisioni corazzate, la 2\u00aa, comandata dal generale Vollrath L\u00fcbbe, la 9\u00aa, comandata dal generale Walter Scheller, e la 18\u00aa, comandata dal generale Karl-Wilhelm von Schlieben, allo scopo di tentare di sfondare il fronte sovietico nei pressi di Hnilec', dove il XLVII corpo era riuscito ad aprire un varco nella linea difensiva, ma il tentativo non ottenne il risultato sperato e l'avanzata prosegu\u00ec di soli 10 chilometri, mentre, il giorno successivo, le avanguardie del XLVII corpo riuscirono a raggiungere Ol'chovatka, facendo arretrare il fronte sovietico e, prendendo il controllo delle alture, facendo ritenere possibile lo sfondamento verso Kursk ma il veloce afflusso delle riserve sovietiche consent\u00ec il ripristino della linea e l'immediato contrattacco dell'Armata Rossa scongiur\u00f2 il pericolo. L'8 luglio Model decise di impegnare in battaglia l'ultima riserva corazzata a sua disposizione, la 4\u00aa divisione corazzata, comandata dal generale Dietrich von Saucken, la quale riusc\u00ec a occupare il villaggio di T\u00ebploe, distante pochi chilometri da Ol'chovatka, e, dopo due giorni di combattimenti, la 10\u00aa divisione panzergrenadier, comandata dal generale August Schmidt, avanz\u00f2 con l'obiettivo di riconquistare le alture ma anche questo tentativo si risolse con un insuccesso e, l'11 luglio, la 9\u00aa Armata rimase definitivamente bloccata sul versante occidentale, senza riuscire ad avanzare ulteriormente.\nL'esito della battaglia ormai dipendeva dalla possibilit\u00e0 dell\"Heeresgruppe S\u00fcd\" di raggiungere Kursk ma, ad aggravare ulteriormente la situazione, giunse sia la notizia dello sbarco Alleato in Sicilia, avvenuto nella notte tra il 10 e l'11 luglio, che il contrattacco sovietico nel saliente di Or\u00ebl ad opera delle forze corazzate del \"Fronte Occidentale\", comandato dal generale Vasilij Danilovi\u010d Sokolovskij, e del \"Fronte di Brjansk\", comandato dal generale Markian Popov, avvenuto il 12 luglio. La controffensiva sovietica invest\u00ec la 2\u00aa Armata corazzata tedesca, incaricata di proteggere la retroguardia della 9\u00aa Armata e costrinse Model a ripiegare ed a mettersi sulla difensiva, privando definitivamente la tenaglia del suo braccio settentrionale.\nSettore sud.\nIl piano dell'OKH, in merito all'offensiva nel settore meridionale del saliente, prevedeva che la 4\u00aa armata corazzata, dopo avere sfondato la prima linea di difesa sovietica sulle alture di Belgorod e di Korovino, avrebbe puntato verso Obojan', protetta sul fianco destro dal distaccamento d'armata Kempf, la cui ala sinistra, la 6\u00aa divisione corazzata, comandata dal generale Walther von H\u00fcnersdorff, avrebbe dovuto attaccare attraverso Belgorod e Stabynino, muovendosi in direzione di Prochorovka; il corpo corazzato SS aveva il compito di sfondare le difese sovietiche sulla linea tra Beresov e Sadelnoe e proseguire verso la seconda linea difensiva tra Lu\u010dki e Jakovlevo, convergendo su Prochorovka. Le forze di Hoth e di Kempf, una volta riunite, avrebbero avanzato compatte in direzione di Kursk, proseguendo, una volta conclusa con successo l\"Unternehmen Zitadelle\", la marcia verso est.\nIl 5 luglio il XLVIII Armeekorps, comandato dal generale Otto von Knobelsdorff, composto dalla divisione \"Gro\u00dfdeutschland\", dalla 3\u00aa divisione corazzata, comandata dal generale Franz Westhoven e dall'11\u00aa divisione corazzata, comandata dal generale Johann Mickl, il III Armeekorps, comandato dal generale Hermann Breith e il II SS-Panzerkorps iniziarono ad avanzare sotto una fitta pioggia che ne rallent\u00f2 la velocit\u00e0 e la divisione \"Gro\u00dfdeutschland\" venne investita dal fuoco dell'artiglieria della 6\u00aa Armata della Guardia, comandata dal generale Ivan \u010cistjakov, subendo le prime perdite; il II SS-Panzerkorps, preceduto dall'azione di alcuni reparti dotati di lanciafiamme, incaricati di neutralizzare gli avamposti sovietici, nonostante lo sbarramento e la profondit\u00e0 dei campi minati, riusc\u00ec a raggiungere e a superare Beresov, mentre il III Armeekorps, la punta avanzata del distaccamento d'armata Kempf, riusc\u00ec, a dispetto di forti perdite subite ad opera della 7\u00aa Armata della Guardia, comandata dal generale Michail \u0160umilov, a raggiungere il Donec e a stabilirvi una piccola testa di ponte, ma lo sfondamento della linea Belgorod-Kursk non venne realizzato; il primo giorno dell'offensiva si chiuse con la conquista di Korovino e un progresso di soli 10 chilometri, con la perdita di morti e 350 carri armati distrutti.\nIl giorno successivo il II SS-Panzerkorps respinse un contrattacco sferrato dalla 1\u00aa Armata corazzata sovietica, comandata dal generale Michail Efimovi\u010d Katukov, e il reggimento \"Der F\u00fchrer\", appartenente alla divisione corazzata \"Das Reich\", riusc\u00ec a conquistare \"quota 243\", un altopiano dal quale le truppe sovietiche controllavano la piana sulla direttrice di Lu\u010dki; l'azione delle punte avanzate del II SS-Panzerkorps consent\u00ec l'avanzata dei mezzi corazzati, proteggendo il fianco del XLVIII Armeekorps che, contemporaneamente, aiutato dall'azione dei bombardieri in picchiata, riusc\u00ec a sfondare il fronte tenuto dalla 6\u00aa Armata della Guardia, comandata dal generale Ivan \u010cistjakov, avanzando di circa 30 chilometri in direzione di Prochorovka, mentre, sul fianco destro della 4\u00aa Armata corazzata tedesca, il distaccamento Kempf si mosse dalla testa di ponte sul Donec verso nord, puntando verso R\u017eavec'; la breccia che venne ad aprirsi nel fronte sovietico spinse la STAVKA a impegnare la prima delle grandi unit\u00e0 di riserva del Fronte della Steppa, la 5\u00aa Armata corazzata della Guardia, comandata dal generale Pavel Rotmistrov, con il compito di arrestare il braccio della tenaglia tedesca con una costante azione aggressiva.\nI movimenti delle forze tedesche convinsero il generale Vatutin che la 4\u00aa Armata corazzata avrebbe puntato decisamente verso nord in direzione di Obojan', con l'intenzione di attraversare il ponte sullo Psel per arrivare a Kursk, ma il generale Hoth, avendo ancora di fronte la 1\u00aa Armata corazzata sovietica e, a est di Prochorovka, le riserve corazzate di Konev, temendo un attacco sul suo fianco destro, dispose che il II SS-Panzerkorps si muovesse verso nord est per intercettarle, mentre il grosso del XLVIII Armeekorps avrebbe proseguito la marcia verso Obojan' e, una volta attraversato lo Psel, questo avrebbe dovuto dirigersi verso est in aiuto del II SS-Panzerkorps, mentre il distaccamento Kempf avrebbe continuato a proteggere il fianco meridionale. Il 7 luglio le truppe di Hausser vennero a contatto con le forze corazzate sovietiche, le quali erano appoggiate anche da treni blindati ed integrate dall'azione degli aerei da attacco al suolo \u0160turmovik, e, pur non riuscendo a realizzare una significativa avanzata verso nord est, ottennero comunque il previsto risultato di impedire un eventuale contrattacco sovietico sul fianco del XLVIII Armeekorps che proseguiva verso nord, destando la preoccupazione sia di Vatutin, che diram\u00f2 un ordine perentorio nel quale si disponeva che i tedeschi in nessun caso avrebbero dovuto superare Obojan', che del membro del Consiglio Militare Rivoluzionario Nikita Sergeevi\u010d Chru\u0161\u010d\u0451v, il quale, allarmato per la situazione che si stava creando, sostenne \"o resistiamo o i tedeschi prenderanno Kursk\".\nNei tre giorni successivi la divisione \"Gro\u00dfdeutschland\" e l'11\u00aa divisione corazzata, punte avanzate del XLVIII Armeekorps, procedettero in direzione di Obojan' sulla strada Belgorod-Kursk, mentre le unit\u00e0 del II SS-Panzerkorps riuscirono a fare arretrare il fronte sovietico, tenuto dalla 1\u00aa Armata corazzata e dalla 5\u00aa e 6\u00aa Armata della Guardia, nonostante, gi\u00e0 dal giorno 8, il comando tedesco avesse ricevuto rapporti di grandi concentrazioni di mezzi corazzati a nord e a nord est, e, lo stesso giorno, la divisione \"Das Reich\" avesse subito tre attacchi corazzati, per respingere i quali si era reso necessario l'intervento degli Stuka che distrussero 50 carri armati, perdite che si sommarono a quelle patite ad opera del reggimento \"Deutschland\", il quale riusc\u00ec a distruggerne 290. Il 9 luglio, a dispetto della minaccia che si stava venendo a creare, il comando della 4\u00aa Armata corazzata dette ordine al II SS-Panzerkorps di dirigersi a nord est di Beregovoj e di raggiungere la sponda orientale del fiume Salotinka: la divisione \"Das Reich\", una volta conquistata la posizione, si sarebbe posta in assetto difensivo mentre la \"Leibstandarte\" e la \"Totenkopf\" dovevano puntare verso Prochorovka e il fiume Psel.\nIl 10 luglio la divisione \"Gro\u00dfdeutschland\" e l'11\u00aa divisione corazzata raggiunsero le colline che si trovano sulla sommit\u00e0 della valle del fiume Psel e, l'11 luglio, la divisione \"Totenkopf\" riusc\u00ec a stabilire una testa di ponte sul fiume a circa 5 chilometri di distanza da Prochorovka ma il distaccamento Kempf non riusc\u00ec ad occupare Koro\u010da e a superare l'omonimo fiume. Tali progressi territoriali realizzati dalle unit\u00e0 dell\"Heeresgruppe S\u00fcd\" indussero Manstein a ritenere, nonostante l'azione dell\"Heeresgruppe Mitte\" fosse di fatto bloccata, che la vittoria fosse ancora possibile e allo scopo richiese, in prospettiva dell'attacco verso Kursk, l'intervento dell'unica forza disponibile come riserva, il XXIV Corpo corazzato, comandato dal generale Walter Nehring, del quale facevano parte la 5\u00aa divisione corazzata SS \"Wiking\", comandata dall\"SS-Brigadef\u00fchrer\" Herbert Gille, e la 17\u00aa divisione corazzata, comandata dal generale Walter Curt Gustav Schilling, ma, contemporaneamente, Stalin dette ordine alla 5\u00aa Armata corazzata della Guardia, forte di 850 carri armati, di convergere verso un'area di raduno a nord est di Prochorovka, con l'incarico di contrattaccare le forze del II SS-Panzerkorps e della 4\u00aa Armata corazzata.\nIl mattino del 12 luglio le due unit\u00e0 corazzate tedesche, che disponevano rispettivamente di 600 e 300 carri armati, 100 dei quali Tiger, ripresero l'avanzata verso Prochorovka ma, inaspettatamente, si trovarono di fronte la 5\u00aa Armata corazzata della Guardia e, mentre nei cieli si svolgeva la battaglia per il controllo dell'aria, la battaglia di terra si svolse senza uno schema tattico preciso: le due masse di mezzi corazzati si confusero tra loro, ingaggiando uno scontro che sarebbe durato pi\u00f9 di otto ore; il generale Rotmistrov ordin\u00f2 ai suoi reparti di avvicinarsi quanto pi\u00f9 era possibile ai carri pesanti tedeschi, in modo che i T-34 potessero annullare il vantaggio che il cannone da 88mm conferiva ai Tiger nei combattimenti a distanza e al termine della battaglia,entrambe le parti avevano patito la perdita di circa 300 carri armati\nMentre si stava svolgendo lo scontro tra le unit\u00e0 corazzate il distaccamento Kempf, il quale disponeva di 300 tra carri armati e cannoni d'assalto, si stava muovendo verso Prochorovka, trovandosi ad una distanza di soli 20 chilometri, ma, contemporaneamente, era giunta la notizia del contrattacco sovietico nel settore di Or\u00ebl e il 13 luglio Hitler convoc\u00f2 Manstein e von Kluge per ordinare loro di sospendere l\"Unternehmen Zitadelle\" a causa della necessit\u00e0 di trasferire truppe in Italia e nei Balcani. Manstein protest\u00f2, sostenendo che se l\"Heeresgruppe Mitte\" non era pi\u00f9 in grado di effettuare manovre offensive, le forze dell\"Heeresgruppe S\u00fcd\" avevano comunque la possibilit\u00e0 concreta di sconfiggere le riserve mobili sovietiche, scongiurando in questo modo il pericolo di ulteriori controffensive e guadagnando tempo, chiedendo al F\u00fchrer di ordinare alla 9\u00aa Armata di mettersi in assetto difensivo, divergendo in questo dal parere di von Kluge, il quale riteneva che questa avrebbe dovuto ritirarsi sulle posizioni di partenza, e di consentirgli di proseguire l'offensiva a sud. Hitler consent\u00ec momentaneamente a Manstein di proseguire l'offensiva ma, nonostante l'ultimo attacco sostenuto con successo dalla divisione \"Das Reich\" a Beleni\u010dino il 14 luglio, dispose successivamente che la divisione \"Gro\u00dfdeutschland\" dovesse essere trasferita all\"Heeresgruppe Mitte\" mentre il II SS-Panzerkorps doveva essere disimpegnato allo scopo di essere inviato in Italia; Manstein resosi conto che, privato di quelle forze, proseguire l'attacco sarebbe stato impossibile ordin\u00f2 il ritiro delle sue unit\u00e0 nel settore di Belgorod, ponendo fine all\"Unternehmen Zitadelle\".\nConseguenze della battaglia di Kursk.\nIl fallimento dell\"Unternehmen Zitadelle\", oltre alla sconfitta militare, ebbe come conseguenza immediata le pesanti perdite subite dai reparti corazzati tedeschi, precedentemente ricostituiti e riorganizzati, rendendone difficile sia l'impiego immediato per la difesa del Fronte Orientale, dove l'Armata Rossa stava assumendo decisamente l'iniziativa, sia il possibile spostamento delle divisioni sul Fronte Occidentale, in prospettiva dello sbarco Alleato in Francia previsto per la primavera successiva. Ad aggravare ulteriormente la situazione vi era stato, dopo le perdite patite e del grande dispiegamento di uomini e mezzi per l'offensiva, un quasi totale prosciugamento delle riserve, rendendo il fronte pericolosamente esposto a uno sfondamento."}
{"id": "109779", "revid": "116857298", "url": "https://it.wikipedia.org/wiki?curid=109779", "title": "Vy\u0101sa", "text": "Vy\u0101sa (o Vy\u0101sadeva, solitamente anglicizzato in Vyasa) \u00e8 una figura molto importante nella religione e letteratura induiste; egli \u00e8 un rishi, un grande saggio, tuttavia la sua condizione si pu\u00f2 considerare pari a quella delle varie divinit\u00e0. Come Hanuman, \u00e8 ritenuto essere immortale poich\u00e9 \u00e8 uno dei sette Chiranjeevin. Inoltre \u00e8 un avatar secondario di Vi\u1e63\u1e47u, noto anche come \"l'Avatar scrittore\". Vy\u0101sa \u00e8 considerato il Brahmarishi ideale, onnisciente, veritiero, il pi\u00f9 puro tra i puri, il perfetto conoscitore dell'essenza di Brahman. Compare in modo anacronistico in numerosi testi, dall'Induismo pi\u00f9 antico a quello pi\u00f9 moderno. Gioca un ruolo molto importante non solo nella letteratura, ma anche nella fede di molti credenti ind\u00f9.\nL'organizzatore dei Veda.\nLa tradizione vedica vuole che, prima dell'apparizione del saggio Vy\u0101sa, le persone comuni potessero ricordare i \"Veda\" a memoria, anche ascoltandoli una sola volta, riuscendo a capirne tutte le implicazioni. Ma nell'epoca del Kali Yuga (l'era attuale), nella quale la durata della vita e la memoria si sono notevolmente ridotte, gli individui sono spiritualmente meno acuti; per questa ragione Vy\u0101sa discese nel mondo, e per servizio all'umanit\u00e0, mise i Veda in forma scritta e li divise in quattro parti, compose tutti i 18 \"Pur\u0101\u1e47a\" (specialmente il \"Bh\u0101gavata Pur\u0101\u1e47a\"); \u00e8 inoltre ritenuto l'autore del \"Ved\u0101nta S\u016btra\", un importante testo Vedico che concilia versi delle \"Upani\u1e63ad\" in apparente contraddizione tra loro. Poich\u00e9 a Vy\u0101sa \u00e8 attribuita la meritevole impresa che permise all'uomo moderno di comprendere la divina conoscenza dei Veda, egli viene anche chiamato Veda Vy\u0101sa, o \"suddivisore dei Veda\" (la parola \"vy\u0101sa\" infatti pu\u00f2 significare \"dividere\", \"differenziare\", o \"descrivere\").\nAutore e personaggio del Mah\u0101bh\u0101rata.\n\u00c8 anche l'autore nonch\u00e9 il narratore stesso del \"Mah\u0101bh\u0101rata\", e si ritiene che abbia domandato a Ga\u1e47e\u015ba di scrivere il poema sotto la sua dettatura. Ga\u1e47e\u015ba impose la condizione che Vy\u0101sa avrebbe dovuto recitare senza mai fermarsi, ed il saggio pose la condizione ulteriore che Ga\u1e47e\u015ba avrebbe dovuto comprendere ogni verso prima di trascriverlo. Questa storia dovrebbe spiegare la ragione del complicato sanscrito con cui \u00e8 scritto il \"Mah\u0101bh\u0101rata\".\nProprio in questo poema si narrano anche le sue origini. Vy\u0101sa \u00e8 stato concepito da Sathyavati, figlia di un traghettatore, e dal saggio errante Parashara; nacque su un'isola lungo il fiume Yamuna. Divenne in seguito il padre dei principi Dhritarashtra e Pandu, avuti rispettivamente da Ambika e Ambalika, le mogli del re Vichitravirya; ebbe anche un terzo figlio, Vidura, avuto da un'ancella delle due regine.\nInoltre Vy\u0101sa fu il nonno di entrambe le fazioni belligeranti del \"Mah\u0101bh\u0101rata\", i Pandava ed i Kaurava. Egli fa apparizioni occasionali lungo la storia, rivestendo il ruolo di \"guida spirituale\" per i giovani pr\u00ecncipi.\nDurante la guerra di Kurukshetra, Vy\u0101sa infuse a Sanjaya (un saggio alla corte del re cieco Dhritarashtra) un potere mistico che gli avrebbe permesso di vedere a distanza gli avvenimenti nel campo di battaglia, in modo da poterli raccontare al suo sovrano, preoccupato per l'esito della battaglia tra i suoi figli ed i nipoti Pandava."}
